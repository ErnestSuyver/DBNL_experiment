



Vaderlandsche Letteroefeningen 
Jaargang 1868


GEBRUIKT EXEMPLAAR
exemplaar universiteitsbibliotheek Leiden, signatuur: V 309
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1868 onder redactie van J.W. Bok en W.B.J. van Eyk.

Deze jaargang bestaat uit drie delen die in twee banden zijn verschenen. In deze digitale versie is er één bestand van gemaakt. De eerste band bevat twee delen Wetenschap en Belletrie. De tweede band bevat een deel Binnen- en Buitenlandsche Bibliographie.

REDACTIONELE INGREPEN
Deel 1, p. 1: op deze pagina is een kop tussen vierkante haken toegevoegd.
Deel 2, p. 447: op deze pagina is een kop tussen vierkante haken toegevoegd.
Deel 3, p. 1: op deze pagina is een kop tussen vierkante haken toegevoegd.
Deel 3, p. 490: houd;t → houdt, ‘aan de coryphëen der Evang. orthodoxe richting, wat zij voorwaar houdt’
Deel 3, p. 539: het nootteken bij noot * ontbrak in de lopende tekst, wij hebben deze alsnog geplaatst.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, VI, deel 2 p. VIII, 734, deel 3 p. II) zijn niet opgenomen in de lopende tekst.

[deel 1, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1868.
ONDER REDACTIE VAN
Dr. J.W. BOK EN Dr. W.B.J. VAN EYK.
HONDERD EN ACHTSTE JAARGANG.
Nieuwe Serie. Vierde Jaargang.
WETENSCHAP EN BELLETRIE.
ZALT-BOMMEL, UITGAVE VAN JOH. NOMAN EN ZOON.

[deel 1, pagina III]
VADERLANDSCHE
LETTEROEFENINGEN
VOOR
1868.
ONDER REDACTIE VAN
Dr. J.W. BOK EN Dr. W.B.J. VAN EYK.
HONDERD EN ACHTSTE JAARGANG.
EERSTE DEEL.
WETENSCHAP EN BELLETRIE.
ZALT-BOMMEL, UITGAVE VAN JOH. NOMAN EN ZOON.

[deel 1, pagina V]
INHOUD VAN HET EERSTE DEEL.

	Bladz.
Tiele (C.P.), Thackeray.	1
Jorissen (Theod.), De Indianen van Noord-Amerika.	37
Brondahl, Samenzweeringen.	57
Dirks (Mr. J.), De uitgewekenen uit Nederland naar Frankrijk, 1787-1795.	69
Epkema (Dr. P.), Virgilins en zijne navolgers, benevens eene proeve van dichterlijke vertolking van A Eueis II: 1-107.	121
Manssen (W.J.), Emmanuël Geibel.	141
Manssen, Enoch Arden van A. Tennyson (dichterl. vertaling). 	186
Bohl (Joan), Arme Dolores van fernan caballero.	212, 286
Brerens de Haan (Prof. Dr. D), De British Association en eene lezing over de vallende sterren.	237
Maronier (J.H.), De geschiedenis der verdichtiug (Het geloof aan weerwolven).	262
Gerth van Wijk (Dr. J.A.), De val van Antwerpen in 1585.	329
De Gooijer (H.), Een miskend Dichter.	353
Bohl (Joan), Torquato Tasso en zijne ‘Nachtwaken’.	373
Mijers (J.), lets over de producten der drooge distillatie van steenkolen.	403
Nore (Ada), Eene dwaling.	431

VERBETERING.

Bladz. 345, ragel 9 v.o.,	staat; Maurits
	lees: Marnix.
Bladz. 345, regel 4 v.o.,	idem idem.
Bladz. 352, regel 9 v.o.,	staat: om zijne krijgsgevangenen.
	lees: op zijne (Marnix') krijgsgezangen.


[deel 2, pagina VII]
INHOUD VAN HET TWEEDE DEEL.

	Bladz.
Bohl (Joan). Torquato Tasso en zijne ‘Nachtwaken’.	447
Nore (Ada), Eene dwaling.	489
Hugenholtz (Ph. R.), Godsdienst en Wetenschap.	547
Sasse (A.), Een hoofdstuk uit de geschiedenis van het volksgeloof.	574
Scharff (J.J.Th.), Frans Slingervrij.	580
Adolphine, Wallenstein.	609
Mansvelt (Dr. A.P. van), Opvoedkundige en geneeskundige Gynmnastiek.	634
Meyboom (Dr. L.S.P.), Sage van Hakon den Noorman.	653
Waller (H.F.), Arthur Schopenhaner.	667, 734, 846
Waller, Nürenberg.	702
Elise Polko, Anselmo Faidit.	725
De Gooijer (H.), Eene bladzijde uit de vaderlandsche geschiedenis.	789
Rogge (H.C.), De Utrechtsche synoden van 1606 en 1612.	811
Van Halten (Anton), Heriuneringen.	866


[deel 3, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1868.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN ACHTSTE JAARGANG.
BINNEN- EN BUITENLANDSCHE BIBLIOGRAPHIE.
ZALT-BOMMEL.
UITGAVE VAN JOH. NOMAN EN ZOON.

[deel 3, pagina III]
INHOUD.
BINNENLANDSCHE LETTERKUNDE.

Fraaie Letteren.

	Bladz.
Gustav Freytag: Het verloren handschrift	1
Charles Dickens: Station Mugby. Eene kerstvertelling. - A. de Lamartine: Antoniëlla	14
Dr. G.J. Dozy: De oudste stadsrechten van Zwolle	25
Romantische lektuur. George Eliot: Felix Holt. - Edmund Yates: Eindelijk land. - Maria Sophia Schwartz: Twee huisgezinnen	65
Militaire lektuur. De Roo van Alderwerelt: Een woord: Waardering van een woord, enz	78
Ook eene stem uit het leger over den generalen staf, enz	80
Onze verdedigingsliniën, enz. - L.N Schuurman: Wetten, enz	82
J. Bosscha: Het roode kruis	84
Dr. P.L. Muller: Geschiedenis der regeering. enz	129
Gerard Keller: Van Huis	177
Anth. Trollope: Het huis Belton	191
A.B. Edwards: Een wolf onder de schapen	192
Mr. A.H. Verster: De familie van Ulvenhout	193
Karl Frenzel: Paus Ganganelli. Clemens IV, zijn tijd en zijne omgeving	196
Mr. L Oldenhuis Gratama: De stadhouders van Drenthe, enz	241
Dr. S.T. Bergman: De oude Leidsche Patroon, of derden Octobers-Banket	243
Dr. G.D.J. Schotel: Een studenten-oproer in 1594, enz	244
W.A. van Rees: Toontje Poland	305
Anth. Trollope: Kant gij 't haar vergeven? - Anth. Trollope; De Claverings	307
J.F. Oltmans: Het slot Loevenstein in 1570. - J.F. Oltmans: De Schaapherder	313
Het zwarte Boek der Staatsgeheimen geopend, of Europa's toekomst, enz	315
Noord en Zuid	353
George: In- en uitvallen. - Zwervers: - Maria Stuart: Haar tijd en leven. - Elisabeth Sewell: Dagboek eener noeder	363
Hendrik Conscience: Romantische werken	401
Agathe: Onze werking	404
N. Mac Leod: Beschouwingen over het tegenwoordig geschut der Marine	409
P.A. Leupe: De geschiedenis der Mariniers	411
C.P.J. van Vlierden: De Boheemsche veldtocht van 1866. - H G. von Berneck: Beginselen der taktiek voor alle wapenen. - P.C. Kool: Over de forten van een geretrancheerd kamp	414
H.J. Schimmel: Struensee. J.J.L. ten Kate: Oehlenschlaegers Correggio	465
J.J. Cremer: Anna Rooze	529
M. Nissen: De Freske sjemstin me en hugstiusk auerseting	535
A.H.A. Ekker: Exeunte Octobri, Ad filiolum	547
F.G Trafford: Maxwell Drewitt. - Mr. Wood: Oswald Cray. - Miss Mulock: Twee huwelijken. - Margaret's verloving	593
J. Scheffelaar Klats. - Rooze	


[deel 3, pagina IV]

	Bladz.
da van Eijsinga: Dichtlooveren in 's levens herfst vergaard. - Julius Vuylsteke: Uit het studentenleven en andere gedichten	605
Fritz Reuter: Gedroogde kruiden. - W.W. Story's: In Rome. - Klaus Groth: De Roodgieter Meester Lamp en zijn dochter	617
Fritz Reuter: Gedroogde kruiden	625
Mr. S.J.E. Raa: Proeve van aanteekeningen op de treurspelen van Vondel	657
David J.A. Samot: Radicalen, een beeld uit onzen tijd	662
C.W. du Boeuff: Verspreide en onuitgegevene Poëzy. - K.N. Meppen: Bladen en vruchten uit Luther's leer	664

Godgeleerdheid.

Jhr. Mr. J. de Bosch Kemper: Godsdienst en wetenschap. - V.R. Sikkes: Zestal leerredenen. - D. Chantepie de la Saussaye: Het wezen der theologie	26
Dr. A.H. Blom: De synoptische verhalen van den doop van Jezus in de Jordaan en van zijne verzoeking in de woestijn.	42
G. Geertsema Beckeringh: Een tweetal gelegenheidspreeken. - Dr. W. Scheffer: Oud of nieuw? - Dr. G. van Gorkum: Neêrlands kansel. - J.J. Metzlar: Leerredenen. - J.J. Metzlar: Voorlezingen	197
P.H. Hugenholtz Jr.: Ter gedachtenis	204
J.H. Maronier: Evangelie-Spiegel. - J. van der Ven en H. Vrendenberg Cz.: Geloof en leven. - W. Verwey: Bloemlezing, enz. - Nederduitsch tijdschrift. - Neêrlands bibliotheek	210
Dr. J. Cramer: De illusie der moderne richting. - R.J. Jungius: De zedelijke bestemming van het individu	249
Dr. E.J. Diest Lorgion: Beknopte geschiedenis der Kerkhervorming voor jonge lieden. - J.A. Snellebrand: Geschiedenis der Kerkhervorming te Hoorn	265
Mevr. de Witt Guizot: Bij. belsche geschiedenis voor kinderen. - H.G. Grosjeàn: Verhalen uit den bijbel	318
Mr. C.W. Opzoomer: Göthe's godsdienst	330
Dr. S. Baart de la Faille: Gotthold Ephraim Lessing en de Wolfenbuttelsche Fragmenten	333
G. Bruna: De reglementen voor de nederlandsche hervormde kerk, enz	336
C. Tischendorf: De Apocryfe Evangeliën	418
H.Q. Janssen: Beantwoording der Prijsvraag, uitgeschreven door de Academie d'archéologie Belgique	430
Dr. J.J. Doedes: Spoorwegmijmering	476
Dr. J.J. Doedes: Ontwerp van Reglement op de Godgeleerde kweekscholen	492
IJ. Radersma: Godsdienst en Godgeleerdheid - Dr. A. Kuijper: De menschwording Gods, het levensbeginsel der kerk	549
W. de Meijier: Taal des geloofs	559
Theod. Hasche: De raadselen der natuur en des levens	665
Dr. M.A. Orbal: Zielkunde	669
Mr. C.J. van Heusden: De Nederlandsche Hervormde kerk en de moderne theologie	671
Dr. A. Kuijper: Kerkvisitatie te Utrecht 1868	679
Dr. W. Muurling: De vrijzinnige godgeleerde	686
Dr. A.G. Boon: Predikatieën. - W.H. Haverkorn van Rijsewijk: Rede en Toespraak	692


[deel 3, pagina V]
Rechts- en Staatswetenschappen.

	Bladz.
Mr. R.W.J.C. Brake: Eene bezadigde koloniale staatkunde	131
Mr. G. van Oosterwijk: De Gemeentewet	136
Mr. W.C.J.J.J. Cremers: De Wetgeving op het Notarisambt, enz	137
Wetgeving en andere officieële stukken, enz	212
S. - K.; Staatsschulden, enz	213
Mr. L. Ed. Lenting: Schets van het Nederlandsch Staatsbestuur	375
Bartout van der Feen: De Nederlandsche Staatsgodsdienst	382
Nemo: Rede en Regt	501

Genees-, Wis- en Natuurkunde.

Archives du Musée Teyler	46
H. Witte: 't Groote in 't kleine	90
Dr. T.C. Winkler: Ons drinkwater en onze duinen	95
D. Huizinga: Handleiding bij het eerste onderwijs enz.	140
A.W. Hoffmann: Inleiding tot de Nieuwere Scheikunde, enz.	144
A.J.C. Geerts: Beginselen der quantitative analytische scheikunde, enz.	146
Verslagen en mededeelingen der Koninklijke Akademie van Wetenschappen	219
Dr. T.C. Winkler: Op en in de aarde	227
S. Berghuis en C. de Gavere: Handleiding tot de practische doorzichtkunde	239
Dr. C.P. Pous Koolhaas: Tijdschrift voor gezondheidsleer	274
Jhr. Mr. J.H. Trip: Geschiedenis der ziekten, enz	275
Handleiding bij het eerste onderwijs in de dierkunde	276
Archives du Musée Teyler	440
J.J.C. Donck: Theorie der Cijferkunst	563
H.W. Vethake: Wiskundige Repetitie-cursus	567
Thomas Tate: Grondbeginselen der Algebra	626
R. Swartwold: Rekenboekje voor lagere scholen. - Antwoorden op de Rekenboekjes voor lagere scholen. - Oefeningen en voorstellen uit de Algemeene Rekenkunde en Algebra. - Meetkundig Rekenboek voor leerlingen van lagere scholen	695
Dr. W. Gleuns Jr.: Rekenkundige Oefeningen	697
G. Tiemersma: Vijfhonderd opgaven over de vormleer	699
J.C. Hekmeijer: Het vetmesten der Runderen	700

Opvoeding en Onderwijs.

Mr. J. Pinner; Beschonwingen over het middelbaar onderwijs in Nederland, enz.	48
W.A. Elberts: Moed en tegenwoordigheid van geest	50
Geschiedenis en Aardrijkskunde. Adolf Streckfuss: De geschiedenis der wereld, enz. - W.J. Holfdijk: Voor 300 jaren. - A. Winkler Prins: Ernst von Seydlitz': beknopt leerboek der aardrijkskunde, enz. - Mr. E.J. Kiehl: Oude geschiedenis, enz. - Dr. J.P. Heye: Griechenlands Kampf und Erlösung. - Karl Ludwig Klose: Willem van Oranje, enz.	98
Mr. G.A. Klein: Programma der festiviteiten, enz.	111
Dr. W.J.A. Huberts: Kort overzicht der aardrijkskunde. - Schetsen uit de Vaderlandsche geschiedenis. - J.B. de Boer van	


[deel 3, pagina VI]

	Bladz.
der Ley: Het eerste taalonderricht op de lagere school. - Geslachtlijst van zelfstandige naamwoorden der Nederlandsche taal. - Kinderkost. - W.A. Kanters: Leeslesjes voor de lieve kleinen. - H. Baarschers: Eerste Leesboekje - H. Baarschers: De kinderen van den buitenman	148
W. Degenhardt. Vaderlandsche geschiedenis	151
P. Krom: Beoefenend Rekenboek, enz - H. Kroeze Ramaker: Rekenboek, enz. - Korte beschrijving. Volksfeesten, enz.	154
M.P. Rosmade: Een klein klein jokkentje. - A.A. van der Stempel Jr.: Rudolf of broeder en zuster. - Raphaël: Beelden in de tooverlantaarn. - M.W. Scheltema Ez.: Schetsen. - Dezelfde: De kinderen van het ijzeren varken	156
Dr. J.A. Wijnne: Geschiedenis van het vaderland	285
De Theologische Faculteit aan de Nederlandsche Hoogescholen, enz.	337
S. Blaupot ten Cate: De wet op het Lager Onderwijs	443
C.A. Steger Handleiding tot de Nederlandsche Stenographie	448
H. Baarschers: Rekenboekjes voor de lagere scholen. - H. Sluyters: Keur van rekenkundige voorstellen - B. Veenstra: Denkoefeningen	510
Dr. G. Weber: Leerboek der nieuwe Geschiedenis. Dr. J.A. Wijnne: Beknopte Geschiedenis van het Vaderland	569
Schoolboeken	627
Kinder-lectuur	638
Collier's history of English literature	701
Micolaas Pos: Eene stem uit Zuid-Afrika	702
J.J.G.M. van Dieren: De Schoolbank	703
Trio. 1e Jaargang	

Jaarboekjes.

J.M.E. Dercksen: Jaarboekje voor het Notarisambt	159
L. Borstel: Nederlandsch-Israëlietisch jaarboekje, enz. - Utrechtsche volksalmanak. - Jaarboekje der Maatschappij van weldadigheid	160

Varia.

W.L. de Sturler: Catalogue déscriptif des Espèces, enz. - Beredeneerde Catalogus der aardbeziën, enz.	388
Prof. Dr. P.O. van der Chijs: Het Munt- en Penning-kabinet der Leidsche Hoogeschool in 1867	396

BUITENLANDSCHE LETTERKUNDE.
LOSSE SCHETSEN DOOR P. BRUIJN.

Gustav Freytag	52
Ferdinand Freiligrath	112
Théophile Gautier	162
Henry Thomas Buckle	289
Harriet Beecher Stowe	341
Berthold Auerbach	451
Frederika Bremer	512
Uit de schriftelijke nalatenschap van Frederika Bremer	579
Eliza Polko, ter gedachtenis aan Felix Mendelssohn Bartholdy	642
Erekmann-Chatrian, De geschiedenis van een Elzasser boer	706




2009 dbnl


_vad003186801_01


grieks


Vaderlandsche Letteroefeningen. Joh. Noman en zoon, Zalt-Bommel 1868




DBNL-TEI 1



03-06-2009

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. Joh. Noman en zoon, Zalt-Bommel 1868
 
Zie: https://www.dbnl.org/tekst/_vad003186801_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

[Wetenschap en belletrie.]

Thackeray

door C.P. Tiele.

Het heeft lang geduurd, voordat de man, over wien ik voorgenomen heb te schrijven, zich in de schatting van 't publiek, zelfs van zijn eigen landgenooten, die plaats verworven had die hem rechtmatig toekomt; lang zelfs voordat hij buiten een beperkten kring van lezers bekend was. Het gebeurde in 1851. Hij was veertig jaar oud. Twee zijner beste werken waren reeds verschenen, om niet eens te spreken van verscheiden andere; die elk voor zich genoeg zouden geweest zijn, om in Frankrijk, waar men een goeden stijl waardeert, of in Duitschland, waar men filozofisch denkt, zijn naam als schrijver te vestigen. Men was dan ook ten laatste in zijn vaderland wat billijker voor hem geworden. Eenige lezingen, door hem voor de bloem van Londens aristoeratie gehouden, waren zeer goed ontvangen. Dit moedigt hem aan, om ze ook elders voor te dragen. En waar eer, dan in den zetel der Muzen, het oude, verouderde, ouderwetsche Oxford? Daartoe echter heeft hij de toestemming noodig van den Lord-kanselier, destijds de groote hertog, wiens adelaarsprofiel aan geheel Europa bekend is. De groote hertog is natuurlijk niet te Oxford. Bij zijn plaatsvervanger, een deftig en zonder twijfel zeer geleerd man, moet onze vriend zich aanmelden. De ontvangst is beleefd, vriendelijk zelfs.
‘Wees zoo goed mij te zeggen wat ik voor u doen kan, Mijnheer!’

{==2==} {>>pagina-aanduiding<<}

‘Mijn naam is Thackeray...’
‘Dat zie ik uit uw kaartje...’
‘Ik kom verlof vragen om binnen het gebied der universiteit eenige lezingen te houden.’
‘Ah! gij houdt lezingen; over welke onderwerpen alzoo? godsdienstig, staatkundig?’
‘Geen van beide, ik ben letterkundige.’
‘Hebt u iets geschreven?’
‘Ja, ik ben de schrijver van Vanity fair.’
‘Zoo, dan vermoed ik dat ge een dissenter zijt...Vanity fair, ijdelheids kermis,..heeft dat eenige verwantschap met het boek van John Bunyan?’
‘Niet bepaald. Ik heb ook Pendennis geschreven.’
‘Nooit iets van deze werken gehoord. Doch ik twijfel niet of het zijn zeer geschikte boeken.’
‘Ik heb’ - en gij kunt zeker zijn, dat deze mededeeling door den geest van Mr. Punch zelven werd ingegeven - ‘ik heb ook bijgedragen tot de Punch.’
‘Punch! daar heb ik van gehoord. Is dat niet een zeer losbandig tijdschrift?’
Ik weet niet wat Thackeray op deze vraag heeft geantwoord: hij mocht lezen, zooveel is zeker, en wij hopen, dat de plaatsvervanger van zijn genade den Rektor onder zijn hoorders geweest is. Maar het feit blijft opmerkelijk dat de bestuurder van de eerste wetenschappelijke inrichting des lands den naam niet kent van een man, die door twee meesterstukken bewezen heeft tot de schrijvers van den eersten rang te behooren. Zes jaar later schijnt het nog niet veel beter geworden. Want in 1857 schrijft hij weêr uit Oxford, waar hij kandidaat voor 't Lagerhuis is, aan Dickens, om toch over te komen en een rede voor hem te houden, omdat er onder al die menschen, die over hem stemmen moeten, geen drie zijn, die ooit van hem hebben gehoord, terwijl er toch ten minste zes of zeven zouden zijn, die wel eens van Dickens gehoord hadden. In ons land, waar geen regel van Dickens onvertaald blijft, waar men overstroomd wordt met de eentoonige werken van G.P.R. James en W.H. Ainsworth, is men eerst laat op het denkbeeld gekomen om Pendennis en nog geheel niet om dat meesterstuk the Newcomes te vertalen.
Ik wil niet trachten dit verschijnsel, dat mij meer gehinderd dan verbaasd heeft, te verklaren. Ik wil maar eenvoudig een

{==3==} {>>pagina-aanduiding<<}
bijdrage leveren om den grooten auteur meer te doen kennen, en zoo 't kan, te doen waardeeren.
En dat te liever, omdat hij door degenen die hem kennen nog dikwijls miskend, en niet zeer billijk beoordeeld wordt bovendien. Men beeft allerlei klachten tegen hem. ‘Hij is langdradig.’ Doch die hiervoor vreest moet besluiten geen enkelen engelschen roman te lezen: van Sir Walter Scott af tot George Elliot toe. ‘Hij is zoo lokaal.’ Hetgeen zeker een van zijn grootste verdiensten is, omdat het ons een waarborg geeft voor de werkelijkheid zijner voorstelling. ‘Hij is zoo bitter.’ Indien ik een lucullische vergelijking mag bezigen, dan antwoord ik, dat bij dezen echten voedzamen roastbeef ook sterke mosterd en pickle's behooren.
Maar laten we den welsprekendsten van al deze kunstrichters hooren. H. Taine wijdt een Essai aan Thackeray 1). Volgens hem heeft de groote engelsche humorist slechts één roman geschreven: Henry Esmond, die dan ook alleen genade vindt in Taine's oogen. Al het overige is niet veel meer dan mislukt. Vanity fair, Pendennis, the Newcomes, 't zijn satirieke romans, en ze behooren dus tot een basterdgenre, waarbij we in dezelfde mate aan kunst verliezen, als we door satire geprikkeld worden. Thackeray is geen psycholoog, geen menschenkenner, zooals een goed romanschrijver behoort te wezen, althans hij vergenoegt zich daarmeê niet; hij is een moralist; hij moralizeert, hij preekt; hij geeft geen levende menschen maar slechts marionnetten (Th. zelf had door eene onvoorzichtige uitdrukking in een zijner voorreden aanleiding tot dezen uitval gegeven), marionnetten, die hij beweegt zoolang het hem noodig voorkomt, maar, zoodra ze hebben uitgediend, met groote kalmte wegbergt; poppen, die iets vertoonen moeten, en niets anders zijn dan de inkleeding van de preek; al wier hartstochten, lotgevallen, woorden, daden slechts één doel hebben, namelijk om de lezers deze zedeles voor te houden: ‘Wees niet zoo dwaas, zoo onvoorzichtig, zoo belachelijk, zoo wereldsch, zoo huichelachtig - en wat ge meer wilt - als ik!’ Een anders eigenschap van den goeden romanschrijver, het is altijd Taine die spreekt, mist Thackeray evenzeer: sympathie, de eenige gaaf, die de natuur naauwkeurig kopieert. Misschien heeft hij zijn gunstelingen, maar zeker zijn vijanden. In den grond van zijn hart

{==4==} {>>pagina-aanduiding<<}
haat hij de menschen. Hij geeselt ze, hij bespot ze, hij veracht ze. Hij is een misanthrope réfléchi, âpre. De personen van Balzac bijvoorbeeld zijn zieken, een mooie verzameling zieken voor een kenner, waarlangs de vriendelijke dokter u heenleidt; die van Thackeray zijn ongelukkigen, reeds uitgestrekt op de matras, waar hem het been of de arm met onverstoorbare koelbloedigheid wordt afgezet.
Ik waag het eenige twijfelingen uit te spreken omtrent de rechtmatigheid van deze kritische methode. Mij dunkt, de maatstaf dien Taine in de hand neemt heeft zeer veel van een stelsel, en hijzelf veel meer van een doctrinair dan van een kritikus. Als ik naga, hoeveel goeds en schoons ik in mijn leven niet genoten zou hebben, indien de meesters van de kunst altijd gehoorzaamd hadden aan de beginselen, door hun rechters met zooveel nadruk gepredikt, dan word ik tegenover deze laatsten wat behoedzaam. Ik weet het niet, 't is misschien wansmaak, maar hetgeen die heeren in de republiek der letteren verboden en geweerd willen zien, dat zou ik haast het liefst van alles willen behouden. Welk een genot voor ons, toen de oude sir Walter, - en ik grijp met vreugde deze gelegenheid aan, om een onbezonnen oordeel, door mij voor een jaar of wat over den schotschen roman-schrijver geuit, te herroepen, een oordeel, dat mij van den eersten onzer levende dichters en prozaschrijvers een rechtvaardige bestraffing heeft berokkend, - welk een genot, toen Walter Scott ons de middeneeuwen deed kennen en liefhebben, en in zoo juiste verhouding verdichting en geschiedenis wist te vermengen, dat hij onze belangstelling opwekte en ons boeide tegelijk, zoodat we na eens een zijner Waverley Novels te hebben genoten, ons gaarne getroostten om inleidingen zonder einde te doorworstelen en langwijlige beschrijvingen over te slaan, daar we rijkelijk beloond werden, zoodra het land van belofte was bereikt. Hoe werden we indertijd door Het Huis Lauernesse betooverd, en met welk een vreugde hebben wij sedert ieder nieuw kunstwerk van de begaafde schrijfster, - want ernstige kunstwerken zijn het, ook dat laatste, dat Nederland met zooveel koelheid ontvangen heeft, - met welk een sympathie hebben wij ook dat laatste begroet. Wie kan bij 't verschikken zijner bibliotheek, wie kan te midden van 't verhuizen, zittende op een geopende boekenkist de
Pleegzoon, of de Roos van Dekama, of Ferdinand Huyck, of Onze Voorouders in handen krijgen,

{==5==} {>>pagina-aanduiding<<}
zonder ze onwillekeurig op te slaan, en waar men ook invalt, te blijven lezen en lezen, totdat hij na een uur of zoo bemerkt dat hij in het werk van inpakken of rangschikken niets gevorderd is? Hij heeft ongelijk niettemin. De historische roman is een basterdgenre. Wij hadden beter gedaan ons bij Willem Leevend en Klaasje Zevenster te houden.
Tegelijkertijd worden wij verzocht om onze bewondering van Scheffer, van Gallait, van De la Croix, van Kaulbach wat te matigen: want het staat een schilder vrij om niet slechts boomen en koeien, zeeën en steden te schilderen, hij mag ook menschen schilderen, mits die menschen maar geen namen dragen; mits hij ons niet wijsmake, dat die jonge man met den hoekigen arm en die bejaarde vrouw die zijn hand zoo teeder omklemd houdt, iets anders zijn dan twee vriendelijke dweepers, in 't ijdel luchtruim starend, en ons genot niet bederve door ons te zeggen, dat hij gepoogd heeft met die beiden Augustinus en Monnika aan den zeeoever te Ostia voor te stellen.... wèlbeschouwd is immers de historische schilderkunst een basterdgenre. Eerstdaags hebben we zeker te wachten, dat ook het historisch drama met een oordeel getroffen wordt, zoodat we onzen Shakespeare van alle Henry's en Richards hebben te zuiveren. Dan ligt Lafontaine aan de beurt, want als men niet mag moralizeeren in den roman, is dan de fabel niet evenzeer een vermomde preek, en een genre alzoo van zeer verdachte legitimiteit? Nu reeds is ook de satirische of humoristische roman een basterdgenre geworden.
De romanschrijver, zegt Taine, is een psycholoog, die slechts de natuur te kopieeren heeft. Hij mag niet partijdig zijn. Hij mag niet moralizeeren. - Het was voor de eenw der fotografie bewaard om dezen kunstregel te vinden. Hier ïs een schilder, die zich niet vergenoegt met ons zulke ziellooze kopiën te geven. Hij schetst zijn beelden scherp, juist, geestig, met geoefende hand. Met volleerde kunst laat hij hen, door hun woorden en daden, hun karakter openbaren. Uit de teekening alleen kennen wij hen door en door. Maar hij schept er behagen in om nog dieper door te dringen. De begeerten, de drijfveeren, de tegenstrijdigheden van die arme menschenharten, de geheimzinnige diepten van die zee, wier oppervlakte de winden beroeren, hij legt ze voor ons open. Kunstenaar is hij, een der grootste en machtigste, maar wijsgeer ook; hij houdt er van om een oogenblik te poozen in het drama, dat hij opvoert, en dan te filozofeeren over de zonderlinge wisselingen van het lot, de dwaas-
{==6==} {>>pagina-aanduiding<<}
heid en verblinding der menschen, gelijk het koor in de oude tragedie. Indien het al waar was, zooals gezegd wordt, dat Thackeray van 't begin tot het einde aan onze opvoeding werkt, terwijl hij beter gedaan had ons op te winden als Balzac of ons te vermaken als Lesage, ik zou er nog zoo groot kwaad niet in kunnen zien. Maar het is volkomen onwaar. Een zedemeester, die ons een egoïst voorstelt om ons tot de slotsom te brengen: laten wij niet zelfzuchtig, niet ijdel wezen! - die een dwazen wilden jongen opvoert om ons te doen besluiten: laten wij de wereld zien voordat wij haar beoordeelen, en onszelven geen meesters gelooven, als wij nog schooljongens zijn! - hij is niets minder dan dat. Een wijsgeer is hij van de familie van Montaigne, schoon vriendelijker, zachtmoediger, hoopvoller dan deze. En als dat marionnetten, als dat levenlooze poppen zijn, de personen, die wij hier voor ons zien handelen en hooren spreken, dan zou ik wel willen weten, hoe het komt, dat
wij ze in elken nieuwen roman, waar ze optreden, als goede oude kennissen begroeten; dat wij ze haten of beklagen of liefhebben; dat ze ons levender en werkelijker schijnen te wezen, dan menige held der historie, dien het genie van een Macaulay of het talent van Motley nog niet voor ons deden verrijzen.
L'art pour l'art! is tegenwoordig het wachtwoord. Ik heb er niets tegen. De kunst moet vrij zijn, even zoowel als de wetenschap, als de godsdienst, als alles, wat zich ontwikkelen wil en vooruitgaan. Haar aan vreemde wetten te doen gehoorzamen, die niet voortspruiten uit haar eigen natuur, is haar dooden, althans haar binden en haar werking verlammen. Ik word niet minder ongeduldig dan de strengste kritikus uit de school, waartoe Taine behoort, wanneer ik de menschen bij alles wat ze lezen hoor vragen, wat er wel uit te leeren valt? en naar de zedelijke strekking zie zoeken; of wanneer ik hen leelijke schilderijen zie bewonderen, omdat het onderwerp ‘och! zoo lief, zoo echt huiselijk’ is. Ik kan het tooneel geen leerschool voor het volk hooren noemen, zonder dat de schim van Kotzebue met al zijn braafheden, al zijn gekaplaarsde platheden en gepoederde onbeduidendheden voor mij oprijst; geeft er zulke verheven namen aan als ge wilt, noem het tooneel den spiegel der menschenwereld, den schouwburg een tempel der kunst, maar noem het niet, wat het niet zijn mag zonder zijn wezenlijke roeping te verzaken. Eigenlijk schuilt in dat alles nog een overblijfsel

{==7==} {>>pagina-aanduiding<<}
van een bekrompen puritanisme, dat den mensch slechts van één zijde, als een godsdienstig zedelijk wezen beschouwt, en alles veroordeelt, wat niet kan strekken, om hem daartoe op te leiden. Men zoekt een voorwendsel om de kunst te mogen beoefenen. Men durft er niet voor uitkomen, dat men haar om haar-zelve lief heeft. Men gevoelt niet, dat zij, niet om eenig bijoogmerk, maar om 't geen zij-zelf in staat is ons te geven, ons even noodig is als wetenschap en zedeleer en godsdienst, dat de mensch, zoo hij mensch zal zijn, ook zonder dit brood niet kan leven, en dat de kunst volkomen aan haar roeping beantwoordt, indien ze ons verkwikt van de alledaagschheden dezes levens, indien ze ons bezielt en opheft en veredelt. En omdat men dit niet gevoelt, omdat men meent, dat zij door al deze kostelijke eigenschappen niet genoegzaam wordt gerechtvaardigd, tracht men de menschen met haar te verzoenen door te zeggen, dat zij zoo geschikt is, om ons ook nog braaf en deugdzaam te maken. Tegenover zulk een beschouwing zeg ik ook, en van ganscher harte: L'art pour l'art, de kunst om haar-zelf; zij heeft geen vreemde aanbeveling van noode, en zij behoeft niet in den preektoon te vervallen, om als vriendelijke weldoenster door mij te worden begroet en gezegend.
Maar als men daarmeê wil zeggen, dat de kunst zich geheel moet afzonderen, en zich voor alles, wat van buiten komt, ontoegankelijk moet maken; dat de kunstenaar niet tegelijk een wetenschappelijk man, een denker, een wijsgeer of een zedelijk karakter of een man van innige vroomheid mag zijn, tenzij dan dat hij dit alles aflegge en uitschudde, zoodra hij penseel of beitel of pen in de hand neemt, dan is de stelling valsch. Hij zou, met volmaakte onverschilligheid, zonder haat of liefde, zonder voorkeur, met uitdooving van alle sympathie en antipathie slechts moeten schilderen, wat hij ziet, afbeelden slechts, niet als de schilder, die u vleit, maar als de fotograaf, ik meen, als de fotografische toestel, die met koude onpartijdigheid onze bevallige en niet bevallige gestalten, onze zeer onbekoorlijke of zeer schoone gelaatstrekken wedergeeft! Maar dan zal men eerst den kunstenaar tot een toestel, tot een machine moeten maken. Dan zal hij moeten ophouden een mensch te zijn. Want zoolang zij menschen blijven, de kunstenaars, zullen zij niet anders kunnen, dan kiezen, oordeelen, liefhebben en haten. Onwillekeurig, en zonder dat ze 't weten misschien, althans zonder dat ze 't met zooveel woorden

{==8==} {>>pagina-aanduiding<<}
zeggen. Ze mogen hun staatkundige sympathiën niet zoo duidelijk openbaren als Dante en Vondel, ze mogen hun godsdienstige begrippen niet zoo in alles meugen als Milton, als Bilderdijk, als da Costa, ze mogen hun kleine opmerkingen en ingelaschte zedelijke vertoogen als die van Thackeray achterwege houden, ze mogen zoo objectief zijn als Shakespeare, meent ge, dat we niet aanstonds ontdekken kunnen, wie hun lievelingen zijn en wie degenen, die ze verachten, die ze haten? Meent ge, dat hun zedelijk gevoel geen den minsten invloed zal hebben op hun voorstelling van karakters en personen? Het is onmogelijk. Indien alleen hij, die dat vermag, een kunstenaar is, dan zijn er nooit kunstenaars geweest, en dan kunnen zij er niet zijn. Laat het dan wezen, dat Thackeray wat te veel redeneert, meer dan noodig, meer dan, met name voor lezers die geamuzeerd willen worden, aangenaan is, ik stem het toe; maar ik beweer, dat de schildering van de karakters en toestanden daardoor niets aan juistheid en waarheid heeft verloren. Ik hond staande, dat de zielkundige roman - want zoo moet het genre heeten, dat hij zich gekozen heeft, - geen onding is, geen ketterij in de kunst, een triomf van de kunst veeleer, die de vruchten van wijsgeerige menschenkennis met haar tooverstaf aanraakt, zoodat ze ons niet gegeven worden in den vorm van een dor en afgetrokken betoog, maar leven en gestalte aannemen voor onze oogen.
‘Het is goed,’ zegt iemand wellicht, ‘wij willen het recht van dezen romanschrijver om tevens moralist te wezen, niet loochenen. Laat hij menschenkenner zijn, zoo hij wil, maar laat hij geen menschenhater wezen. Hij is, wij hebben het gehoord, een misanthrope âpre, réfléchi.’ Hij is het niet. Ik ontken het ten sterkste. Wat ik van zijn leven weet en tusschen de regels van zijn werken gelezen heb, zegt mij geheel iets anders. Kunstenaar en wijsgeer, was hij ook mensch in den besten zin. Ik vind in hetgeen hij geschreven heeft niet. slechts de gedachte van een helder hoofd, maar ook de gevoelens van een edel en verheven gemoed. Ik zie in den scherpen, bitteren, onverbiddelijken humorist een kampioen voor echte humaniteit en reinen godsdienst.
Dit klinkt misschien paradox en vordert bewijs. Ik wil mij aan die verplichting niet onttrekken Als een diep wijsgeerig menschenkenner, die juist omdat hij niet bij de oppervlakte bleef stilstaan, de menschen waarlijk liefhad, zoo wil ik Thackeray voorstellen. Ik moet daartoe beginnen om met een paar trekken

{==9==} {>>pagina-aanduiding<<}
zijn karakter en den omtrek van zijn levensgeschiedenis te schetsen.

De levensgeschiedenis van Thackeray moet nog geschreven worden. In hoofdtrekken kennen wij haar. Wij weten, dat zijn grootvader Dr. Thomas Thackeray, kapelaan van den Prins van Wallis, denzelfden, dien de kleinzoon later zoo geestig en zoo waar heeft gekenschetst, en dat zijn vader Richmond Thackeray, indisch ambtenaar was. Wij weten, dat hij in 1811 in Britsch-Indië geboren, reeds in 1817, na den dood van zijn vader, met zijn moeder, thans nog een frissche, levendige tachtigjarige vrouw, naar Engeland kwam. Wij kennen de school, waar hij tot zijn achttiende jaar het voorbereidend onderwijs ontving, en waaraan hij zijn gansche leven door innig gehecht bleef, zoodat hij nog veertien dagen vóór zijn dood den jaarlijkschen feestdag van haar stichter bijwoonde, eene plechtigheid, die hij niet licht verzuimde; - wij kennen haar bijkans al te goed, want daar zijn maar weinig van zijn grootere werken, waar hij geen gelegenheid weet te vinden om ons in de geheimenissen van Charterhouse-school, een naam, door hem in dien van Grey-friars veranderd, in te wijden; - iets, wat den schrijver nooit, maar ik moet het bekennen, bij wijlen de lezers een veinig verveelt. Wij kunnen met zekerheid zeggen, dat hij te Cambridge zeer vroolijke en gelukkige jaren doorleefde, ofschoon hij er meer met teekenen en schrijven, onder anderen met de uitgaaf van een komisch weekblad, eenigszins jongensachtige voorbode van den onvergelijkelijken Punch, bezig was, dan met hetgeen men eigenlijk studeeren zou kunnen noemen. Maar wie Lewes' Leven van Göthe gelezen heeft, kent de eigenlijke universiteit, waar hij zich vormde, dat kleine residentiestadje in Saksen, waar de Muzen van Duitschland haar hoofdtempel hadden, en waar de hoogepriester, de oude Göthe, nog leefde. Een gelukkig gestarnte voerde hem naar Weimar. Daar vlogen de dagen om onder het lezen van de meesterwerken van de duitsche letterkunde en het schetsen van die geestige teekeningen,
waarin de dichter van den Fanst niet weinig behagen schepte, de avonden aan het hof van den schitterenden Groothertog of in het salon van Göthe's schoondochter, of in het Theater, waar Beethovens Slag van Vittoria gespeeld werd,

{==10==} {>>pagina-aanduiding<<}
waar de groote Devrient in de hooge tragedie en Mevrouw Schröder - Devrient in Fidelio optrad. Daar werd hij aan den heer geheimraad zelven voorgesteld, met een kloppend hart, doch aanstonds zeer verlicht, toen hij bemerkte, dat zelfs geniën hun zwakheden hebben en de fransche uitspraak van dezen grooten man niet zeer zuiver was. Mij dunkt, ik zie den jongen Engelschman daar staan tegenover het grootste genie zijner eeuw, een weinig verlegen in den aanvang, maar spoedig weêr geheel meester over zichzelf. Hoe zinkt zijn eenigszins gedrongen figuur met de hooge schouders weg, bij de trotsche, nog altijd ongebogen gestalte van den duitschen Olympiër, zelfs in zijn ouderdom een toonbeeld van mannelijke schoonheid. Maar iets hoogs, iets gedistingueerds, dat hem eigen was, zal den ouden hoveling niet onbehaaglijk zijn geweest. En misschien heeft hij wel vermoed, dat deze jeugdige vreemdeling, die hem zoo nederig zijn hulde kwam brengen, een roemrijke toekomst te gemoet ging, misschien wel gevoeld, dat hij iets met hem gemeen had. Daar is tusschen den duitschen dichter en den engelschen humorist een zeer groot verschil, maar zij ontmoetten elkander in meer dan één punt; al dadelijk in dat lange weifelen tusschen de kunst en de letterkunde, dat bij beiden op dezelfde wijs ten voordeele van de laatste beslist werd; in dat gezonde realisme, waardoor beider werken zich onderscheiden; in dien aanleg, dichterlijk allermeest, maar tegelijk wijsgeerig en kritisch, en in dien aristokratischen grondtoon van beider karakter, die hun populariteit niet weinig beperkte. Zeker is het, dat Thackeray dit bezoek en zijn verblijf te Weimar steeds levendig in herinnering hield. En toen hij naar Engeland terugkeerde, droeg hij niet slechts als zegeteeken den degen van Schiller bij zich, door hem, naar de wijs zijner landgenooten, op een verkooping bemachtigd, en die tot zijn einde toe als een heilige reliek in zijn
studeerkamer hing, maar ook de heugenis van een der schoonste en vruchtbaarste tijdperken van zijn leven.
Thackeray hield er niet van, evenmin als Dickens, om van zichzelf te spreken. Hij mocht in Pendennis, in Philip, in the Newcomes uit den schat zijner eigen ervaringen en ontmoetingen putten, ofschoon hij alles door zijn rijke verbeelding herschiep, het heiligdom van zijn huiselijk leven bleef gesloten voor het oog der oningewijden. Kleine ontmoetingen uit zijn leven zal hij gaarne en geestig vertellen. Het Paris Sketch Book ge-
{==11==} {>>pagina-aanduiding<<}
tuigt van een langdurig verblijf in de ‘hoofdstad der beschaving,’ en uit de geestige opdracht van dat werkje aan M. Aretz, marchand-tailleur in de Rue Richelieu, die hem eens om een kleine schuld aansprak, maar toen hij de groote geldverlegenheid van zijn schuldenaar bemerkte, eindigde met hem duizend francs te leenen, kunt gij opmaken, dat hij toen niet altijd even gulden dagen beleefde. In een ander zijner eerste werken verhaalt hij zijn reis naar het Oosten. Een minder verre tocht wordt in het Carmen Lilliense bezongen. Daar is hij te Rijssel in het eerste hotel, met een aantal aanzienlijke gasten. De kastelein houdt hem bepaald voor een Lord Anglais en meet hem met dien maatstaf. Maar hij bezit niets dan tien pond sterling, die hij nog wel van een vriend heeft geleend. Met schrik heeft hij bemerkt, dat zijn beurs hem ontstolen is. Dat zijn benauwde dagen! De gasten voor en na vertrekken; hij is gevangen. Hij durft de oogen niet opslaan als de argelooze propriétaire hem aanziet, hem met beleefdheden overlaadt. Hij durft niet uit het venster zien naar de overzijde der straat, want daar grimt de sombere schuldgevangenis hem tegen. Ten einde raad treedt hij de kerk binnen. Misschien is er hulp bij de heiligen. Eén vriendelijk heiligenbeeld vooral ziet glimlachend op hem neder. Het neemt duidelijk de gestalte aan van die goede grootmoeder,
aan wie, hij zijn nood geklaagd, doch die nog niet geantwoord heeft. Dat is een goede profetie. En inderdaad, nauwlijks teruggekeerd in zijn hotel, vindt hij op zijn tafel den verlangden brief met den gewichtigen inhoud, die hem de vrijheid hergeeft, en hem in staat stelt om onder de dankbare buigingen van den tevreden hotelhouder en diens garçons het oord der ballingschap te verlaten. Van zoodanige voorvallen zal hij spreken. Maar van 't geen tot zijn innerlijk, tot zijn huiselijk leven behoort, van een lijden, dat over zijn geheele leven een donkere schaduw wierp, zult gij geen woord vernemen. Twee zijner grootere novellen zijn onafgewerkt gebleven. De eene, omdat de dood hem midden in den arbeid verraste. De andere is The shabby genteel, een verhaal uit zijn eersten tijd, uit 1838 of 39 waarvan eenige stukken in Frasers's Magazine verschenen. Ik heb het niet kunnen machtig worden; doch men zegt, het moet een meesterstuk zijn, en een lievelingswerk van den schrijver. Het werd plotseling gestaakt. De jonge vrouw van Thackeray, met wie hij twee of drie jaar te voren gehuwd was, was krank-
{==12==} {>>pagina-aanduiding<<}
zinnig geworden. En hij had den moed niet, zelfs niet in veel later jaren, om weêr de hand te leggen aan een arbeid, waardoor hij onwillekeurig verplaatst werd in dat tijdperk van geluk, dat nu voor altoos voorbij, en waarvan de ontknooping zoo verschrikkelijk was. Doch dit is dan ook het eenige getuigenis van deze ramp, dat gij in zijn werken zult vinden. Een bewijs, dunkt mij, hoe diep hij gevoelde.
Maar, zoo hij geen troost zocht in luide klachten, hij zocht en vond verzachting van zijn smart in aanhoudende werkzaamheid, en in de gelukkige ontwikkeling zijner dochters, waarvan de eene, de schrijfster van Elisabeth u niet onbekend zal wezen. Ik geef geen lijst van Thackeray's talrijke werken. Die het omslag van Tauchnitz wil nazien, kan ze daar zoo goed als volledig vinden. Langzaam vestigde zich zijn roem. Zelfs Vanity fair, - een werk, dat ik niet zoo hoog stel, doch dat door velen voor zijn beste gehouden wordt - zelfs V.f. werd in den aanvang met groote koelheid ontvangen. Maar het duurde niet lang, of men begon het te waardeeren. Eindelijk toch herkende men de hand van den meester. Sinds dien tijd stond hij naast Dickens, diens. mindere in uitgebreidheid van populariteit en in de liefde van de groote menigte, diens meerdere in de schatting van niet weinig kunstrechters en denkers. Ieder nieuw werk, dat van hem verscheen, was van nu af aan eene gebeurtenis in de letterkunde. Zijn lezingen over de vier George's, die dikke Hanoveranen, die achtereenvolgends den troon van Willem III bezaten, en die over de engelsche humoristen vonden overal een talrijk gehoor: hoewel Thackeray bij lange de voordracht van Dickens niet bezat, en de intreeprijs zelfs voor Engelschen hoog was. Ook broeder Jonathan wilde ze hooren, en tweemaal, eens met zijn vier koningen, eens met zijn twaalf humoristen, stak onze Lecturer den Atlantischen Oceaan over, om er twee ware triomftochten te houden. Het spreekt van zelf, dat hij er niet slechts lauweren, maar ook dollars oogstte. De Engelsche letterkundige van deze eeuw beschouwt zijn vak als een trade, als een geldzaak: en het kon Dickens, anders ook geen vriend van vrijwillige armoede, Dickens zelf kon het ergeren, dat Thackeray deze beschouwing soms wat al te cynisch volhield. Met woorden trouwens meer dan met daden, want hij was zeer mild.
Zeker is het, dat hij nooit een broodschrijver geweest is, hoe goed hij zich ook voor zijn werken betalen liet, en dat hij nooit die zor-
{==13==} {>>pagina-aanduiding<<}
gen gekend heeft, die zwaarder drukken dan eenige andere, omdat ze alle inspiratie uitdooven, en alle geestkracht verlammen. Des te gereeder was hij om er anderen van te ontheffen. Hoe menigmaal heeft Maginn, de hoofdredakteur van Fraser's, - gij denkt onwillekeurig aan Captain Shandon uit Pendennis, - zijn bevrijding uit de schuldgevangenis aan hem, den toenmaals nog jeugdigen medewerker, te danken gehad. Toen hij nog te Parijs was, verraste een zijner vrienden hem, terwijl hij bezig was iets op een pillendoos te schrijven, en kon een nieuwsgierige vraag niet onderdrukken. Inderdaad, de doos was bestemd voor een zieke, zoo luidde het antwoord, een oude dame, die het zeer povertjes had. Of zij er door herstellen zou, was niet zeker, maar hét zou haar goeddoen. ‘To be taken occasionally,’ (van tijd tot tijd in te nemen) dat was het gebruikelijke opschrift. Ik behoef er wel nauwelijks bij te voegen, dat de pillen in gouden Napoleons bestonden. Hij ontzeide zich de genoegens van het leven niet. De prachtige villa, die hij, naar een teekening van hemzelf, en in den stijl uit Anna's regeering, waarvoor hij een zwak had, liet bouwen, bevatte alles, wat een man van smaak en geest kon begeeren. Maar zoo hij zijn geld als een kunstenaar, met gratie en onbekrompen vertèerde, hij wist ook onbekrompen en met gratie te geven. Toen hij, even na Kerstmis van 1863 uit zijn statige woning in Kensington naar het kerkhof gedragen werd, volgde een breede rij van vrienden, kunstbroeders meest, zijn lijkbaar, om hem een laatste hulde te brengen. De grootsten en beroemdsten, zijn geniale mededinger aan het hoofd, waren daar aanwezig. Toen zij, na de eenvoudige plechtigheid, een weinig terugtraden, merkte men eenige anderen op, onbekend in de letterkundige wereld, geen vrienden
van den gestorvene zooveel men wist, maar die met geen minder droefheid dan dezen, een laatsten blik in de groeve wierpen. De tranen van deze in stilte beweldadigden zijn de welsprekendste lofrede op Thackeray geweest. Zij zeiden, dat hij niet slechts een groot man, maar dat hij meer dan dit, een goed man geweest was.
Men heeft gezegd, dat Thackeray ijdel was en naijverig op andere schrijvers. Ik wil gaarne gelooven, dat hij zich niet onderscheidde door die valsche nederigheid, waarachter zich veeltijds geen geringe ijdelheid verbergt, en die eigen gaven en werken verkleint, om die van anderen hemelhoog te verheffen. Voor zulk eene vertooning was hij veel te oprecht. Misschien, - want

{==14==} {>>pagina-aanduiding<<}
hij was niet onverschillig voor den roem, dien hij oogstte, - misschien is hij niet altoos even gelijkmoedig gebleven onder de lauwheid, waarmeê men zijn eerste geschriften ontving: hij was noch een stoïcijn, noch een engel: maar in kleingeestigen naijver is dat gevoel van teleurstelling nimmer ontaard. Hij bezat een bij uitstek kritischen geest; wat zijn schoonheidsgevoel beleedigde kon hij nu eenmaal niet toejuichen; en daar hij gewoon was zijn gedachten onbewimpeld uit te spreken, - of om de min of meer précieuse vergelijking van Trollope te bezigen, - daar hij de snaren van zijn hart in een kristallen kas droeg, zoodat haar trillingen steeds door vriend en vijand gezien werden, heeft men zijn al te rondborstig oordeel wellicht niet zelden aan jaloerschheid toegeschreven. Bovendien was hij zich zijner kracht ten volle bewust. Gij herinnert u waarschijnlijk dat beroemde tooneel uit Vanity fair, waar Cecky Sharp, of liever Mrs. Rawdon Crawley niet kan nalaten haar man te bewonderen, als hij aan Lord Steyne een welverdiende kastijding geeft, ofschoon zijzelve daardoor voor haar geheele leven ellendig wordt gemaakt. Ik weet niet, wie het was, die Thackeray gelukwenschte met dezen trek, zoo waar en treffend, en waarin zijn fijne opmerkingsgave zich verried. ‘Wel,’ was het antwoord, ‘toen ik den volzin schreef, sloeg ik met mijn vuist op de tafel, en zeide: dat is een geniale toets!’ Misschien zal men genegen zijn hierin een kinderachtig zelfbehagen te vinden. Ik vind er heel iets anders in. Ik vind er veeleer de naieve vreugde, de ongeveinsde bewondering in, die de ware kunstenaar zelfs voor zijo eigen werk gevoelt, zoodra het de vrucht van echte inspiratie geweest is. Men zou evengoed het Eureka van Archimedes en het Anch'io son pittore van Caracci ijdelheid kunnen noemen.
Indien Thackeray reden had gehad om van iemand jaloersch te wezen, dan was het zeker van Dickens, Dickens een jaar jonger dan hij en hem op de baan der glorie vele jaren vooruit. Maar indien hij het geweest is, dan verstond hij de kunst van veinzen volkomen. Hij laat geen gelegenheid voorbijgaan, om zijn bewondering voor den schrijver van David Copperfield uit te spreken. Met blijkbaar welgevallen vertelt hij, hoe zijn dochter eens met kinderlijke oprechtheid uitriep: ‘Papa! ik vind het boek van mijnheer Dickens veel mooier dan het uwe.’ Verscheidene malen, -. 't is Dickens zelf, die het meêdeelt, - stond hij onverwachts voor diens oogen, met de mededeeling,

{==15==} {>>pagina-aanduiding<<}
dat het een of andere gedeelte van een zeker boek hem gisteren zóó had doen schreien, en dat hij nu bij hem kwam eten, omdat hij het niet helpen kon, en nog eens over de passage moest praten. ‘En niemand’, voegt Dickens er bij, ‘kan meer overtuigd zijn dan ik, van de grootheid en goedheid van het hart, dat zich dan voor mij opende.’ Toch was de vriendschap van deze twee niets minder dan een verbond van wederzijdsche bewondering. Dikwijls redetwistten zij samen over de eischen der kunst en de waardigheid van den kunstenaar, die Thackeray naar de meening van Dickens niet ernstig genoeg opvatte, totdat de eerste, misschien wel door zijn welsprekenden bestrijder in de engte gedreven, opstond, en met de beide handen in het hair lachende de kamer op en neêr liep, om een eind aan de diskussie te maken. Het is waar, een geruimen tijd bestond er tusschen hen een verwijdering. Doch de oorzaak was een geheel andere dan de naijver van de twee letterkundige mededingers. Zekere Edmund Yates had een beleedigend artikel over Thackeray geschreven, - de man heeft later, het moet tot zijn eer gezegd worden, zijn misdrijf op ongezochte wijs weder goedgemaakt, - een artikel vol personaliteiten, waarover Thackeray terecht zeer gevoelig was. Een poging van Dickens om de zaak bij te leggen vervreemdde ook de beide vrienden van elkander. Maar dat kon zoo niet blijven. Zij waren meer dan kunstbroeders; zij moesten weêr tot elkander komen. En toen zij, weinige dagen vóór Thackeray's dood in een club plotseling tegenover elkander stonden, toen staken beiden tegelijk, zonder een woord te spreken, de hand van verzoening uit, en was alles vergeten. Voor kleinen kunstenaarsnijd was inderdaad in dat edele hart geen plaats. En zijn opvolger in de redaktie van het Cornhill Magazine, door hem opgericht, geeft hem dan ook het getuigenis, dat hij de bescheidenste en liberaalste van alle medewerkers was,
wiens kieschheid door niemand werd overtroffen.
In het dagelijksch gesprek was Thackeray niet gevat. Hij klaagde over die kwaal, waaraan ook menig Hollander lijdt, en die de Franschen l'esprit de l'escalier noemen. Het beste, wat hij had moeten zeggen, viel hem den volgenden dag eerst in. Doch in een kleinen kring van vertrouwde vrienden, daar was hij vol humor, nu eens onweêrstaanbaar buitensporig, dan weêr zacht en ernstig, altijd natuurlijk en oprecht. Hij was dan ook ondèr de gildebroeders niet weinig gezien. Getuige dat luisterrijk feest

{==16==} {>>pagina-aanduiding<<}
hem in 1855 aangeboden, eerst door Dickens, daarna door Jerrold geprezideerd, een maaltijd, waar het attisch zout zoo kwistig werd gestrooid, dat de London Tavern met een atmosfeer van geestigheid was doortrokken, zoo zelfs, zegt een der aanwezigen, - ik denk Jerrold, - dat de twee gezelschappen, die er de beide volgende dagen dineerden, schoon uit volslagen zotten bestaande, zonder het te weten geestig waren. Vooral kinderen voelden zich tot hem aangetrokken. Jongens waren zijn grootste vrienden. ‘Dickens!’ zeide hij eens, ‘kunt gij zoo'n jongen van veertien of vijftien jaren aanzien, zonder een onweêrstaanbare begeerte te gevoelen om in uw zak te tasten, en hem een souvereign te geven?’ En het is van dezen scherpen satirikus, dat een zijner vrienden (Trollope) die schoone woorden nederschreef: ‘Men beminde hem, zooals men een vrouw bemint. Wanneer men van hem verwijderd was, dacht men bestendig aan hem, als een bron van vreugde, die niet ontleed kan worden, maar die rijk is aan troost. Want zijn hart was teeder, gelijk het hart eener vrouw.’

‘Maar hoe laat zich met zoo een teeder, vrouwelijk gemoed de scherpheid van zulk een satire, de bitterheid van zulk een sarkasme overeenbrengen, als wij op elke bladzij bijkans van Thackeray's werken aantreffen?’ De vraag doet zich vanzelf aan ons op. Want het zal wel niemand in de gedachten komen om te loochenen, dat Thackeray scherp is, dat zijn sarkasme vernietigend kan zijn, dat de geesel zijner satire bloedige striemen achterlaat. Mij althans niet. 't Is waar, wij moeten een paar uitzonderingen maken. Henry Esmond, zijn meesterstuk, door sommige Engelschen voor een volmaakten roman gehouden, door Taine zelfs zonder voorbehoud geprezen, is van die bitterheid zoo goed als vrij. Denis Duval, dat beloofde geen minder meesterstuk te worden, doch waarvan slechts eenige hoofdstukken voltooid waren, toen het laatste hoofdstuk van 's dichters eigen levensroman ten einde was, - Denis Duval ademt dienzelfden zachten, vriendelijken geest. Maar misschien laat zich dat verklaren uit den vorm, dien Thackeray voor deze werken gekozen heeft. Esmond en Duval verhalen beiden hun eigen lotgevallen, en beiden, nadat ze een kalmen, vredigen ouderdom bereikt en de stormen en den strijd des levens sinds lang achter zich hebben. Ook spelen de twee romans in den tijd van koningin

{==17==} {>>pagina-aanduiding<<}
Anna's regeering, iets vroeger en iets later, het tijdperk van Thackeray's besliste voorkeur, waarin hij leefde naar den geest, waaraan hij het hof maakte en waarvan de misbruiken en gebreken hem niet meer ergeren konden, zooals die van zijn eigen tijd. Maar al vergeten we deze uitzonderingen niet, - en gij zult moeten toestemmen, dat zij de zaak van Thackeray niet beter maken, maar de tegen hem ingebrachte grief veeleer verzwaren - al stemmen we verder gaarne toe, dat de onverbiddelijkheid van zijn scherts met de jaren wat gematigd en hijzelf, naar 't schijnt, met het genus humanum en met de menschelijke maatschappij langzamerhand een weinig verzoend is, geheel legt hij zijn sarkasme niet af. The Virginians zelfs, ofschoon ook een roman die speelt in de vorige eeuw, zelfs the Virginians is er niet vrij van. Becky Sharp, de treurige heldin van Vanity fair, het eerste groote werk van onzen schrijver, wordt door hem vernietigd. Maar vernietigd wordt ook Blanche Amory, de dichteres van Mes Larmes, de valsche, sentimenteele coquette uit Pendennis. En de zeer geleerde en zeer gezochte Doctor Firmin, de volmaakte gentleman en vader van dien ongelikten beer Filip Firmin, wiens lotgevallen het onderwerp van Thackeray's jongsten afgewerkten roman uitmaken, deelt in hetzelfde lot. Op de laatste bladzijden van dit werk worden de verkiezingen voor het parlement in een engelsch landstadje niet minder meedoogenloos belachelijk gemaakt, dan de fransche instellingen vroeger door Michael Angelo Titmarsh, de geleende naam, waaronder Thackeray aanvankelijk in Fraser's Magazine schreef. Ik geef dus aanstonds en zonder voorbehoud toe: Thackeray is een satirikus. Als 't een beschuldiging is, ik ontken haar niet. Het komt er slechts op aan te weten uit welke bron zijn satire voortspruit: uit menschenhaat of uit een beter beginsel.
Om dit te weten zal het noodig zijn te onderzoeken, waartegen zijn sarkasme gericht is, waartegen niet.
Tegen de aristokratie, heeft men gezegd. Maar niets is ongegronder dan dit. Zonder twijfel, men kan een geheele reeks vertegenwoordigers van den adel uit Thackeray's werken doen te voorschijn treden, die zijn penseel voorzeker niet heeftgevleid. Hier is Lord Steyne, wiens onvriendelijk aangezicht wij in Vanity fair, Pendennis en the Newcomes ontmoeten, en wiens talrijke ondeugden slechts door zijn onbeschaamdheid overtroffen worden; en zijn lordschaps zuster Lady Kew, zijner geheel waardig,

{==18==} {>>pagina-aanduiding<<}
tiranniek zooals hij, uitgeleerd in kuiperijen, en wier eenige deugd daarin bestaat, dat ze nu en dan met zeldzame onbeschoftheid de waarheid zegt. Deze laatste eigenschap is ook eigen aan Lord Ringwood, Filip Firmin's oom bij wien ze nog wordt opgeluisterd door den rijkdom van plechtige verzekeringen, die er een buitengewonen nadruk aan geven. Onder de mindere goden treft ge Sir Francis Clavering aan, den speler en drinker, die, nadat hij eerst zijn geheele vermogen verkwist heeft, een middel weet te winden om de kolossale fortuin van de goede Begum, zijn vrouw, tot een minimum te herleiden, en zich daarbij doet kennen als een der laagste, liederlijkste en verachtelijkste wezens, waaraan men in deze onze beschaafde maatschappij de eer. kan hebben te worden voorgesteld. Sir Barnes Newcome is geen verkwister, maar de gemeenste zelfzucht verpersoonlijkt in een geadeld bankier, die zijn vrouw slaat, zijn kinderen slaat, en degenen, waartegen hij zijn handen niet durft opheffen door zijn valschheid sart en waar hij kan belastert; alle welke deugden bekroond worden door huichelarij, die hem, voor een weldadig doel, en in een zeer vromen kring, een voorlezing doet houden over den dichter van het huiselijk leven - ik ben 's mans naam vergeten. Lady Baker, een vrouwelijke tegenhanger van Sir Francis Clavering, die zich-zelf overal uitbesteedt en het talent bezit om de gastvrijheid, die zij ontvangt, met onverdraaglijke humeuren te vergelden, een van die vreeselijke personen, die allen om zich heen tot hun slachtoffers maken, en tegelijk zich zelf als aller slachtoffer voorstellen; Clarence Baker, haar zoon, een naar geest en lichaam uitgeput débauché... maar men schenkt mij de overige. Ik herhaal het, een vleier van den adel kan de schepper van deze figuren moeielijk worden genoemd. Maar of hij daarom onbillijk, bevooroordeeld zou zijn? Ik moet drie dingen opmerken. Vooreerst, dat de portretten, of laat mij liever zeggen, de 
typen, wel zeer gelijkend kunnen zijn, - wat ik evenwel niet weet, daar de leden van den engelschen adel mij even onbekend zijn als de mandarijnen van het hemelsche rijk. Ten andere, dat bijna ieder van de genoemde personen zijn tegenbeeld heeft, dat Lord Steyne wordt opgewogen door den waarlijk edelen, echt ridderlijken Lord Kew, zijn neef, Lady Kew door de wel wat ongemanierde maar zeer origineele en inderdaad goedhartige Lady Rockminster uit Pendennis, Barnes Newcome door Thackeray's afgod en Lady Rockminster's gunsteling, blaauwbaard,

{==19==} {>>pagina-aanduiding<<}
George Warrington, wiens aangezicht wij nog wel eens zullen ontmoeten. En nu spreek ik nog alleen over tijdgenooten. Eindelijk, - en ziedaar mijn derde opmerking, - de meeste aristocraten, wien Thackeray zijn geesel laat gevoelen, behooren tot dat halfslag adellijken, op de grens tusschen de twee standen geplaatst, nieuwbakken Lords met oude burgerzielen, of onbeduidende wezens, die niets anders zijn dan een titel, waaraan zij het recht ontleenen om op hun beteren neêr te zien. Vergeet niet, dat degenen die hij met de scherpste lijnen geteekend heeft, niet tot de aristokratie behooren, dat Becky Sharp een arme goevernante, Blanche Amory de dochter van een getransporteerde is. In plaats van Thackeray te beschuldigen van kleingeestige fronderie tegen den adel, zou men haast met meer recht het tegenovergestelde kunnen staande houden. Hij-zelf, dit is zeker, is een aristokraat. Al wat laag en gemeen is hindert hem, hindert hem het meest, is hem een gruwel, zoodra het met een blazoen bedekt wordt, maar hindert hem overal. Aanmatiging, leege schijn, gemaaktheid, onwaarheid, huichelarij, woorden, die men niet meent, gevoelens, die men niet gevoelt, alle vertooning, alle onoprechtheid, alle stuff, zijn hem een ergernis, waar hij ze ook ontmoet. Zoowel bij mr. Morgan, den woekeraar, den deftigen knecht van Oom Pendennis, een echt-engelsch produkt trouwens, die even respektabel is als Figaro gemeenzaam en lichtzinnig, maar niettemin zijn meester besteelt en verraadt, als bij Sir Barnes. Zoowel bij Miss Prior, de vroegere balletdanseres en latere goevernante, als bij de ongelukkige Lady Clara Newcome. Zelfs bij zijn heldinnen, zijn troetelkinderen, zijn heiligen, de volmaakte Laura, de vrome Helena, de godin Lady Castlewood, die, hoewel engelen op aarde somtijds zoo meêdogenloos hard, zoo streng farizeesch, zoo blind bevooroordeeld kunnen wezen - en niets is hem meer tegen de borst dan het farizeïsme. Zelfs, zelfs bij Arthur
Pendennis. Spaart hij dezen? Vergoêlijkt hij zijn fouten? Doet hij hem, prins en sultan van Fairoaks, die toch zoo goed als niets in de wereld heeft en de zoon is van een plattelands heelmeester, om zijn overmoed, zijn verwaandheid, zijn aristokratische manieren niet menigmaal de roede ondervinden? En ik bid u, wie is Mr. Arthur Pendennis wezenlijk anders dan William Makepeace Thackeray in eigen persoon? Hij kan glimlachen over de ijdelheid van Jeames en John met hun hoofden vol poeder en hartveroverende kuiten, of over de

{==20==} {>>pagina-aanduiding<<}
vermakelijke zotheden van Jack Cortigan, den verloopen ierschen kapitein, wiens geest met wijngeest vereenzelvigd is, en die bestendig leeningen aangaat, kleiner van bedrag, maar niet beter gewaarborgd dan die van de zuidelijke staten of van Mexico. Maar als degenen, die behooren tot een bevoorrechten stand, als geestelijken, als baronets, als de erfgenaam der Stuarts zich aan dezelfde laagheden schuldig maken, dan is zijn scherts niet zachtmoedig meer, dan komt er, - en 't is natuurlijk, - iets bitters in zijn glimlach, dan wordt zijn glimlach een sneer.
Toch heeft hij nooit monsters geschilderd. Toch zijn degenen, die hij het meest met zijn sarkasme plaagt, geen ondeugden in menschengedaante, geen persoonlijke duivels. Toch weet hij u voor de ellendigsten nog medelijden in te boezemen, en drijft bij de zelfzuchtigsten nu en dan nog een echt-menschelijk gevoel boven. Ik wil slechts een paar voorbeelden aanhalen. Lord Mohun, een speler en een valsch speler bovendien, een van de losbandigste edelen van het hof van Karel II en James II, een eerloos en gewetenloos persoon, die op het landgoed van zijn vriend Frank Esmond, lord Castlewood, een zeer dubbelzinnige rol gespeeld heeft, is door dezen tot een tweegevecht uitgedaagd. Castlewood wordt doodelijk getroffen. Nu buigt zich Mohun over hem heen.
‘Zijt gij erg getroffen, Frank?’ vraagt hij met een holle stem.
‘Ik geloof dat ik een lijk ben,’ is het antwoord.
‘Neen, neen, het kan niet zijn,’ zegt de ander, ‘en ik roep God tot getuige, Frank Esmond! dat ik u vergiffenis zou hebben gevraagd, zoo gij er mij de gelegenheid maar toe hadt gegeven. In - in de eerste oorzaak van onzen twist, zweer ik dat niemand schuld had dan ik!....’ Tot hiertoe hebt gij lord Mohun waarschijnlijk voor een onmensch gehouden - gij ziet nu, dat hij een mensch is.
Wij kennen lord Steyne. En wij herinneren ons majoor Pendennis, old Wigsby, den ouden pruikestein, den aanbidder van het gouden kalf der aristokratie, den volleerden wereldling en koelen egoïst. Wij zijn menigmaal getuigen geweest van zijn langdurig toilet, dat den ouden rheumatischen overste van lieverlede herschept in den onberispelijken gentleman, wiens hoed en laarzen beter geborsteld zijn dan die van iemand in de drie koninkrijken. Wij zijn de wreveligheid van den majoor nog niet vergeten, waarmede hij het bericht ontving, dat zijn neef Arthur

{==21==} {>>pagina-aanduiding<<}
hem de dienst had gedaan van op een tooneelspeelster te verlieven, iets wat hem, den oom, noodzaakte een paar diners in de groote wereld op te geven, en deze belangrijke werkzaamheden te verzuimen om zich aanstonds naar het vervelende landstadje te spoeden, waar zijn neef zoo groote dwaasheden beging. Daarom begrijpen we volkomen, hoe lastig het voor den majoor was, toen zijn neef een jaar of wat later ernstig ziek werd. En dat, terwijl hij gereed stond aan een vereerende uitnoodiging van lord Steyne te voldoen, om op diens landgoed Stillbrooks patrijzen te komen schieten! Hij had nog wel gehoopt, den jongen Arthur daar te introduceeren. Hij moest gaan. Dat sprak van zelf. Hij kon lord Steyne niet voor 't hoofd stooten. Ook kon de koorts wel besmettelijk wezen: het konden wel mazelen zijn. Zelf had hij nooit mazelen gehad: op zijn leeftijd kon dat zeer gevaarlijk worden. En hij ging dus. Hij zorgde voor den besten doctor, hij beval, dat men het zijn neef aan niets zou laten ontbreken, hij schreef aan diens moeder, hij gaf last, dat hem met elken post bericht zou worden gezonden: Stillbrooks was slechts veertig mijlen van Londen, en als er iets gebeurde van belang zou hij komen, wat het ook kostte. ‘Immers kon hij van geen nut zijn!’ - ‘Neen, zeî dr. Goodenough, van geen nut.’
‘Alzoo bewees majoor Pendennis zijn welwillendheid bij plaatsvervanging en per post. “Wat kon hij anders doen?” zeide hij, “bij mijn ziel, weet ge, in zulke gevallen is het beste een kerel niet te hinderen. Als de arme kerel verslimmert, wel, bij mijn ziel, dan weet ge zeker, dat het met hem gedaan is. Maar om beter te worden, (en hierin, mijn waarde Doctor! zult ge met mij overeenstemmen), is de beste weg om hem stil te houden - volkomen stil.”’
Na door deze korte verhandeling over nut der stilte voor zieken tevens zijn geweten gestild te hebben, verschijnt de brave krijgsman in zijn krullende pruik, ter bestemder tijd aan het middagmaal bij lord Steyne. Maar hij is niet als gewoonlijk. Hij is stil en somber. Wagg en Wenham, twee andere parazieten van den edelen lord, vermoeden, dat hij een ongelukkige liefde heeft. Hij verliest aan de whisttafel en troeft de hoogste schoppen van zijn partner. 's Nachts kan hij niet slapen en is koortsig. 's Morgens zijn de berichten iets beter. Men zal dus gaan jagen. Het gansche gezelschap is op het terras voor het huis verzameld, en wacht op de rijtuigen. Voordat deze nog verschenen zijn, komt

{==22==} {>>pagina-aanduiding<<}
een huurrijtuig van 't station aanrennen, en een grijs, min of meer pover gekleed heer springt er uit, en vraagt naar Majoor Pendennis. Het is Bows, de muziekmeester. ‘Hij nam den Majoor ter zijde en sprak met hem. De meesten der heeren, die rondom stonden, zagen aan den angstigen blik van den Majoor, dat er iets ernstigs gebeurd was.
Wagg zeide: “'t Is een deurwaarder, die den Majoor komt inpakken,” maar niemand lachte om de grap.
“Heidaar! Wat is er aan de hand, Pendennis?” riep Lord Steyne, met zijn schelle stem, -, is er een ongeluk gebeurd?’
‘“Het is - het is - mijn jongen, die dood is,” zeî de Majoor, terwijl hij in snikken uitbarstte, - de oude man was geheel overstelpt.
“Niet dood, Mylord, maar zeer ziek toen ik Londen verliet,” zeide Mr. Bows met een gedempte stem.
Juist op dit oogenblik, terwijl de drie mannen met elkander spraken, kwam een britska voor. De Pair zag op zijn horologie. “Ge hebt twintig minuten om den posttrein te halen. Spring in, Pendennis; en rijd als de hel, Mijnheer, hoort ge?”
Het rijtuig reed spoedig weg met Pendennis en zijn reisgenooten; en laten wij vertrouwen, dat de vloek aan den Markies van Steyne vergeven zal worden.’
Wij althans zijn er volkomen bereid toe, en de kunstenaar heeft ons doen gevoelen, dat de ruwe Markies en zelfzuchtige Majoor, al heeft de wereld hen beiden bedorven, menschen zijn met een hart als het onze.
Inderdaad, Thackeray dacht niet zoo kwaad van de menschen, als men uit sommige van de karakters, die hij voorstelt, wel zou willen opmaken. ‘Wij zijn’, schreef hij (Lovel the Widower, ch. I) ‘wij zijn geen helden of engelen; evenmin zijn wij booze geesten uit verblijven, die wij niet kunnen noemen, zwarte moordenaars, verradelijke Yagoos, gewoon de menschen te doorsteken of te vergeven, wier vermaak in moord, wier speelgoed in dolken, wier dagelijksch brood in rattenkruid, wier konverzatie, in leugens en wier gewoon handschrift in valschheid bestaat. Neen, wij zijn geen misdadige monsters of engelen, wandelend over de aarde, - ten minste ik ken er een, die dat laatste zeker niet is, zooals t'huis kan blijken iederen keer, dat het mes niet snijden wil of de schapenbout rauw wordt opgedragen. Maar wij zijn niet altegader onmenschelijk en onvriendelijk, en sommige menschen houden van ons.’

{==23==} {>>pagina-aanduiding<<}

Zelfs die booze, zelfzuchtige, bedorvene wezens, die hij ten toonele voert, beschouwt hij niet met haat, maar met wijsgeerige onpartijdigheid. Er is verschil van aanleg en gaven en krachten, hij zal het niet licht vergeten. ‘Vrienden en kinderen van ons geslacht, die na mij zult komen,’ zoo laat hij den ouden Esmond schrijven - en wij weten, dat hij achter dit masker zichzelf verschuilt - ‘op welke wijs zult gij uw beproevingen dragen?’ Hij heeft kort te voren verhaald welk een sombere trots de schoone Beatrix Castlewood onder den slag, die haar levensgeluk verwoestte, getoond heeft. En hij gaat voort: ‘Ik ken er een, die bidt, dat God u veeleer liefde dan trots moge geven, en dat het alziend oog u op de plaats der nederigen moge vinden. Toch moeten wij de trotsche geesten niet anders dan met liefde beoordeelen. De natuur heeft sommigen voor eerzucht en heerschappij gevormd, zooals zij anderen tot gehoorzaamheid en bescheidene onderwerping gevormd heeft. De luipaard volgt zijn aard evenals het lam en handelt naar luipaardswet: hij heeft geen schuld aan zijn schoonheid, of zijn moed, of zijn wreedheid, of aan een enkelen vlek op zijn schitterende huid, of aan den verscheurenden aard, die hem aandrijft, of aan het schot, dat hem velt.’ (H.E.I.) En in luchtiger stijl heet het elders van het groote aandeel, dat onze opvoeding en omstandigheden op onze vorming en levenslot uitoefenen: ‘Is dat de Lord Mayor, die zich in staatsie naar kerstkoeken en het Mansion House begeeft? Of is dat de optocht van den armen Jack uit Newgate, met den sherif en de piekeniers, die hem geleiden op zijn laatste reis naar Tyburn? Ik zie in mijn hart en denk, dat ik even goed ben als de Lord Mayor, en weet, dat ik even slecht ben als Jack. Geef mij een gouden keten en rooden tabberd en een pudding voor mij, en ik zou de rol van Alderman zeer goed kunnen spelen, en na den maaltijd Jack vonnissen. Laat mij verhongeren, houd mij ver van boeken
en eerlijke menschen, voed mij op in de liefde van dobbelsteenen, jenever en vermaak, en zet mij op Hounslow-hei met een beurs voor mij, en ik zal die nemen. “En ik zal naar verdienste worden opgehangen,” zegt gij, begeerig om een eind aan dit proza te maken. Ik zeg geen neen. Ik kan de wereld slechts nemen, zooals ik haar vind, het eindje touw ingesloten, zoolang het nog in de mode is.’ (H.E. II.) Stem met deze filozofie in of niet, ontkennen kunt gij niet, dat hier

{==24==} {>>pagina-aanduiding<<}
veeleer een menschenvriend dan een menschenhater, in elk geval een mild wijsgeer uit spreekt.
En heeft hij met zulk een gelijkmoedigheid over de zwakken en boozen geoordeeld; hij is ook niet blind voor hetgeen er edels en goeds en groots is in den mensch. Wat vertoont zich, terwijl ik dit schrijf, een aantal van vriendelijke, welbekende gezichten aan mijn herinnering! Daar is Henry Esmond, parson Harry, zooals zijn wat al te vroolijke stiefvader hem noemde, iets te ernstig bijwijlen, veel te ernstig, veel te stroef voor de schitterende Beatrix, wier hart hij niet kon veroveren, en die dan ook beter geschikt was om de maîtres van een verloopen Stuart te zijn, van dien pretendent, die den troon zijner vaderen zou hebben beklommen, zoo hij niet in alles aan zijn vaderen gelijk was geweest; Henry Esmond, geen farizeër of puritein niettemin, maar een edel en ridderlijk hart, vol levenslust en moed; en naast hem zijn beschermengel, zijn weldoenster, zijn godin, Lady Castlewood, die, ouder dan hij, schoon niet ouder van hart en ervaring, langen tijd meent voor hem niets anders dan een moeder te kunnen zijn, totdat eindelijk die twee, die elkander in stilte en zonder het haast zelf te weten aanbidden, voor altoos te zamen vereenigd worden. De betrekking tusschen deze beiden, het groeien van die liefde, waarin niets hartstochtelijks is dan een innige vereering van elkanders goedheid en zielegrootheid, kan alleen zóó door de hand van een meester geschilderd worden. Hier is George Warrington met zijn trouwe pijp, ongeslepen diamant, maar van 't zuiverste water, worstelend tegen een lot, dat hij aan eene edelmoedige dwaasheid van zijn jeugd heeft te danken, worstelend tegen een hopelooze en toch niet onbeantwoorde liefde, en wiens ruwe woorden niemand kunnen kwetsen, dan die gekwetst worden door hetgeen eerlijk is en waar en oprecht. Hier is Thomas Newcome, de brave kolonel, old trump that he is, over wien ik een geheel hoofdstuk zou kunnen schrijven, met zijn indischen pantalon en
ouderwetschen uniformrok en zijn geliefkoosden manilla in den mond, met zijn dapper hart en onbedorven ziel, ridderlijke Don Quichot der negentiende eeuw, maar zonder iets belachelijks aan hem, en die natuurlijk door de huichelachtige maatschappij van zijn vaderland om zijn al te goed vertrouwen zoolang wordt bedrogen en opgelicht en vertrapt, dat hij als een half-simpele invalide in een bestedelingshuis sterft. Ik zie Clive, zijn zoon, wat wijzer naar de wereld, maar niet min nobel van hart, voorbijgaan met Ethel

{==25==} {>>pagina-aanduiding<<}
aan zijn eene, en John James, zijn boezemvriend, aan zijn andere zijde; Ethel, wier schoone natuur ten onder scheen te zullen gaan onder de leiding van die oude Megeere Lady Kew en te midden van die groote wereld, die geen ander doel heeft dan een aanzienlijk en voordeelig huwelijk te sluiten, doch die door tegenspraak en droefheid niet slechts geadeld maar geheiligd wordt; John James Ridley, de geniale maar bescheidene, in talenten. Clive's meerdere, en die toch steeds met stille bewondering naar hem als zijn meerdere opziet. Ik zie den ouden, wakkeren Doctor Goodenough uit zijn koets met de high-stepping horses stijgen, en zijn maaltijd laten wachten om voor de kleine pleegzuster Caroline Brandon al zijn zakken en laden te ledigen, en haar alzoo in een werk van liefde bij te staan; en ik hoor hem later, als zij met den heldenmoed eener moederlijke liefde een schurk, die haar Filip ongelukkig wilde maken, van zijn valsch papier beroofd heeft, - ik hoor hem bij den onsterfelijken Jupiter verklaren, dat hij haar bijkans had uitgenoodigd om maar voor altijd zijn huis met hem te deelen, zoo hij niet gevreesd had, dat zijn huishoudster haat de oogen zou hebben uitgekrabt. ‘Haar h's staan niet op de rechte plaats, dat is 't eenigel zegt hij, maar overigens heeft die vrouw iedere deugd: standvastigheid, vriendelijkheid, edelmoedigheid, opgeruimdheid, en den moed eener leeuwin.’ Ik zie de tengere gestalte van Helena Pendennis, zooals zij daar zat op den laatsten avond haars levens, in het maanlicht, dat haar bleek gelaat bescheen, en zooals haar zoon haar immer gedacht, omdat het hem toescheen als ware ze, voordat ze hem voor altoos verliet, een engel, veranderd van gedaante en verheerlijkt door liefde. Zij heeft de eenige fout, die zij zich tegenover hem te verwijten had, beleden; zij had hem gewantrouwd en een goed eenvoudig kind, dat zeer onschuldig op hem verliefd was, miskend en hard veroordeeld. En zij zeide het hem, en
vroeg hem vergeving, en zij zou schrijven aan het arme schepsel, indien zij nog tijd had....
‘Terwijl zij spraken, sloeg de klok negen, en Helena herinnerde hem hoe zij, toen hij nog een kleine jongen was, gewoon was geweest op dien tijd naar zijn slaapkamer te gaan, en hem het Onze Vader te hooren opzeggen. En nog eens, nog eens viel de jongs man neder aan zijn moeders gewijde knieën, en snikte het gebed, dat de goddelijke teederheid ons gaf, en dat gedurende twintig eeuwen herhaald is door millioenen zondige

{==26==} {>>pagina-aanduiding<<}
en nederige menschen. En terwijl hij de laatste woorden van het gebed sprak zonk het hoofd der moeder op dat van haar jongen neêr, en sloten zich haar armen om hem heen, en te zamen herhaalden zij de woorden: tot in eeuwigheid, en Amen.’ En zoo stierf zij.
Ik geloof niet, dat de teederheid der ouderlijke liefde, ooit zoo diep gevoeld, en met zulk een waarheid is weêrgegeven, als hier en op menige andere plaats van zijn werken, door dezen scherpen satirikus. Zelfs de heer Taine heeft dit gevoeld, en verklaart dit op zijn wijze uit het onloochenbare feit, dat Thackeray een Engelschman is. Indien wij hem op dit woord moesten vatten, er zouden treurige gevolgtrekkingen ten opzichte van zijn eigen landgenooten uit te maken zijn. Laat mij er liever een bewijs in vinden, dat Thackeray een scherpen blik heeft gehad, niet slechts voor hetgeen er zwaks en verkeerds, maar ook voor wat er groots en verhevens is in den mensch. En dat blijkt vooral, wanneer hij - zijn geliefkoosd thema - de kracht der zelfopoffering schetst, die kracht, waardoor de menschelijke natuur meer dan door eenige andere wordt geadeld. Dan is hij groot, dan behaalt hij op zijn lezers een volkomen zege. Denk nog eens aan Thomas Newcome, aan Caroline Brandon, aan Henry Esmond, aan Rachel Castlewood. Henry Esmond gaat door voor den onechten zoon van zijn vader, en daarom zijn de titel en het goed van dezen aan den zoon van Rachel, den jongen Frank Castlewood vervallen. Hij is de echte zoon evenwel en de wettige erfgenaam, en hij weet het. Maar de Castlewoods zijn zijn weldoeners, en hij besluit hen in het bezit van rang en staat te laten. Menigmaal, als zijn twijfelachtige geboorte zijn bevordering verhindert, of hem een voorwerp maakt van bespotting, als hij door degenen voor wie hij alles veil heeft miskend wordt, is de verzoeking sterk, om zijn rechten te laten gelden. Maar hij blijft standvastig, ofschoon degenen voor wie hij ze prijs geeft, er niets van vermoeden. Eindelijk wordt hem de waarheid openbaar. Daar verneemt Rachel Castlewood welk een offer haar pleegzoon, haar gunsteling, de man dien zij boven alles lief heeft, voor haar en haar kinderen gebracht heeft. Zij staat er op, dat hij in 't bezit zal treden van 't geen hem toekomt. Zij wil,
dat hij beslissen zal als hoofd van haar huis. ‘Het is beslist, twaalf jaar geleden, aan het sterfbed van mijn waarden heer,’ zegt hij, ‘de kinderen moeten hier niets van

{==27==} {>>pagina-aanduiding<<}
weten. Frank en zijn erfgenamen moeten onzen naam dragen.’ En hij dreigt, liever dan hem daarvan te berooven, monnik te zullen worden of naar Amerika te gaan.
‘Toen hij zoo sprak tot zijn lieve meesteres, voor wie hij geneigd zou zijn geweest, zijn leven of wat het ook anders ware, ten offer te brengen, toen stortte zich het teedere schepsel op de knieën voor hem neder, en kuste beide zijn handen in een uitbarsting van hartstochtelijke liefde en dankbaarheid.....‘Liefste heilige,’ zeide hij, ‘reinste ziel, die zooveel te lijden hebt gehad, die den armen eenzamen wees gezegend hebt met zulk een schat van liefde. Het is aan mij om te knielen, niet aan u: het is aan mij om dankbaar te zijn, dat ik u gelukkig kan maken. Heeft mijn leven eenig ander doel? Gezegend zij God, dat ik u van dienst kan zijn. Wat genot denkt gij, dat de heele wereld mij zou kunnen geven, daarbij vergeleken?’ ‘Neen, zeide zij, als buiten zichzelf, toen hij haar wilde opheffen, “neen, doe mij niet oprijzen. Laat mij knielen, laat mij knielen, en - en - u aanbidden.”
Ik geloof, dat dit tooneel voor zichzelf spreekt, en dat het overbodig is er de toepassing bij te voegen.

Met denzelfden eerbied, waarmeê Thackeray het edele en verhevene in den mensch beschouwt, beschouwt hij ook zijn godsdienstigen aanleg, en met dezelfde wijsgeerige onpartijdigheid, waarmeê hij de afdwalingen van het menschelijk hart beoordeelt, weet hij ook in elke uiting van het godsdienstig gevoel, den godsdienst zelf te waardeeren. Met andere woorden, hij is noch een bekrompen sektaris, noch een onverschillige. De godsdienst als een masker, als een broodwinning, als een vertooning, ergert hem. Maar zoodra hij oprecht is, is hij hem heilig in iederen vorm. Hij is niet blind voor de gebreken van het protestantisme, noch voor hetgeen den roomsch-katholieken godsdienst zoo indrukwekkend en aantrekkelijk maakt. Met een zekere ingenomenheid en bij herhaling heeft hij dit onderwerp behandeld.
Allervermakelijkst is in dit opzicht de tegenstelling tusschen pater Holt, den jezuiet, den biechtvader van de oude burggravin van Castlewood, en dr. Thomas Tusher, den vicaris van de gevestigde kerk te Castlewood: de laatste een plomp persoon, van zeer slaafsche natuur, dieper buigend voor Mylord dan iemand der onderhoorigen, zelf niet veel meer dan deze, en zeer weinig op

{==28==} {>>pagina-aanduiding<<}
zijn gemak onder de hooge bezoekers van het kasteel; de eerste daarentegen met graven en baronnen als een gelijke, haast als een meerdere verkeerend, een man van de wereld, een volmaakt diplomaat. Gij voelt de meerderheid van den roomschen geestelijke boven zijn af hankelijken anglikaanschen ambtgenoot reeds in de kwalijk verholen ironie, waarmeê hij aan Henry Esmond den geleerden Doctor voorstelt: “Dit, Harry, is de kerk van Castlewood, en dit haar pilaar, de geleerde doctor Tusher. Neem uw hoed af, jongeheer, en groet doctor Tusher.” En treurig is de figuur van dezen steunpilaar der kerk, als straks de pokken op het kasteel en in het dorp zijn uitgebarsten. De waardige prediker is in doodsangst. Hij denkt er over, zijn voorlezer Simons te schorsen, omdat hij in een besmet huis woont.
“Als een lid van uw gemeente aan de pokken ging sterven en om u zond, zoudt gij dan niet gaan?” vroeg Mylady (ditmaal de jonge meesteres van C.), opziende van haar borduurwerk, met haar kalme, blauwe oogen.
“Bij den Heer, ik zou niet gaan,” zeide Mylord.
En de Doctor? “Wij leven in geen paapsch land: en een zieke heeft niet bepaald aflaat en biecht van noode,” is zijn breedsprakig antwoord. “'t Is waar, dat zij een troost en hulp voor hem zijn, als ze verkregen kunnen worden, en toegediend met eenige hoop op goeden uitslag. Maar in een geval waar het leven van een priester in het midden zijner kudde van hooge waarde voor hen is, wordt hij niet geroepen om het te wagen (en daarbij tevens het leven, de toekomst, het tijdelijk en zelfs geestelijk welzijn van zijn eigen gezin) om den wil van een enkel persoon, die zeer waarschijnlijk niet in een toestand is om de godsdienstige boodschap, die de priester hem brengt, te verstaan, - daar hij onopgevoed en verdoofd of ijlend is door zijn ziekte. Zoo uw ladyschap of zijn lordschap, mijn uitstekende goede vriend en patroon werden aangetast....”
“God verhoede het,” riep Mylord.
“Amen!” vervolgde dr. T., “Amen op dat gebed, mijn zeer goede heer! om uwentwil zou ik mijn leven afleggen,” - en, te oordeelen naar den angstigen blik van het purperen gelaat van den Doctor, zoudt gij gedacht hebben, dat dit offer zoo aanstonds zou worden geëischt.’
Als er van zulke geestelijken sprake is, kunnen wij de bittere opmerking rechtvaardigen: ‘Aangezien het de bezigheid van dezen

{==29==} {>>pagina-aanduiding<<}
man was om te vleien en preeken te maken, moet men erkennen, dat hij zich daarin zeer ijverig betoonde, wijl hij den ganschen dag niets anders deed dan of het een of het ander.’
Het is dan ook te begrijpen, hoe het wezenlijk vroom en eerlijk gemoed van Esmond voor zulk een laag karakter niets dan tegenzin gevoelde, terwijl integendeel de vriendelijke pater, met zijn overheerschenden geest, al spoedig zijn geheele ziel veroverde, en hem de preeken en psalmen deed vergeten, die zijn eerste opvoeder, een brave fransche protestant, gewoon was door zijn grooten ouden neus te zingen. De vlugge pater had ook onder de protestanten van het dorp vrienden in overvloed, was overal gereed de zieken met zijn medicijnen te helpen en leende zich gaarne tot een theologisch dispunt met den smid, zonder ooit uit zijn humeur te geraken. En hoe werd Harry's verbeelding ontvlamd, als hij den bekwamen jezuiet, hoorde spreken over de glorie van zijn orde, van haar martelaars en helden, de myriaden heidenen, die door zijn broeders bekeerd waren, en gereed stonden om daarvoor allerlei martelingen te ondergaan. Hoe meêlijdend luisterde hij naar de verhalen van Thomas Tusher den jongere, zijn schoolkameraad, als deze hem sprak van zijn hoop om eenmaal ook een priester in de engelsche kerk te zijn, en dan een goede plaats met een rijk traktement te krijgen. ‘Poor Tommy,’ dacht hij dan, ‘wat is dat alles, wat een goed traktement en een doktershoed bij een martelaarskroon, met engelen om u heen, om u op te nemen als uw hoofd is afgehakt? Kon de meester op school de Theems overzeilen op zijn toga? Hebt gij beelden in uw kerk, die kunnen bloeden en spreken, en wandelen, en schreien? Mijn waarde Thomas, in de kerk van den goeden pater Holt gebeuren deze dingen iederen dag.’
Henry Esmond is later omtrent deze dingen tot andere gedachten gekomen. Niet alzoo de gravin van Saverne (Denis Duval. Cornh. Mag. 1864). Verbeeld u een jonge, schoone vrouw, eene fransche vrouw, protestantsche van geboorte, en gehuwd met een edelman, vijfentwintig jaar ouder dan zij, arm en zuinig, vooral zeer streng en vervelend, en begaafd met een buitengewoon talent voor het houden van lange predikaties. De graaf de Saverne heeft slechts één zwakke zij, de Chevalier de la Motte. De Chevalier is roomsch, is een man van de wereld, is, met zeer fijne manieren, een schurk. Maar hij heeft den graaf het leven

{==30==} {>>pagina-aanduiding<<}
gered, en deze is zoo onvoorzichtig om hem zijn huis te openen. Daar zaten ze, in het kleine oude salon van het hôtel Saverne, de twee oude zusters van M. le Comte aan haar kaarten, de gravin aan haar borduurraam, en de Chevalier met den graaf redetwistende over den godsdienst. Clarisse luistert niet naar dat gesprek, zij luistert slechts naar den Chevalier; wat er gezegd wordt, weet zij niet, slechts weet ze, dat hij spreekt, hij die haar niet verveelt, noch eindeloos beknort, hij, die haar, als zij soms alleen zijn, zooveel schoons en wonderbaars weet te verhalen van Groot-Saverne, de residentie van den kardinaal de Rohan, hun buurman. En als nu eindelijk haar theologisch-krijgshaftige heer en gemaal haar voor eenige maanden verlaat om een veldtocht meê te doen; als hij haar dan in zijn plaats en bij wijze van huiskapelaan en voogd, zekeren dommen, goedigen duitschen pastor, antwoordende op den naam van Schnorr, achterlaat, met en benevens de meergemelde kaartspelende duennaas, dan kan zij de verzoeking niet langer weêrstaan. De pastor en zijn vrouwelijke bondgenooten zeggen haar wel, met niet weinig omhaal van woorden, dat het hôtel Saverne, het groote, het roomsche, het wereldsche, hoogstwaarschijnlijk binnen kort door het vuur van Gomorra zal worden verteerd; doch haar kameniertje vertelt haar van de banketten en bals en komedies die er plaats hebben, van den rijkdom en de pracht die er heerschen, van de fransche komedianten uit Straatsburg, die voor zijn Eminentie komen spelen, en van dien geestigen M. de Molière en dien grootschen Cid. En een rijtuig staat voor de deur, en er is een gemaskerd bal op het groote kasteel, en de Chevalier is haar koetsier en geleider meteen, en zij ziet de comedie, en zij danst gemaskerd met de la Motte - nog maar één stap, en waar haar liefde is, is ook haar geloof; immers zij is een vrouw, en redeneert dus alleen met het hart. Een andere stille
uitvlucht zal er de beslissing aan geven. Daar is een groote dienst in de kathedraal, den prachtigen straatburgschen munster, en natuurlijk, dat de Chevalier, goed zoon zijner kerk, haar verlangen niet weêrstreeft, om haar ook daarheen te geleiden. En wat zij dáár zag - al de pracht en schittering van Grand-Saverne werden er door vergeten. Laat zij-zelf het zeggen:
‘Ik kan, zoo schrijft ze aan haar zoogzuster, ik kan Meinherr Schnorr hierover niet spreken. Hij is zoo dom. Hij verstaat mij niet. Hij is juist zooals mijn echtgenoot, altijd preekend. Luister,

{==31==} {>>pagina-aanduiding<<}
Ursule! vertel het aan niemand. Ik ben een preek wezen hooren. O, het was inderdaad goddelijk! Het was niet als van een onzer pastors. O, hoe vervelen ze mij! Het was van een goeden bis schop van de Fransche kerk, - niet onze Duitsche kerk, - de bisschop van Amiens, die hier toevallig ten bezoeke is bij den Prins-Kardinaal. De naam van den bisschop is M. de la Motte. Hij is een bloedverwant van een heer, dien wij kennen ...... Hoe schoon is de kathedraal. Het was avond, toen ik ging. De kerk was verlicht als de sterren en de muziek was als de hemel. Ach! welk een onderscheid met Pastor Schnorr t' huis, - met - met iemand anders nog, die ook altoos preekt...’
De uitkomst laat zich vermoeden. Geef een jonge vrouw de keus tusschen de eindelooze sermoenen van een echtgenoot, die haar vader kon zijn, de koude, dorre huiselijke godsdienstoefening, geleid door een vervelend prediker, die misschien zoo argeloos als een duif maar ook zeker zoo wijs niet is als de slangen, en de prachtige, wegslepende eerdienst in een der schoonste tempels van Europa, de schitterende improvizatie van Fénélon; voeg daarbij, dat die bisschop toevallig een bloedverwant is van een man dien zij, zonder het te weten, bemint; en gij begrijpt waartoe haar hart haar met gebiedende noodzakelijkheid zal drijven.
Wellicht heeft het den schijn alsof de partijdigheid van Thackeray niet aan de zijde van zijn eigen kerkgenootschap, maar juist aan de tegenovergestelde zijde is. Heeft hij misschien een vooroordeel tegen het Protestantisme? Tegen de engelsche kerk althans? Als men de reeks van anglikaansche geestelijken overziet, die hij ten tooneele voert in zijn verschillende werken, dan zou men het bijkans meenen. Ik behoef Thomas Tusher, vader en zoon, niet meer te doen kennen. Ik herinner slechts den eerwaarden Charles Honeyman, den sentimenteelen modepreeker, man der phrase, met zijn witte handjes en sierlijke lokken, altijd zich schikkend naar de godsdienstige mode van den dag, fortuinzoeker op het gebied der kerk, lang niet afkeerig van de genoegens dezer booze wereld, doch niet moedig genoeg om er voor uit te komen, nu en dan te zeer ongelegener tijd lastig gevallen door bezoeken van zekere oude vrienden uit vroegere vroolijke dagen, en in doodsangst, de arme hals! dat men hem in dit luisterrijk gezelschap zal aantreffen, toonbeeld met een woord van zwakheid, karakterloosheid, onoprechtheid en geestelijke ellendigheid. Ik spreek maar even van dat diepgezonken wezen, dat

{==32==} {>>pagina-aanduiding<<}
den naam draagt van Tufton Hunt, speler, drinker, oplichter van beroep, die in weêrwil van dit alles nog somtijds waagt te spreken van zijn gewaad, en niet onduidelijk te verstaan geeft dat men voor hem, beest dat hij is, als voor een Clergyman eenig ontzag behoorde te hebben. En ik beken niet te weten, waarom Thackeray bij voorkeur zulke heeren, - want een exemplaar van dezelfde soort is ook in zijn Virginians te vinden, - waarom hij deze uitzonderingen, want dat zijn ze gelukkig, als typen genomen heeft. Tenzij dan dat het juist is voortgesproten uit eerbied voor den stand en uit een diep gevoel van walging voor degenen, die het heiligste aldus bezoedelden en misbruikten.
Dit is zeker, indien hij zich tegenover de geestelijkheid zijner kerk eenige onrechtvaardigheid te verwijten heeft gehad, in zijn laatste werk heeft hij die op schitterende wijze weder goedgemaakt. Vergunt mij u den eerwaarden, - en ditmaal valt er nadruk op dit woord, - den eerwaarden Dr. Barnard uit Denis Duval te doen kennen, Rektor van een klein engelsch zeestadje, waarheen de gravin de Saverne met den Chevalier de vlucht heeft genomen. Zij heeft haar intrek genomen bij Ursule, de vriendin, aan wie haar brief gericht was, Mad. veuve Duval, een uitgewekene fransche protestantsche, die met haar vader, een ouden, psalmzingenden en preekenden smokkelaar en haar zoon Denis samenwoont. De gravin is half-krankzinnig gestorven, en het gerucht verbreidt zich door het plaatsje, dat de vreemde papiste met roomsche ceremonies begraven zal worden. Zoo is het ook. Twee roomsche geestelijken zijn reeds in het huis van Mad. Duval, en maken zich gereed om met den Chevalier aan de ongelukkige de laatste eer te bewijzen. Maar de britsche leeuw ontwaakt en wil het niet gedoogen. Met andere woorden, een groote samenscholing vormt zich voor de deur, en dreigt de afgodische plechtigheid met geweld te verhinderen. Doch de kleine Denis, door den Chevalier uitgezonden om de Makreelen, een bondgenootschap van fransche smokkelaars te hulp te roepen, meent, dat hij wijs doet met tevens den Rektor, zijn beschermer, te waarschuwen. De eerlijke Doctor komt, met zijn witte pruik op het hoofd, en treedt de woning in. Nu vat de Chevalier moed en wil de deur openen.
‘Ik denk, Mijnheer! dat ik hier beter van dienst zal zijn dan gij,’ zegt de Doctor koeltjes. ‘Als de heeren, mijn confrères, gereed zijn, dan zullen wij naar buiten gaan; ik zal vooruitgaan

{==33==} {>>pagina-aanduiding<<}
als Rektor van het kerspel.’ Met een babelsche verwarring van schreeuwen, vloeken en razen worden zij begroet. Maar blootshoofds en onversaagd staat de Doctor in het midden der menigte.
‘Hoeveel van mijn gemeenteleden zijn hier? Treedt ter zijde allen, die tot mijn kerk behoort!’ roept hij stout genoeg uit.
‘No popery! weg met de priesters! verdrink hen!’ is het antwoord.
‘Gij mannen van de fransche kerk!’ vervolgt de Doctor, ‘zijt gij hier?’
‘Wij zijn hier! weg met al wat paapsch is!’ schreeuwen de Franschen.
‘Omdat gij honderd jaar geleden vervolgd werdt, verlangt gij op uw beurt te vervolgen. Is dat het wat uw Bijbel u leert? De mijne niet. Toen uw kerk hersteld moest worden, gaf ik u het schip van de mijne, waar gij dienst hield, en welkom waart. Is dit de wijs, waarop gij de vriendelijkheid beantwoordt, die u bewezen is? gij die beter moest weten. Schande over u! ik zeg schande over u! Poogt mij niet bevreesd te maken, Roger Hooker, ik ken u, gij stroopende landlooper; wie onderhield uw vrouw en kinderen, toen gij in de gevangenis zat? Hoe durft gij iemand vervolgen, Thomas Flint? Zoo waarachtig als mijn naam Barnard is, zoo gij dezen lijkstoet verhindert, zal ik u morgen in staat van beschuldiging stellen.’
Hier werd een kreet gehoord van: ‘Hoezee voor den Doctor, hoezee voor den Rektor!’ die zooals ik vrees van de makreelen kwam, daar deze zich thans verzameld hadden, en niet stom waren zooals de visschen gewoonlijk.’
Nu stelt de stoet, op uitnoodiging van den Doctor zich in beweging.
‘Luistert,’ zoo richt hij zich nog eens tot de menigte, ‘vrienden en gemeenteleden, Churchmen en Dissenters! Deze twee andersdenkende, vreemde geestelijken zijn voornemens, op een naburig kerkhof, een overleden zuster te begraven, zooals gij vreemde dissenters uw eigen dooden begraven hebt, zonder beletsel of verhindering, en ik zal deze heeren vergezellen naar het graf, gereed gemaakt voor deze afgestorvene dame, en ik zal zorgen, dat zij daar in vrede worde ter rust gelegd, zooals ik zekerlijk hoop zelf eens in vrede te rusten.’
De kreten waren nu in uitroepen van bewondering voor den Doctor veranderd, en de plechtigheid wordt volbracht. Karak-
{==34==} {>>pagina-aanduiding<<}
teristiek is het, hoe de Doctor, na de begrafenis, den Chevalier de weinige achting doet gevoelen, die hij voor hem koestert. Een beurs voor zijn armen wil hij aannemen, maar geen hand, nog bezoedeld met het bloed van den Graaf van Saverne. ‘Mijn goede jongen!’ zoo sprak hij later tot Denis, ‘uw vriend de Chevalier was de meest helsche schurk, dien ik immer onder de oogen gehad heb, en ik keek nooit naar zijn voeten, zonder te verwachten dat ik er een gespleten hoef aan bemerken zou.’
Denis is zijn gunsteling, zijn beschermeling. Hoe bezorgd is hij, dat van dien knaap ook een smokkelaar groeien zal. ‘“Neen, zegt hij, gij zult aan de wereld een eerlijk karakter toonen. En gij zult aan Caesar geven, wat Caesar toebehoort, en aan - het overige weet ge, mijn kind!” Nu heb ik opgemerkt, voegt Denis er bij, dat als deze waardige man een zeker onderwerp naderde, een onwillekeurige huivering over hem kwam, en hij stilhield als ware 't bij de gedachte alleen van zulk een heilige zaak; een groot verschil met sommige menschen, ook wel preekers, die dezen naam vaak zonder omstandigheden gebruiken, en zoo geheel anders zijn dan de goede Doctor.’ Met welk een aandoening herinnert hij zich hoe zij eens, nadat hij aan een groot gevaar ontsnapt was, samen de kerk intraden, waar juist de avonddienst begon, en hoe, onder het lezen van den laatsten psalm, tranen op zijn hand vielen, niet door hem geschreid, terwijl een andere hand zich vriendelijk op de zijne legde.
Dat, dunkt mij, is voor Thackeray het ideaal van den geestelijke, van den christelijken herder en prediker, een man, die door zijn dagelijkschen omgang met het heilige zijn eerbied daarvoor niet verloren heeft, verdraagzaam en vol goedheid en liefde, maar ook vrij van menschenvrees, vol karakter en moed.
Thackeray had een diep godsdienstigen zin. Wie er nog aan twijfelt, leze die gedachten, die op zekeren morgen dat hij achter zijn schrijftafel zit, in zijn comfortable buis, in zijn klassieke studeerkamer, bij hem oprijzen. Daar gaan zijn buren, de rechtsgeleerde met zijn parapluie in de hand, de koopman, de dokter in zijn koets, daar gaan ze allen aan hun dagelijkschen arbeid, en hij aan den zijnen. Ze hebben allen ontbeten. ‘Ik weet, dat de bakker dezen morgen aan de deur van elk brooden heeft achtergelaten, dat al hun schoorsteenen rooken... God zij er dank voor! Ik hoop, vriend! dat gij en ik niet te trotsch zijn

{==35==} {>>pagina-aanduiding<<}
om ons dagelijksch brood te vragen, en er dankbaar voor te wezen als wij 't erlangen? Mr. Philip,’ - de held van zijn roman, - ‘moet werken voor het zijne, in zorg en moeite, gelijk andere menschenkinderen, - er voor werken, en ik hoop er voor bidden ook. Het is voor mij een treffende en schoone gedachte, die van het dagelijksch gebed, en van de tienduizenden van medemenschen, die het uiten, in zorg en ziekte, in twijfel en armoede, in gezondheid en overvloed. Panem nostrum da nobis hodie... Over deze gansche wereld zingt een eindeloos koor van liefde en dankzegging en gebed. De dag vertelt aan den dag de wonderbare geschiedenis, en de nacht herhaalt het aan den nacht. Hoe komt het, dat ik nu denk aan een zonsopgang, dien ik bijna twintig jaar geleden zag op den Nijl, toen rivier en uitspansel bloosden en gloeiden van het dagende licht, en zoodra het hemellicht zich vertoonde, de bootslieden knielden op het rooskleurige dek, en Allah aanbaden? Zoo, als uw zon opgaat, vriend! over de nederige daken rondom uw huis, zoo zult gij menigen dag ontwaken tot plicht en werk. Moge de taak eerlijk volbracht zijn, als de nacht komt; en de huismeester vriendelijk handelen met de arbeiders.’ Ziedaar zijn godsdienst, de godsdienst van hoop en vertrouwen, van werken en bidden, de overtuiging eener oneindige Goedheid die over allen waakt. En juist omdat zij hem zoo dierbaar was, was hij zoo onverbiddelijk voor degenen, die hem deze bedierven.
Ik geloof, dat wij nu op het spoor zijn van de innigste gedachten van onzen Thackeray, dat wij nu in staat zijn hem te begrijpen. Hij haat de menschen niet. Hij haat de wereld niet. Hij beschouwt beiden met den kalmen blik van een wijsgeer. Maar hij behoort tot degenen, die een welsprekend vriend zoo volkomen juist les grands tristes genoemd heeft, en hoewel hij de maatschappij niet ontvluchten wil, om zich met den Misanthrope van Molière in de eenzaamheid te begraven avec son noir chagrin, hij is toch ook niet onverschillig voor al de dwaasheid en ellende, al de bedorvenheid en laagheid, al de huichelarij en leege vertooning, die hij in haar heeft ontmoet. Die te kastijden, door ze eenvoudig voor te stellen, dikwijls door ze scherp te doen uitkomen, ziedaar zijn doel. Een menschenkenner is hij, niet zwartgallig en wrevelig, maar die zich ook door geen schijn laat bedriegen. Hij ziet u door en door met dien bril, dien hij eens in scherts, als een veelbeteekenend symbool in zijn wapen

{==36==} {>>pagina-aanduiding<<}
gebracht heeft, en die werkelijk de eigenschappen van een wonderbril bezit. ‘Zijt gij boos, omdat hij u beter kent, dan gij u-zelf! Omdat hij de vrijheid neemt met dien gewichtigen persoon, dien men uw eigen ik noemt, een weinig te schertsen?’ Weest gerust, hij heeft al zoo goed een oog voor het betere in u en daar zal hij niet meê spotten. En nu mag het zijn, dat deze hebbelijkheid, dit gebrek aan hetgeen men in ons hedendaagsch jargon objectiviteit pleegt te noemen, met de eischen der kunst in strijd is. Ik zal het niet loochenen, noch weêrspreken. Ik erken, dat ik eenigszins partijdig ben voor den man, met wiens in elk geval geniale scheppingen ik mij gevoed heb sinds verscheidene jaren, en dien ik heb lief gekregen sinds ik hem leerde kennen. Maar als het dan zoo zijn moet; als de kunstrechters mij zeggen, en het er allen over eens zijn, dat deze romans geen romans mogen heeten; als dit een basterdgenre is, ik wil er voogd over wezen, ik wil een menigte echte romans van de zuivere soort aanstonds prijsgeven, zoo men mij nog eenige van dit twijfelachtig ras weet te leveren; en ik neem de vrijheid deze werken, die de kritiek van heden op den index geplaatst heeft, te rangschikken bij al wat ons waarlijk sticht en verblijdt en verkwikt, en den schrijver, die zichzelf wel eens een prediker genoemd heeft, onder de welsprekendste predikers onzer dagen.





{==37==} {>>pagina-aanduiding<<}

De indianen van Noord-Amerika.

Door Theod. Jorissen.

Nevens de berichten, die over de politieke beroeringen in de Vereenigde Staten van Noord-Amerika de aandacht trokken, kwamen in het laatste jaar ook mededeelingen voor, die, als van minder gewicht voor Europa, gewoonlijk weinig opmerkzaamheid vonden. Zij betroffen de vijandelijkheden tusschen de Amerikanen en de Indianen, de oude bewoners des lands. Als gold het de eenvoudigste zaak der wereld, werd aan Europa medegedeeld, dat de groote republiek er ernstig aan dacht, voor goed een einde te maken aan de worsteling met het menschenras, dat zich maar niet verzoenen kan met het denkbeeld te moeten uitsterven. Ditmaal, zoo heet het, zou de strijd tegen de Indianen een vernielingskrijg zijn. De beschaving kan niet voortdurend stammen dulden, die, onvatbaar voor hoogere ontwikkeling, de plaats niet ruimen willen voor Broeder Jonathan. De wreedheden, waaraan zij zich schuldig maken, leeren, dat er geen vrede met hen mogelijk is. Het roode menschenras is naar den loop der historie bestemd om van het tooneel te verdwijnen: de lotgevallen der stammen, hun getalsvermindering en het hardnekkig verzet, door hen tegen de christelijke beschaving geboden, sinds zij met de blanken in aanraking zijn gekomen, bewijzen het.
Het is moeielijk te ontkennen, dat het lot, in deze voorstelling hun toegedacht, waarschijnlijk hen treffen zal. Binnen betrekkelijk

{==38==} {>>pagina-aanduiding<<}
weinige jaren wellicht zullen de Noord-Amerikaansche Indianen tot de historie behooren. Of daarom het fait accompli geacht kan worden de openbaring te zijn van een hoogere wet dan die in de overmacht van den sterkere over den zwakkere is gelegen, mag betwijfeld worden. Zeker is het in elk geval, dat hun ondergang niet het bewijs zal leveren van de volstrekte noodzakelijkheid. Aan de Indianen in Noord-Amerika is toch niet het geluk ten deel gevallen, dat er ooit in ernst pogingen zijn aangewend om hen in de zegeningen van een hoogere ontwikkeling te doen deelen, door hen daartoe op te voeden.
De verhouding tusschen de oude bewoners van Amerika en de vreemdelingen, die, de Atlantische Zee overgestoken, zich aan de kusten hebben neêrgezet, is bijkans van den aanvang af eene onvriendelijke geweest. Reeds in het laatst der 15de eeuw hebben de Engelschen ontdekkingstochten naar Amerika ondernomen en New-Foundland ontdekt, maar de armoede dier streken aan edele metalen werkte uitdoovend op den ondernemingsgeest. Het was niet vóór Elisabeth's regeering, dat tot nieuwe ondernemingen werd besloten en verschillende punten op het vaste land van Noord-Amerika voor goed in bezit genomen. In 1585 werd door Grenville in Noord-Caroline de eerste volkplanting gesticht, twintig jaar later door die in Virginia gevolgd. Doch die eerste pogingen hadden met te veel bezwaren te worstelen, om te kunnen slagen. Strijd met de Spanjaarden, die op grond der pauselijke beslissing aanspraak op de ontdekte landen maakten; gebrekkige gemeenschap met het moederland, dat de uitgezonden kolonisten zelden en dan nog onvoldoend ondersteunde; eigen ongeschiktheid voor de zware taak der kolonisatie; gebrek aan energie, gemis van geduld, - het zijn slechts enkele, maar reeds op zich zelf voldoende oorzaken, waarom de Engelsche koloniën niet reeds vroeger tot vastheid en bloei zijn gekomen.
In de 17de eeuw werd Amerika de wijkplaats van allen, die om politieke of religieuse redenen hun vaderland wilden verlaten. De Brownisten in 1620, de Puriteinen omstreeks denzelfden tijd en later, de Katholieken in 1633, de aanhangers der Stuarts na den dood van Karel I, de kwakers onder William Penn, deze en dergelijke mannen zijn de eigenlijke grondvesters van den bloei der Amerikaansche bezittingen geworden. Zij kwamen er niet, om na een paar jaar met de vruchten van hun arbeid en vlijt naar het moederland weder te keeren. Zij kwamen, om er te

{==39==} {>>pagina-aanduiding<<}
blijven, om er een wijkplaats te vinden tegen verdrukking, een schuilplaats tegen de schending van dierbare beginselen.
Doch noch de eerste noch de latere kolonisten hebben zich geroepen geacht, de volksstammen, die zij vonden, tot zich op te heffen. Zij hebben hun meerderheid niet gebruikt, om hen in hunne maatschappij te doen intreden, maar alleen als een middel tot verdrukking. Wanneer men de reisverhalen van Columbus en van Cortez leest, en hunne lofspraken hoort op den eenvoudigen zin der inlanders, dan maken de latere klachten over de kwade trouw en de wreedheden der Indianen een pijnlijken indruk. Columbus bijv. beschouwt hen als kinderen, vol goed vertrouwen, wie men alles leeren kan, wat men wil. De groote ontdekker heeft hart voor de eenvoudige bevolking, die met zulk een naieven eerbied en zulk een eerlijke bewondering hem en de zijnen ontvangen en gehoorzamen. ‘En zijn geen beter menschen, geen zachter,’ schrijft hij. ‘Hen tot chistenen te maken, is een zeer gemakkelijke zaak. Spoedig zullen zij het geworden zijn en goede zeden en gewoonten hebben aangenomen.’ - ‘Men late hen steden bouwen, leere hen zich te kleeden en gewenne hen aan onze zeden en gewoonten’. Voor tegenstand behoeft men niet te vreezen, want ‘zij zijn volkomen geschikt om onder bevel te staan, en uit te voeren, wat men hun oplegt.’ De Indianen zien tot de blanke mannen op als tot hoogere wezens, en alleen de haat zal hen langzamerhand leeren, dat het wezens zijn van gelijke bewegingen als zij. In het verhaal der eerste reis, naar de aanteekeningen van Columbus, door een zijner reisgenooten opgesteld, vinden wij het bezoek van een der inlandsche vorsten vermeld. 1) De Admiraal ontving hem met al de eerbewijzen, aan zijn rang verschuldigd, op zijn schip. Toen hij gezeten was, liet Columbus hem door zijn tolk vertellen, dat hij in dienst was van den koning en de koningin van Castilië, de machtigste vorsten der wereld. Maar noch de
Indianen, die het overbrachten, noch de vorst wilden het gelooven. De landen van Castilië waren niet op aarde, zij waren in den hemel gelegen, meenden zij, Columbus en de zijnen waren uit den hemel gekomen!
Het religieus beginsel, dat Columbus en Isabella had gedreven, was aan hun navolgers vreemd. Noch Cortez of Pizarro, noch

{==40==} {>>pagina-aanduiding<<}
Drake of Raleigh stelden zich ten hoofddoel de heidensche inboorlingen te bekeeren. De godsdienst was middel. Het verkrijgen van edele metalen en de onderwerping der bevolking was hun streven. De kennis van den maatschappelijken, intellectueelen of moreelen toestand der bevolking boezemde hun zeer ondergeschikte belangstelling in. Niettemin stellen hunne berichten, aangevuld door getuigenissen van elders en de ontdekkingen van latere reizigers, in staat om zich een denkbeeld te vormen van de door hen vernielde maatschappij. In Mexico bestond, toen Cortez landde, sedert eeuwen het rijk der Azteken, dat tot de landen der beide oceanen zich uitstrekte. Noch met de schrijf-, noch met de schilderkunst waren zij onbekend. Hun kalender had een trap van hooge volkomenheid bereikt. Met land- en bergbouw hielden zij zich bezig. Op papier en boomschors bewaarden zij hun gedachten; met edelgesteenten, in goud en zilver vervat, sierden zij zich; en groote bouwwerken richten zij op, wier ruïnen nog de verbazing der reizigers zijn. In Peru was het rijk der Inca's, dat door Pizarro werd verstoord. De vesting van Cuzco was het werk van vijftig jaren arbeid. Vier wegen, uit elke der hemelstreken, voerden naar deze hoofdplaats. De straatweg naar Quito liep over gevulde dalen en hooge rotsen, met bruggen verbonden, voorbij caravansera's, badhuizen en tempels, aan de vereering van den zonnegod gewijd. Het eerste kenmerk, dat de natuurtoestand is verlaten, het streven om de natuur zich te onderwerpen, wordt hier aangetroffen. De godsdienstige denkbeelden waren de uitdrukking zoowel als de grondslag, - gelijk steeds, - der bereikte beschaving. Het opperwezen stond als de vijandige oppermacht, door menschenoffers te verzoenen, in hunne oogen tegenover den mensch, vooral in die oogénblikken, als groote beslissingen een omkeer in het leven veroorzaakten.
Het getal der Indianen, dat bij de komst der blanken Amerika bewoonde, wordt op 16 millioen gesteld. Men rekent, dat zij nu tot twee millioen zijn verminderd. Het juiste aantal is moeielijk te bepalen. De verhouding, waarin blanken en roodhuiden sinds de komst der eersten tot elkander hebben gestaan, heeft natuurlijk een nauwkeurige kennis en nauwlettend onderzoek in den weg gestaan. De talrijkheid en de onbekendheid met de talen der Indianen waren niet minder groote hinderpalen. In de laatste eeuw heeft het wetenschappelijk onderzoek zich ook met

{==41==} {>>pagina-aanduiding<<}
dit punt meer dan vroeger bezig gehouden. Engelschen en Amerikanen hebben getracht in het woud der tallooze dialekten door te dringen, maar de weinige overeenstemming der arbeiders op dit uitgebreide veld bewijst, hoe weinig zekerheid nog verkregen en met hoe tallooze bezwaren te worstelen is. Terwijl de een voor Mexico alleen 35 talen aanneemt, weifelen anderen in de vaststelling van 't getal. Over Noord- en Zuid-Amerika te zamen, acht men, dat de Indianen in 2000, minstens 1500 dialekten hunne denkbeelden uiten.
Naar mate de europeesche bevolking in Noord-Amerika van de kusten naar het binnenland voortdrong, dreef zij de oude bewoners meer voor zich uit en van zich af. Van daar dat, terwijl de meeste trekken ontleend zijn aan die stammen, die het naast, of, gelijk eenigen, onder hunne overwinnaars zijn blijven wonen, die volksstammen, die zich verder van de blanken verwijderden, het minst gekend zijn. Het oorspronkelijk volkskarakter, door hen het zuiverst bewaard, is daardoor het moeielijkst na te gaan. Slechts enkelen, als, om een der meest bekenden te noemen, de prins van Wied, hebben pogingen gedaan om de Indianen op hun eigen terrein gade te slaan. Doch de kennis, die van de roodhuiden der 19de eeuw te verkrijgen is, is niets dan een flauw schaduwbeeld van hun oorspronkelijken aanleg. In hun natuurlijke ontwikkeling gestoord, vijandig jegens de vruchten van eene beschaving, die hen uit hunne woonplaatsen verdreef, gebannen in streken als de prairiën van het rotsgebergte, zijn zij slechts de zwakke en verzwakte afstammelingen van een menschenras, dat eenmaal geheel Noord-Amerika als zijn onbeperkt eigendom bezat. Het kan niet anders, of het wantrouwen jegens de blanken, die van hunne intellectueele meerderheid hebben gebruik gemaakt om zich tot hun nadeel in hun land te vestigen en het hun te ontrooven, sluit elk denkbeeld van vertrouwen buiten. Even weinig als onderdrukte natiën in Europa, bieden zij aan hunne vervolgers de behulpzame hand om hen, hunne zeden en gewoonten, en daarmede hunne zwakheid te leeren kennen. De wapenen den blanken in de hand te geven, die tegen hen kunnen gericht worden, en tot verdere vernieling van hun zelfstandig bestaan leiden, daartoe zijn zij even ongezind, als andere volken, die voor ruw geweld moeten bukken. En de traditie is bij hen, als elders, sterk genoeg om ook de zonen met verbittering te vervullen jegens de blanken, die de vaderen hebben onderworpen,

{==42==} {>>pagina-aanduiding<<}
van hunne landen beroofd en gedwongen, ver van hunne jachtvelden, in armoede rond te zwerven. De geschiedenis, zoowel van de vestiging der Europeanen in Noord-Amerika als van latere tijden, is overrijk aan tooneelen, die dien volkshaat doen begrijpen.
Toen de Engelschen in 't laatst der 16de eeuw in Virginia vasten voet zetten, werden zij door de inboorlingen, die voor 't eerst blanken zagen, vriendelijk ontvangen, en verkregen zij zonder moeite de vrijheid, om de grondslagen voor eene vaste stichting te leggen daar, waar later Jamestown verrees. Doch de hebzucht en aanmatiging der kolonisten, die de inboorlingen dwongen hen als gids te dienen bij hun zoeken naar edele metalen, verstoorden spoedig de goede verstandhouding. Toen bijv. eens een zilveren schaal was gestolen, overviel de goeverneur der volkplanting eenige honderden Indianen, die tot een feest waren bijeengekomen, doodde een aantal hunner en joeg de overigen de bosschen in, zonder dat er een schija van bewijs was, dat zij aan den diefstal schuldig waren. Op gelijke wijze werd eenigen tijd daarna, naauwelijks drie jaar na de aankomst der Engelschen, op het gerucht van een aanval door vijandelijke Indianen tot eene expeditie besloten. Wij kwamen, - verhaalt kapitein Stafford, - die de onderneming aanvoerde, wij kwamen aan het dorp der Indianen, die wij bij hunne vuren vonden zitten en grepen ze aan. De ellendelingen vluchtten verschrikt in hunne rietvelden, waar een hunner doodgeschoten werd, en nu meenden wij eene voldoende wraak genomen te hebben. Doch wij hadden ons vergist, want zij waren bevriende Indianen, die gekomen waren om hunne veldvruchten in te oogsten. Zoo teleurgesteld, maakten wij ons van het graan meester, dat rijp was, lieten het overige staan en namen het hoofd van hen mede!’
Waren dergelijke handelingen uitzonderingen geweest, zij zouden niet gestrekt hebben om de betrekkingen vriendschappelijk te maken. Doch regelmatig wederkeerende, moesten zij natuurlijk een einde maken aan de eenvoudige hartelijkheid en eerbied, waarmede de vreemdelingen in den aanvang waren beschouwd en behandeld. Gewoon aan weinig behoeften en in die alle zonder veel inspanning voorziende, hadden de Indianen de vreemdelingen zonder groote vrees zien komen. Meerendeels jagervolken, door de behoefte aan wild niet aan vaste woonplaatsen gebonden, zwierven de meeste stammen door de landen, over wier oppervlakte zij zich uitgebreid hadden. Slechts enkele

{==43==} {>>pagina-aanduiding<<}
hielden zich met landbouw bezig. Het gemis van eenheid en van een eendrachtig samenwerken en samenhandelen, was een gebrek, dat veel tot hun verzwakking bijdroeg, omdat de blanken er zich met veel list en sluwheid van wisten te bedienen. Zij stookten de stammen tegen elkander op en legden het er op toe, dat de Indianen elkander vernielden. Reeds vóór de komst der Europeanen waren geheele volksstammen ondergegaan, of zwakkere en kleinere met geweld in grootere en sterkere opgenomen. Doch de achteruitgang is voornamelijk na de kolonisatiën begonnen. Een der gewone kunstmiddelen was, om in den strijd met een der stammen de meest in 't oog springende, diepst-kwetsende daden door de verbonden Indianen te doen verrichten. Het gevolg was een vernielingskrijg tusschen de stammen onderling, die den geheelen of gedeeltelijken ondergang van een der beide partijen na zich sleepte. Een ander middel, niet minder vruchtbaar in gevolgen, was misleiding bij den koop van land. De Engelschen bijv. haalden een stamhoofd over om een stuk land te verkoopen, dikwijls vóór dat zijne stamgenooten er van wisten. Voor den Indiaan, die geen begrip heeft van de wereld buiten zijn stam, bij wien het kosmopolitisme onbekend is, is de grond, waarop hij geboren is, waar de graven zijner vaderen zijn, een deel van zijn leven. 1) ‘Een land verkoopen, riep eenmaal een hunner hoofden uit, een land verkoopen! waarom ook niet de lucht, de wolken, de ruime zee? Heeft niet de Groote Geest ze allen voor zijne kinderen gemaakt?’
De koop echter is gesloten, maar bij de levering vorderden de Engelschen altijd grooter uitgestrektheid dan was afgestaan. De betaling geschiedde gewoonlijk ten deele, zoo niet geheel, in kruid en geweren, ook in whisky. Wat de opium in China was, dat was de whisky in Amerika: het middel tot ontzenuwing der volken.
Het land is door de Engelschen bezet; waar trekken nu de Indianen henen? van hun jachtveld, van hun akkers beroofd, hoe zullen zij leven? Wie ook, de kooper bekommerde er zich niet om en liet de zorg aan het stamhoofd over. Het was zijn zaak te zorgen, dat de verjaagden leven konden in de streken, die zij betraden. Doch als de hongerenden, van alle middelen van bestaan beroofd, plannen van wraak koesterden, dan hield

{==44==} {>>pagina-aanduiding<<}
de verkoop van kruid en land op, en waren zij overgegeven aan hun vervolgers of aan den hongerdood.
Toen wij in 't vorige jaar, - klaagde eens een Indiaansche stam - uit onze landen verdreven werden, zijn velen van ons van honger gestorven. Wij konden hun dood niet voorkomen, want wij hadden geen kruid om wild te schieten. Als gij, Engelschen, onze vrienden waart, gelijk gij zegt, gij zoudt ons niet hebben laten verhongeren, gelijk gij deedt.’
Het is een gewoonte geworden om van de kolonisten in Noord-Amerika als pionniers der beschaving te spreken. Wat intusschen de onbeschaafde wilden van dergelijke pionniers hadden te leeren, is niet duidelijk. In geen enkel opzicht toch zijn zij de mannen geweest, die de weinig ontwikkelde, zwakke en goedhartige inboorlingen tot een hooger standpunt van kennis en ontwikkeling konden brengen. In al hunne handelingen lieten zich de kolonisten alleen leiden door de zucht om hun macht en grondgebied uit te breiden. Voor dat doel was geen middel te gering of te onedel. Bedrog, wanneer de verhouding een schijnbaar vriendschappelijke was: gruwelijke wreedheid, wanneer zij als vijand tegenover hen stonden. Welk een zedelijken of intellectueelen invloed konden mannen uitoefenen, die in wreedheid wedijverden met de wilden; die niet terugschrikten, om hunne gevangenen levend te verbranden, die Indianen stalen, om ze als slaven te verkoopen, en die gezanten, welke over den vrede kwamen onderhandelen, als gevangenen behandelden? Zij schenen zich te beschouwen als op een post, buiten de christelijke maatschappij geplaatst, waar alle wetten van een geordende samenleving of van recht en zedelijkheid hunne beteekenis en kracht hadden verloren. Wat baatten tegenover dergelijke feiten de predikatiën van zendelingen of de lofspraken op het christendom, die de Indiaansche hoofden moesten aanhooren? ‘Wanneer de zendelingen,’ was bij een dergelijke gelegenheid het antwoord van een hunner hoofden, ‘voor de blanken onnut zijn, waarom zenden zij hen dan tot ons? maar indien zij hun nuttig zijn, waarom houden zij ze dan niet bij zich? Zij zijn toch waarlijk slecht genoeg, om den arbeid van allen te behoeven, die hen verbeteren kunnen.’
Aan een der meest bekende stamhoofden, die, naar zijne kleeding, Roodjak werd geheeten, en in 1830 stierf, werd bij een rechterlijk verhoor eens de vraag gedaan: ‘gelooft gij

{==45==} {>>pagina-aanduiding<<}
aan God en aan eene vergelding, aan loon en straf in een volgend leven.’ De Indiaan vestigde een doordringenden blik op den vrager en antwoordde, terwijl zijn stem van toorn trilde: ‘ja, en veel vaster dan de blanken, wanneer wij naar hunne daden mogen oordeelen.’
De godsdienst van een volk maakt een deel van zijn nationaliteit uit. Het land en de vrijheid zijn het te ontnemen, des te hechter klemt het zich vast aan het laatste, wat hem overblijft, zijn godsdienstige overtuiging. Blanken en roodhuiden reiken ook in dit opzicht elkander de hand. Het stamhoofd, dat wij reeds noemden, Roodjak, beantwoordde in 1805 de toespraak van een zendeling op deze wijze: ‘Broeder, hoor naar ons woord. Er was een tijd, dat dit groote eiland aan onze vaderen behoorde. De Groote Geest had het voor hen geschapen. Hij had buffels en herten en andere dieren hun tot voedsel geschapen: hij had beeren en bevers gemaakt, wier huid ons kleeden zou. Hij had maïs doen groeien en ons geleerd hoe dit alles te gebruiken. Hij had zijne roode kinderen lief. Als er strijd over jachtvelden kwam, werd het meestal zonder bloedvergieten vereffend. Maar een kwade dag kwam over ons: uwe vaderen gingen over het groote water en nestelden zich in dat land. Hun getal was klein; zij vonden vrienden en geen vijanden. Zij zeiden ons, dat zij voor booze menschen waren gevloden en hier gekomen om hun godsdienst te behouden. Zij baden om eene kleine woning. Wij hadden medelijden met hen en duldden ze, gaven hun koorn en vleesch, en zij gaven ons gift in de plaats.
De blanke mannen hadden nu ons land gevonden en meerderen volgden. Doch wij vreesden hen niet en namen ze als vrienden op. Zij noemden ons broeders en wij geloofden hen, en gaven hun een grooter land. Langzamerhand werd hun getal zeer groot en zij wilden nog meer land hebben; zij vorderden ons geheele land. Toen gingen ons de oogen open en wij werden toornig. Oorlogen ontstonden, Indianen werden gehuurd om tegen Indianen te kampen en velen van ons volk gingen te grond. Zij brachten sterke dranken tot ons, die waren machtig en brachten duizenden om 't leven.
Broeders! gijl. hebt nu ons geheele land, maar gij hebt nog niet genoeg, gij wilt ons uwe godsdienst opdringen. Gij zegt, dat wij verloren zijn, wanneer wij haar niet aannemen. Waaraan zullen wij erkennen, dat het waarheid is? Wij zien,

{==46==} {>>pagina-aanduiding<<}
dat uwe godsdienst in een boek geschreven staat; wij weten slechts wat gij er ons van zegt. Hoe zullen wij weten, of het waar is, daar wij van de blanken zoo dikwijls bedrogen zijn?
Broeders! wij verstaan niets van deze dingen. Gij zegt, dat uwe godsdienst aan uwe vaderen is gegeven en van hen tot u gekomen. Wij hebben ook een godsdienst, die aan onze vaderen is gegeven en door hen ons medegedeeld. Zij leert ons, dankbaar te zijn voor al het goede, dat wij ontvangen, elkander lief te hebben en in eendracht te leven. Wij strijden nooit over de godsdienst.
Broeders! de Groote Geest heeft ons allen gemaakt, maar hij heeft een groot verschil gesteld tusschen zijne blanke en zijne roode kinderen. Hij heeft ons een andere kleur en andere zeden gegegeven: ook heeft hij u de kunsten geschonken. Wij weten dat. Daar hij tusschen ons in andere zaken zoo groot een verschil heeft vastgesteld, zoo gelooven wij, dat hij ons ook een andere godsdienst gegeven heeft, die voor ons past. De Groote Geest handelt recht. Hij weet wat het best voor zijne kinderen is. Wij zijn tevreden.
Broeders! wij willen uwe godsdienst niet uitroeien of u ontnemen, maar wij willen ook de onze behouden.’
Na deze toespraak reikten de hoofden den zendeling vriendelijk de hand. Met onwil stiet de Christenprediker ze terug: geen gemeenschap, schimpte hij, tusschen de werken Gods en de werken des duivels!

De vijandige houding, die de kolonisten en ook, gelijk reeds uit het medegedeelde bleek, de republiek der Vereenigde Staten, tegenover de vroegere bewoners des lands hebben aangenomen, moge ten deele een gevolg zijn van de vijandelijkheden der Indiaansche stammen, zeker is het, dat de eerste botsingen meestal door de Europeanen zijn veroorzaakt. Men mag van hem, die hooger staat, toegeeflijkheid jegens zijn mindere vragen: het is billijk, dat de meerdere voordeelen van aanzien, macht en kennis niet misbruikt worden, door ze als een verpletterend juk hun, die lager staan, op de schouders te laden. De Engelsche kolonisten intusschen hebben er anders over gedacht en zich in hunne betrekkingen met de Indianen ontslagen geacht van de meest gewone en alledaagsche verplichtingen der beschaafde maatschappij. De roodhuiden, met welke de Engelschen in Virginië te strijden hadden, waren in 40 kleine stammen ver-
{==47==} {>>pagina-aanduiding<<}
deeld, vereenigd tot een bondgenootschap onder hun opperhoofd Powhatan, die keizer van Virginië werd genoemd. In 1607 viel een der hoofden der kolonie, kapitein Smith, op een ontdekkingstocht in het binnenland, in hunne handen. Vol eerbied over de dapperheid zijner verdediging, behandelden zij hem vriendelijk en verwarmden hem de verstijfde ledematen aan hun vuur. Voor keizer Powhatan gebracht, won hij diens gunst door een zakkompas, dat algemeene verbazing wekte. Intusschen was zijn leven niet zonder gevaar. De Indianen, trotsch op hun gevangene, voerden hem in hunne dorpen rond, gaven groote feesten en voedden hem zoo overdadig, dat hij vreesde vetgemest en daarna geslacht te zullen worden. Na eenigen tijd werd hij werkelijk ter dood veroordeeld. Groote steenen werden aangebracht en de gevangene op een dezer nedergelegd, om door de andere verpletterd te worden. In dit oogenblik trad de dochter van het opperhoofd, Pocahontas, een meisje van 12 à 13 jaar, in den kring en redde door hare smeekgebeden zijn leven. De Indiaansche had den
blanken man lief gekregen. Als vriend door haar stam opgenomen, werd Smith korten tijd daarna in vrijheid gesteld en de vriendschappelijke betrekking tusschen de kolonie en de inboorlingen hersteld.
Doch de vrede was van korten duur en in 't volgende jaar dreigde Powhatan de kolonie met een nieuwen aanval. Doch weder trad Pocahontas als de beschermengel der blanken op. In een stormachtigen nacht vlood zij door de bosschen naar Jamestown, om Smith de plannen haars vaders mede te deelen. Met alles, wat een eenvoudig meisje en dan nog eene Indiaansche kan verheugen, wilde Smith haar beloonen. Zij wees alles af: hem gered te hebben was loons genoeg. Met tranen in de oogen herinnerde zij hem aan haar vader, die haar zeker dooden zou, wanneer hij eenig vermoeden kreeg, en keerde naar de wouden weêr, vanwaar zij gekomen was.
In October 1609 verliet Smith de kolonie en ging naar Engeland terug. Aan de Indianen zeide men, dat hij gestorven was. De keizer van Virginië wilde het niet gelooven, maar zond - het was in vredestijd - eenige zijner raadslieden naar Engeland om hem te zoeken, het land te bezichtigen en de bewoners te tellen. De Indiaan, toen hij in Engeland gekomen was, deed, telkenmale als hij een mensch ontmoette, een snede in een stok. Maar spoedig staakte hij dit eindeloos werk. In zijn

{==48==} {>>pagina-aanduiding<<}
vaderland terugkomende, gaf hij dit verslag: ‘tel de starren des hemels, de bladen der boomen en het zand van de zee - zoo talrijk is het volk van Engeland.’
In Smith's afwezigheid, in 1609 bevond zich een Engelsch zeekapitein met twee schepen voor eigen rekening in de kolonie. Bij een zijner tochten op den Potomac zag hij Pocahontas, maakte zich door list van het meisje meester en voerde haar gevangen naar Jamestown. Toen de oude keizer haar terugvorderde, stelden de kolonisten, die aan haar het leven te danken hadden, zulke bezwarende voorwaarden, dat de vorst ze niet kon aannemen. Een krijg dreigde, doch werd voorkomen. Een der kolonisten vroeg de hand van Pocahontas en verwierf ze. Het meisje werd gedoopt en huwde den blanken man. Met hem ging zij naar Engeland en ontmoette daar den kapitein Smith, die al het gebeurde vergeten scheen en haar koel behandelde. Zij zag haar vaderland niet weder, maar stierf in het vreemde land. (1617.)
De episode van Pocahontas is een vriendelijke oase te midden van deze woestijn van kwade trouw en woeste vijandschap. Haar huwelijk met een blanke is een uitzondering: want dergelijke verbindtenissen kwamen zelden tusschen de kolonisten en de inlandsche bevolking voor. De pioniers der beschaving, waarvan een deel vroeger tot de bewoners der Engelsche tuchthuizen had behoord, achtten zich onteerd door het denkbeeld van zulk eene vereeniging en ontvingen liever als de aanstaande moeders hunner zonen Europeesche vrouwen, voor honderd pond tabak per stuk verkocht!

De Indiaan van vroeger dagen, en voor zoo ver hij nog niet onderworpen is, maar de oude levenswijze in verwijderde streken voortzet, was geheel kind der natuur. Arm aan behoeften leefde hij bij den dag, zonder zorg voor de toekomst. In 't bezit van een uitgestrekt gebied, grootendeels met bosschen en bergen bezet, werd hij als van zelf tot het jagersleven geleid. Van de dieren ontving hij voedsel, kleeding en woning, zonder andere kosten dan lichaamkracht, behendigheid en geduld. De strijd met de dieren en het deelen van dezelfde belangen door de verschillende stammen deed jaloesie en mededinging ontstaan en wekte krijgslust en oorlogsmoed op. Doch de geringe inspanning en de eenvormigheid der levenswijze, voor alle stamgenooten dezelfde, was schadelijk voor hunne intellectueele ontwikkeling. Door het gemis van den rijkdom der levensbetrekkingen en der

{==49==} {>>pagina-aanduiding<<}
onderlinge afhankelijkheid, die in de Europeesche maatschappij bestaat, verbindt hen geen gemeenschappelijke band, en ontstonden er geene scherpe lijnen van afscheiding tusschen den meer en den minder ontwikkelde. De sociale toestanden waren te stationair, dan dat energie, anders dan in het krijgsbeleid, waar persoonlijke dapperheid tot den rang van opperhoofd verheffen kon, zich een doel om te bereiken, een wit om na te streven kon voorstellen. Aller ervaring was dezelfde; die van gisteren dezelfde als die van heden en als die van morgen zijn zoude. De Indianen leefden in hunne hutten, uit palen en buffelhuiden vervaardigd, stil en tevreden; de man ging ter jacht en nam deel aan den krijg. Al het andere viel der vrouw ten deel, die meer dienstmaagd dan levensgezellin is. Bij de Indianen in Peru schijnt het lot der vrouwen gunstiger, daar de man aldaar een deel ook van den huiselijken last op zich neemt. De Indiaansche vrouw wordt gekocht of gestolen: zoolang zij meisje is, geniet zij eenige opmerkzaamheid, als vrouw is zij de slavin van den man. In het huiselijk leven wordt den jongeren groote eerbied voor de ouderen ingeboezemd. Bij de opvoeding der kinderen wordt van straffen weinig gebruik gemaakt; kinderen te slaan, achten zij eene wreedheid. Een der ergste straffen treft den luiaard: een nap met koud water wordt onverhoeds op het hoofd van den jongen slaper uitgegoten en alzoo het genot der ruste hem verstoord. Voor kou vatten waren zij niet bevreesd. Reeds vroegtijdig moest de jonge Indiaan zich gewennen aan de gruwelen van den krijg, die den Indiaan de hoogste inspanning en de liefste uitspanning is. De moeder heft het nog kruipende kind omhoog, opdat hij het skalpeeren rustig leere aanzien.
Heerschappij over zich zelven, beheersching van zijn hartstocht, is de grondslag van de beschaving der individuën. Al de gebreken, die onzen voorvaderen, de Germanen, aankleefden, vinden wij hier terug. Liefde tot den krijg, als het eenige gebied, waarop de persoonlijke kracht zich kan doen gelden; teugelloos toegeven aan het genot van spijs en drank; hartstochtelijke verslaafdheid aan zinnelijk genot, blinde overgave aan het spel, die den speler zijn bezittingen, zijne vrouwen, zijne kinderen, zijn eigen vrijheid en leven doet verpanden - al deze trekken, der onbeschaafdheid van alle tijden en van alle menschenrassen gemeen, vinden wij hier terug. Maar aan de Indianen is niet ten deele gevallen, wat de Germanen van den ondergang

{==50==} {>>pagina-aanduiding<<}
heeft gered. Zij hebben geen vaste woonplaatsen gevonden, waardoor zij uit de onrust van het rondzwervende jagersleven tot de kalme rust van den landbouw zijn gekomen. En bovenal, de voogdij, die de Germanen van den latijnschen stam hebben genoten, is hun niet geschonken. Een ernstig en een eerlijk streven om hen op te heffen, heeft de staatkunde der Europeesche kolonisten niet gekenmerkt.
De Republiek der Vereenigde Staten heeft onderhare eerste presidenten met deze oneerlijke politiek gebroken. Zij erkenden der Indianen recht op grond en bodem, en gingen van het beginsel uit, dat slechts door wettigen koop hun land in andere handen kon overgaan. De gunstige gevolgen der zachter bejegening bleven niet uit. Aan de boven-Savannah woonden de Cherokeezen. 1) In 't jaar 1808 zonden zij een gezantschap tot Jefferson, om hem te zeggen, dat zij zich op den landbouw wenschten toe te leggen, vaste wetten en een geregeld bestuur verlangden. Tevens baden zij hem, dat hij hun gebied in twee deelen mocht splitsen, daar niet de geheele stam besluiten kon het jagersleven vaarwel te zeggen. De Indianen hielden woord. Sommigen legden zich op landbouw, anderen op de teelt van boomwol toe; zij woonden in nette, bloeiende dorpen, maakten boter en kaas, legden straatwegen aan en bouwden herbergen. In het jaar 1820 organiseerden zij zich, voerden geschreven wetten in, die door gerechtshoven werden gehandhaafd, en een staatsinrichting, op het stelsel van vertegenwoordiging gebouwd. Zij richtten scholen op, godsdienstige en matigheidsgenootschappen, en schaften de polygamie af. Zij, die hun scholen bezochten, prezen ze. De bevolking, tot een vast leven overgegaan, vermeerderde. In 1819 10.000, bedroeg hun aantal zes jaar later reeds 13.500, benevens 200 blanken en 1300 slaven. Een onder hen, Sequoyah geheeten, de zoon van een blanken vader en een moeder van gemengde afstamming, maakte zich inzonderheid bij hen verdienstelijk. Afkeer van militaire oefeningen deed hem zich eerst met den veldbouw bezig houden. Daarna beproefde hij om de zilveren versierselen, die zijne stamgenooten droegen, zelf te vervaardigen. Hij oefende zich in het teekenen en muntte daarin uit. Een tijdlang was hij aan den drank verslaafd, maar met groote geestkracht ontrukte hij zich aan die slavernij en wierp zich, alles

{==51==} {>>pagina-aanduiding<<}
zonder onderricht te genieten, op het smeden. Eindelijk bracht hem een gesprek, waarin de kunst der blanken om op papier met anderen te spreken, bewonderd werd, tot de gedachte iets dergelijks voor zijn volk uit te vinden. Eens had hij een Engelsch boek gezien, doch hij kende de taal niet. Dit was alles, wat hij van letterschrift ooit onder de oogen gehad had. In den aanvang vond hij teekenen uit voor geheele gedachten, doch spoedig stelde hij 13 teekenen vast voor syllaben, en zoo gelukte het hem, eindelijk het vluchtige woord van den Cherokees op 't papier te hechten.
Men ziet, hier waren de eerste beginselen van eene ontluikende beschaving. Hadden de Amerikanen hun steun hun geschonken, hen geholpen en voorgelicht, dit bescheiden begin had de aanvang van een nieuw leven der oude bevolking kunnen worden. Maar de bevordering van dat doel streed met Amerika's belangen, volgens het inzicht van Generaal Jackson, den President der Vereenigde Staten. In 1829 verklaarde de staat Georgia, dat de Cherokeezen zich aan de wetten van den staat hadden te onderwerpen, die o.a. de bepaling behelsden, dat de Indianen onbevoegd waren om voor het gerecht getuigenis af te leggen of tegen een blanke aanklachten in te leveren. De Cherokeezen wendden zich tot het hoogste gerechtshof der Vereenigde Staten. De beslissing was gunstig voor hen, doch baatte hun niet. De staat Georgia veroorloofde zich alle mogelijke verdrukkingen en wist eindelijk door omkooperij een deel van der Indianenland zich toe te eigenen, ofschoon de wet der Cherokeezen elken verkoop van land aan blanken met den dood strafte. Goudmijnen, die de Indianen in hun land hadden ontdekt, werden door de Amerikanen in bezit genomen. De courant zelf, die bij hen werd uitgegeven, moest ophouden, opdat hunne klachten niet verbreid zouden worden. Een klein deel van den volksstam werd in 1835 tot een verdrag bewogen, waarbij zij beloofden het land te verlaten. Tegen dit verdrag verhieven onmiddellijk 15,000 van de 18,000 Indianen hunne stem, protesteerden en beriepen zich, voor de handhaving hunner rechten, op hun Grooten Vader, den President der Vereenigde Staten. Maar de Groote Vader was de Generaal Jackson; die de Indianen als dieren beschouwde en alle maatregelen tegen hen goedkeurde. Het gesloten verdrag werd bevestigd en den Indianen 5 millioen dollars voor hun land geboden. Zij weigerden te vertrek-
{==52==} {>>pagina-aanduiding<<}
ken, doch toen men tegen deze 18000 man 2000 soldaten uitzond, wilden zij geen tegenstand bieden en trokken rustig over den Mississippi (1838) weg, armoede en gebrek te
gemoet.

Het is geen wonder, dat dergelijke handelingen ook de laatste geneigdheid om hunne levenswijze te veranderen vernietigden. In vroeger dagen, toen zij nog in het rustig bezit van hun vaderland waren, toen geen dagelijksche aanraking met den blanke den machtigen invloed der immer zwijgende en immer sprekende natuur der Amerikaansche wouden had verbroken, was de Indiaan een trotsche, vormelijke aristokraat. Behalve in die oogenblikken, waarin zinnelijkheid, speelwoede of strijdlust hem zijn zelfbedwang deed verliezen, was hij ernstig en zwijgend van aard, in het gewone leven deftig, peinzend, met voorname onverschilligheid op de wereld om zich heen nederziende. Gastvrij, was hij de hoffelijke, stijve gastheer. Smart te toonen gold een laagheid: de vrouw, die bij de geboorte van haar kind hare pijnen uitte, was onwaardig moeder te zijn. De eeuwenlange vervolging heeft dien trots gebroken of tot een masker gemaakt. Nog kan hij beleediging verdragen, zonder het schrijnen der wonde door woord of blik te verraden; maar onder de schijnbare kalmte stormt de haat, en wordt de wraak bedacht. De kamp met den blanken man heeft de verkeerde plooien van het volkskarakter verbreed, verdiept. De hooghartige onverschilligheid is het masker, waarachter de berekening of het pijnlijk gevoel van machteloosheid wegschuilt. De Indiaan spreekt langzaam, eentoonig, meest in beeldspraak: de wereld, die hem omringt, is rijker aan voorstelling dan aan begrippen. Hij schildert zijne ideeën af in de vormen, die hij voor zich ziet, in beelden, ontleend aan de tooneelen, die zijn oog van kindsbeen af heeft waargenomen. Vandaar de gemakkelijkheid, waarmede hij zich afsluit: hij heeft niets gemeen met de blanken, die zijne vervolgers zijn, en wil niets van hen leeren. In 1825 wilde de regeering van Florida scholen bij de Seminolen stichten. Hun opperhoofd Neamathia verzette zich hevig tegen de zaak en gaf in de vergadering van den stam, die door den Gouverneur van Florida werd
bijgewoond, op deze wijze rekenschap van zijn onwil: ‘Vader! het is niet mijn wensch mijne roode kinderen tot blanken te zien gemaakt. Toen de Groote Geest den mensch maakte, gaf hij hem drie kleuren. Aan iedere kleur wees hij bij de schepping

{==53==} {>>pagina-aanduiding<<}
zijne bestemming aan, en het was niet zijn doel, dat zij zich vermengen zouden.
Vader! dit was de wijze, waarop de Groote Geest den mensch maakte. Hij stond op een hoogen berg, nam eenig stof in de hand, mengde en droogde het, blies er op en wierp het van zich: - daar stond voor hem een blanke mensch.
De Groote Geest was ontevreden. Hij zag, dat zijn maaksel met zijn wensch niet overeenkwam. De mensch was blank! Hij zag er zwak uit en ziekelijk. De Groote Geest zag hem aan en sprak: blanke mensch! ik heb u het leven gegeven. Gij zijt niet, wat ik u wenschte. Ik kon u wederzenden, vanwaar gij gekomen zijt: doch neen, ik wil u in 't leven laten. Treed ter zijde.
De Groote Geest mengde weder eenig stof, droogde het en blies daarop - daar stond voor hem een zwarte mensch.
De Groote Geest was treurig! Hij zag, dat de mensch zwart was en leelijk. Hij liet hem ter zijde gaan, mengde het stof weder, blies er op, - daar stond voor hem een roode mensch. De Groote Geest glimlachte.
Toen zagen allen omhoog, de hemel opende zich en drie doozen daalden langzaam naar beneden. Toen zij op den grond waren, sprak de Groote Geest: ik heb u allen in 't leven geroepen. De roode mensch is mijn lieveling, maar gij zult allen leven. Ieder van u moet echter zijn plicht doen. Deze drie doozen bevatten de werktuigen, die gij gebruiken zult, om uw levensonderhoud te vinden. Met deze woorden riep hij den blanken mensch tot zich: “blanke mensch! sprak hij tot hem, gij zijt niet mijn lieveling, - maar ik heb u het eerst gemaakt. Open deze doozen; zie en kies, welke gij hebben wilt. Zij bevatten de zaken, die gij uw leven lang zult gebruiken.”
De blanke man opende ze, zag er in en sprak: ik wil deze. Zij was vol pennen, inkt en papier, en bevatte alles, wat gij blanken gebruikt. - De Groote Geest zag den zwarten mensch aan en zeide: “Ik heb u in de tweede plaats gemaakt, maar gij kunt niet de tweede keus hebben”, en tot den rooden mensch zich keerende, glimlachte hij: “kom mijn lieveling! en kies.” De roode mensch keek in de twee nog overige doozen en sprak: “ik wil deze.” Zij was vol van bogen en pijlen en van alles, wat de Indianen gebruiken. Toen sprak de Groote Geest tot den neger: “gij zult deze hebben.” Zij was vol van bijlen, en

{==54==} {>>pagina-aanduiding<<}
bewees duidelijk, dat de zwarte mensch bestemd was voor den blanke en den roode te werken.
Vader! zoo maakte de Groote Geest den mensch en op deze wijze voorzag hij hem met al de werktuigen voor zijn arbeid. Het is niet zijn wil, dat onze roode kinderen die dingen gebruiken, welke in de doos waren, door den blanken man gekozen, evenmin als dat de blanke man de werktuigen nemen zal, die de Groote Geest ten gebruike van zijne roode kinderen heeft bestemd.’
Beter en duidelijker dan in dit geestig verhaal openbaart zich de ware oorzaak van den afkeer der Roodhuiden van de vruchten der beschaving, die zij leerden kennen, in het antwoord van een ander hunner hoofden. ‘Waarom zendt gij uw knaap niet naar de school’, werd hem gevraagd. - Waartoe? was de wedervraag. - ‘Om te leeren het veld te bebouwen, op het papier met anderen te spreken, meer van den Grooten Geest en van de toekomstige wereld te kennen.’ - ‘Vader! wat gij zegt is goed, maar ik wil niet, dat de oogen van mijn knaap dikker gemaakt worden (d.i. verder geopend), dan zij zijn. Ik wil, dat zij klein blijven. Wanneer zij hem geopend worden, wat zal hij zien? Hij zal zien, hoe groot de blanke mensch is en hoe klein de roode. Hij zal zien, hoe de blanke den roode met voeten getreden, zijn land hem ontnomen, zijne bevers hem ontstolen en zoo veel meer gedaan heeft, om hem in ellende te storten. De blanke is sterk, de roode is zwak. Ik wil niet, dat mijn knaap het vroeger ziet dan hij het zien moet. Hij zal dat alles vroeg genoeg leeren kennen.’
Het misbruik der meerdere kennis is hier, als in Europa, de schrik der onbeschaafde bevolking. Het misbruik heeft het bezit onteerd: waartoe de wapenen te kennen van de tegenpartij, die ons machteloos maken? De onkunde is gelukkiger dan de kennis. Afgeschrikt door de machteloosheid van het verzet, verbitterd door de rampzalige gevolgen van de worsteling, buigt de Indiaan in lijdelijke wanhoop zich onder zijn lot. Wat baat het gevoel van persoonlijke kracht, dat altijd het onderspit heeft gedolven tegenover een maatschappij, wier leden allen door banden van eigenbelang of van liefde zijn verbonden, en die steeds uit de samenwerking der maatschappij, even als Antaeus uit de aanraking der aarde, nieuwe krachten tot nieuwe verdrukkingen put? Zoo het sociale leven der Indianen sedert vroegere tijden

{==55==} {>>pagina-aanduiding<<}
was vooruitgegaan, zoo er bij hen eene maatschappelijke orde zich had ontwikkeld, even hecht aaneengesloten als die der blanken, de kennis der individuen zou hunne krachten kunnen versterken. Maar thans, onzeker of de woonplaats, die heden hun deel is, niet morgen hun ontnomen zal worden, baat geen beschaving van enkele personen. Dat er geen verandering ten goede in hun maatschappelijk samenzijn heeft plaats gegrepen, is zeker hun schuld niet geweest. 1) De aanraking met de Europeesche beschaving heeft niet ontwikkelend, heeft vernielend op hen gewerkt. Hun getal is verminderd; de goede aanleg des karakters heeft niet aan kracht gewonnen, terwijl de slechte door de verdrukking is ontwikkeld. Zijn welvaart is ondermijnd; de zekerheid van te leven hun niet meer geschonken. De Indiaan, eenmaal een fiere aristokraat der natuur, is uit zijn land en bezitting verdreven, van zijn jachtveld beroofd en ontzenuwd door de whisky. Hij is de bedelaar geworden aan de poorten der beschaving, als Lazarus aan de poort van den rijke, bedelende de kruimkens broods, die van de tafel vallen. ‘Geef ons brood, red ons leven, wij zijn arm, wij zijn hongerig en naakt!’ is de inhoud van de aandoenlijke klacht, die zij in 1858 tot den ‘Grooten Vader’ in Washington richtten. Nog alleen in rotsen en spleten van het rotsgebergte, waar de beschaving zelfs geen schaduw werpt, leven nog vertegenwoordigers van het oude, krachtige Indiaansche menschenras voort. Wie nader aan de grenzen der groote republiek, of in haar midden een armoedig leven voortslepen, gaan zwijgend hun ondergang te gemoet, onder het diep gevoel van hun onmacht. Sluwheid en geveinsdheid moeten het gebrek aan kracht om zich te wreken vergoeden. Doch de wraak is het hoofddoel niet meer. Het laatste verzet dient slechts om den ondergang zoo mogelijk te vertragen.
‘Wij zijn als de ondergaande zon, of als herfstbladen, door machtige ruiters vertreden,’ is een spreekwoord bij hen geworden. ‘Mijn volk is klein,’ klaagt een stamhoofd, ‘zijn schaduw reikt nauw tot de knie des blanken: het is verstrooid en uiteengegaan. Wanneer ik rosp, hoor ik mijn stem in de diepte der wouden, maar geen antwoord komt terug.’
Doch ondanks het gevoel van wanhoop, dat uit deze woorden

{==56==} {>>pagina-aanduiding<<}
spreekt, heeft de jongste strijd bewezen, dat deze ondergaande zon nog krachtige stralen weet te werpen. In plaats toch, dat de groote republiek voor goed haar vijand heeft onderworpen of hem heeft uitgeroeid, is Amerika verplicht op nieuw vrede te sluiten. De tegenstand is te krachtig en te hardnekkig geweest dan dat hij is kunnen bedwongen worden. Volgens de New-Yorker Handelszeitung van 7 Nov. 1867, is met de twee machtigste en dapperste der stammen, de Arrapahoes en de Cheyennes reeds vrede gesloten. Bij de onderhandelingen werd menig woord gesproken, dat voor de blanken beschamend was. ‘Gij meent ons een groote weldaad te bewijzen, als gij ons geschenken geeft, sprak een opperhoofd der Cheyennes. Maar al stort gij ook al uwe schatten voor ons uit, wij willen u daarom onze vrijheid niet verkoopen. Van de zegeningen uwer beschaving willen wij niets weten: wij stellen er de vrijheid boven.’ Als een redenaar van groot talent openbaarde zich Santanta, het hoofd der Kiowa's. ‘Toen wij in vrede met elkander leefden, deelden wij met den blanke en geen arme verliet onverzadigd onze dorpen. Wij hadden geen wantrouwen, want de wereld is groot genoeg voor blanken en rooden. Nu echter schijnt ook de ruimste vlakte te eng en steeds enger te worden. Gij bouwt forten en bezet de wallen met groote kanonnen. Gij spreekt tot ons als een toornige meester tot zijn hond.’
‘Wij danken den Grooten Geest, dat nu de dagen van vertrouwen wederkeeren. Wij breken nooit ons woord. Gij blanken sluit zoovele verdragen, dat gij zelf den inhoud vergeet. Wij geven ons woord niet licht: maar als wij het doen, onthouden wij het goed. Spoedig zal ik in 't graf rusten: maar mijne kinderen en kindskinderen zullen aan dezen dag gedachtig zijn, als gij hem niet vergeet. Leeft wel: gij zult wellicht Santanta niet wederzien, maar zegt uwen broederen, dat hij de vriend van den blanken man is!’
‘De trouw dezer stammen hangt af van de eerlijkheid en rechtvaardigheid der blanken’, dus verzekert de verslaggever van New-York. Of, nu het krijgsvuur gedoofd is, de Amerikaansche politiek zich hierdoor zal laten leiden, behoort tot de geheimen der volgende tijden.


{==57==} {>>pagina-aanduiding<<}

Samenzweeringen.

Door Brondahl.

Hoe zal ik mijn schets beginnen? Ja, hoe begint het verhaal van een samenzweering doorgaans? Een eerste vereischte is onloochenbaar een donkere herfstavond. Dikke wolken hangen laag over de stad en ontlasten zich in stroomen waters, vermengd met groote, scherpe hagelsteenen, die, voortgestuwd door den snijdenden wind, den eenzamen wandelaar ongetwijfeld in het gelaat zouden zijn gejaagd, zoo dat gelaat niet behoorlijk ware beschermd geworden door de breede, slap neêrhangende randen van een punthoed, die, met den langen mantel, waarin de wandelaar is gehuld, en de glimmende stevels, die voor een klein gedeelte onder gezegden mantel uitkomen, de mystieke kleeding van den mystieken man op dezen bij uitnemendheid mystieken nacht behoort uit te maken. Vervolgens zal de torenklok met twaalf doffe slagen het middernachtelijk uur moeten aankondigen, terwijl de man inmiddels in een nauwe, bochtige steeg zal zijn gearriveerd, waar hij halt dient te maken voor de lage deur eener armelijke woning. Als een geijkt samenzweerder zal hij nu driemaal - vooral driemaal - met den kneukel van den rechterwijsvinger tegen die lage deur moeten kloppen, waarop een oude bes met gerimpeld vel, roodgerande oogen en scherpen, krommen neus zal openen en het wachtwoord vragen. Zoo'n wachtwoord wil bij voorkeur allerontzettendst klinken, b.v.: ‘dood en verderf aan de uitzuigers’ of ‘hel en verdoemenis voor de tyrannen’ of zoo iets zachtaardigs en liefelijks.

{==58==} {>>pagina-aanduiding<<}

Als de oude het wachtwoord heeft vernomen, - op fluisterenden toon uitgesproken, natuurlijk! - neemt zij ettelijke, zware, ijzeren kettingen van de deur en laat den nachtelijken bezoeker binnen, dien zij, na de deur weêr behoorlijk te hebben geketend, vóórgaat naar een kelderluik, verborgen onder een massa touwwerk, waarin zij beiden afdalen bij het licht eener dievenlantaarn, die de oude in de knokkige hand draagt. Zoo zullen ze eindelijk een langen, vochtigen, killen gang bereiken, welks muren glinsteren van salpeterigen uitslag. Aan 't einde van den gang weêr een deur, maar een geheime s.v.p.! die, weder na driewerf kloppen en het wisselen van parool wordt geopend, en - daar zijn wij aangeland in een spaarzaam verlichte, verwulfde ruimte, zóó spaarzaam verlicht zelfs, dat de hoeken en uiteinden van het vertrek in dikke duisternis verloren liggen.
Aan een lange tafel zitten twaalf mannen, gemaskerd en tot aan de tanden gewapend, zooals ook onze wandelaar zal blijken te zijn, als hij straks zijn mantel zal hebben afgeworpen. Een der mannen, die aan het hoofd der tafel heeft plaats genomen en die zich vooral moet kenmerken door herkulische kracht en moorddadige blikken, zal den binnenkomende toeduwen: ‘Corpo di Bacco! Gij komt laat, broeder Giovanni!’ waarop broeder Giovanni met gebogen hoofde antwoordt: ‘'t Is zoo broeder, maar veroorloof mij ...’ en nu begint broeder Giovanni de reden van zijn verzuim mede te deelen, welke mededeeling van zooveel gewicht blijkt te zijn, dat alle broeders opspringen, naar de wapens grijpen en een ontzettend misbaar maken.
Zie, dat zijn prachtige gegevens voor een samenzweering, en toch meen ik mij daardoor niet te laten verlokken, maar stel ik mij voor samenzweeringen te schetsen van minder angstwekkenden, minder geheimzinnigen aard. Geen staatkunde zal er bij te pas komen en geen misdaad. Mijn samenzweeringen zullen geen werken der duisternis zijn, - ten minste niet wat men in overdrachtelijken zin onder werken der duisternis verstaat, al spelen ze ook soms bij schemerduister, bij kaars- of zelfs maanlicht.
Bij schemerduister, ja; kent ge Longfellow's ‘Uurtjen der kinderen’, uit de ‘Tweede vlucht der trekvogels?’ 1). Dat 's ook een samenzweering in het schemeruurtjen.
Luister: De vader zit te schemeren in zijn studeerkamer - de

{==59==} {>>pagina-aanduiding<<}
rustpoze in zijn dagelijksche bezigheden is aangebroken, het uurtjen voor de kinderen - de Génestet had er ook een 1) - het uurtjen voor de kinderen is gekomen. In de kamer boven zich hoort hij de kleine voetjes trippelen, hij hoort het geluid van een deur die geopend wordt; zoete, zachte stemmetjes bereiken zijn oor. Daar komen ze, daar komen ze:

‘Zij komen den breeden trap af 
- 'k Zie ze duidlijk, bij 't lamplicht, van hier, 
Blonde Edith en lachende Allegra, 
Alice, zoo ernstig en fier. 
 
Druk fluistrend maken ze halte, 
Maar de kijkertjes van 't eedgespan 
Toonen klaar, dat ze wikken, wegen, 
Hoe men 't best mij verrassen kan. 
 
Met een loopjen van de trappen, 
Fluks den gang door, en 't schalke komplot, 
Dank zij drie onbewaakte poorten, 
Bemachtigt mijn ridderlijk slot.’ 

Vaders stoel is de toren van het kasteel; zij klouteren langs de armen en den rug omhoog; als vader tracht te ontsnappen omringen ze hem, zij schijnen overal, overal te zijn. Zij verslinden papa bijna met kusjes, de mollige armpjes houden hem als geketend, zoodat papa wel denken moet aan den Bisschop van Bingen op zijn muizentoren in den Rijn.
Hoor hoe zij juichen:

‘Hoezee, de wal is beklommen, 
Snorbaardjen is ons, ons de glorie!’ 

maar papa is van een andere meening. Lees in zijn gedachten;

‘Misgeraden, kleine bandieten, 
Ik lach wat in je viktorie!’ 
 
‘Ik heb je vast in mijn sterkten, 
En ik laat je daar nimmer meer uit; 
Neen, in den kerker van mijn harte, 
Bewaar ik mijn kostbaren buit.’ 

Ja, daar zal papa ze bewaren, altijd, altijd, tot de wallen in puin zullen zijn gevallen en tot stof vergaan.

{==60==} {>>pagina-aanduiding<<}

Dat zijn samenzweerders naar mijn hart, dat blonde, blauwoogige, schelmsche goedjen. Voor zoo'n enkel gezegend tooneeltjen geef ik honderd en meer van die geheimzinnige ijselijkheden of ijselijke geheimzinnigheden, die iemand den rimpel doen slaan, die iemand kippevel op het lijf en de haren ten berge jagen.

In schemerduister zouden ze spelen, mijn samenzweeringen en soms ook bij kaarslicht, als, bij voorbeeld, op dien zekeren Sinterklaas-avond. Het jonge volkjen ligt te bed en al heeft het langer dan gewoonlijk geduurd voor ze den slaap konden vatten, opgewonden als ze waren door de pret die reeds genoten was en de pret die nog te wachten stond, nu slapen zij toch. ‘Als rozen!’ fluistert de moeder, terwijl zij het licht der kaars met de hand beschermt, opdat het de kleinen niet wakker zou maken. Ja, als rozen! De kleine Sam, een jongen als een wolk, ligt op den rug, de beide handen om het achterhoofd samengevouwen; zijn lippen zijn half geopend en laten den zachten, reinen adem door. Neen, moeder kan het niet laten; zij moet die lipjes even kussen, zachtkens, heel zachtkens, want nu vooral mag Sam niet wakker worden. En moeder kust de lipjes en Sam wordt gelukkig niet wakker, maar hij lacht toch in zijn slaap, die gelukkige, kleine Sam!
En achteraan in het bed ligt Lene. Lene ligt met de armpjes over elkaêr gekruist op het helderwitte laken; wat mollige armpjes, en die handjes, het zijn immers kompleet kussentjes. Hoe graag zou moeder Lene ook een kus gegeven hebben, maar zij durft niet, omdat zij dan heelemaal over Sam zou moeten heênbukken en dan kon Sam licht wakker worden en dat mocht immers nu vooral niet gebeuren. Daarom stelt moeder zich tevreden door met den rug van haar hand zachtkens langs Lenes donzige, blozende koontjes te aaien en Lene wordt óók gelukkig niet wakker, maar zij lacht in haar slaap, die gelukkige, kleine Lene.
‘Kom nu!’ fluistert de vader, want thans zijn vader en moeder de samenzweerders - ‘kom nu!’ en moeder sluit de gordijnen van het ledikantjen dicht toe en zij zet de kaars op de tafel, die zoo geplaatst is, dat ze uit het bed der kleinen terstond in het oog moet vallen. Manden en dozen staan op den vloer, en nu trekken vader en moeder zonder gerucht aan den arbeid. De dozen en manden raken weldra leeg en de tafel raakt vol, - paarden en poppen, prentenboeken en suikergebak, door moeders

{==61==} {>>pagina-aanduiding<<}
zorg bevallig geschikt, terwijl de vader uitpakt. Van tijd tot tijd loopt de moeder naar het kleine bed en gluurt tusschen de gordijnen door of ze nog wel slapen, en dan kijkt ze tegelijk eens hoe haar werk zich voordoet. ‘Mooi!’ zegt de vader, als de arbeid is afgeloopen en hij het geheel in oogenschouw neemt, en dan kust hij zijn vrouw.
Wat een genot, wat een genot, als den volgenden morgen, al tamelijk vroeg, de kleintjes wakker worden: - Sam het eerst. Sam tuurt uit het bed en wrijft zich de vakerige oogen en bij het schemerlicht van den onbewolkten morgenhemel ziet hij de schatten op de tafel. ‘Bom!’ rolt Sam uit het bed en loopt er heên en met de kleine vuistjes om en het kinnetjen op den rand van de tafel, gaapt Sam met geopenden mond het moois aan.
Het schijnt wel, dat Sam er van verschrikt is, maar in ieder geval heeft dan toch de schrik geen nadeeligen invloed op hem uitgeoefend, want hij loopt weldra terug om Lene te roepen, maar Lene schijnt al te vast te slapen, daarom kijkt Sam nog even om, om te zien of het moois wellicht niet even geheimzinnig verdween als het gekomen was, en klautert dan weêr in bed, bij welke beweging die onfatsoenlijke Sam de molligheid van zijn driejarige ledematen te beschouwen geeft, om Lene wakker te schudden. En Lene wordt wakker en nu rollen ze beiden uit het bed en nu snellen ze beiden naar de tafel en ze denken niet om de koû, die de blanke, mollige beentjes blauw kleurt.
Wat een genot, wat een genot voor moeder, die uit haar bed het tooneeltjen bespiedt. Zouden ze die schatten durven aanraken? Nog niet, nog niet, nog hebben ze te veel eerbied voor het geheimzinnige. Sinterklaas heeft het immers gebracht, door den schoorsteen? Maar Sam breekt het ijs, Sam is, na eenige vergeefsche pogingen om een paard op rollen te grijpen tot den vernuftigen inval gekomen, om een voetbankje op te sporen. Zoo gezegd zoo gedaan; Sam zoekt en vindt een voetbankjen, komt er met de vereenigde krachten van zijn buik en beide armen meê aansjouwen, zet het neêr, klimt er op en - raakt in een allermoeielijkst dilemma, of hij het eerst het gezegde houten paard op rollen, dan wel de suikeren jufvrouw daarnaast aan een nauwkeuriger onderzoek zal onderwerpen. En Lene, die anderhalf jaar ouder en grooter is dan Sam, heeft een pop vermeesterd en zit zich nu op den grond te verbazen over de glazen oogen die draaien en het echte haar.

{==62==} {>>pagina-aanduiding<<}

Wat een genot, wat een genot voor vader en moeder beiden, als zij stilzwijgend dit tooneeltjen gadeslaan. Wat een genot hebben zij van hun samenzweering!
Sam heeft zich intusschen op doortastende wijze uit zijn dilemma gered door èn het paard èn de suikeren juffer te grijpen en zal er nu meê van zijn bankjen stappen - maar eilaas, bij deze beweging rolt de zoete dame uit zijn hand op den vloer, in verscheiden stukken. Daar staat nu de kleine Sam, als een toonbeeld van jammer, op zijn koude, bloote voetjes, met groote, opgetrokken oogen, een rood neusjen en neêrhangende onderlip, - daar komt een snikkend geluid, daar komen tranen, de ongelukkige, kleine Sam zet het op een huilen. Nu kan moeder niet langer zwijgen: ‘Kom hier, Sam, kom bij moesjen, mijn jongen! Moesjen zal Sinterklaas wel om een andere suikeren jufvrouw vragen, hoor vent!’
En Sam ijlt naar moeders bed en moeder tilt hem omhoog en kust de tranen weg. En nu gaan Lene en Sam om beurten, - neen, niet om beurten, maar samen tegelijk aan het vertellen van al het moois, dat zij op tafel hebben gevonden en moeder geeft haar uiterste verbazing te kennen en zegt, dat ze er zoowaar niemendal van heeft gemerkt, dat Sinterklaas door den schoorsteen is binnen gekomen - en ik wensch elken wijzen meneer, die van meening is dat een ouder zijn kind niet moet voorgaan in het liegen, van harte beterschap.
Zoudt ge denken, zeer wijze heer, dat Lene en Sam er mettertijd een greintjen minder door zullen zijn, dan uw zeer wijsneuzige kinderen, die op hun duimpjen weten uit te rekenen, dat die Sinterklaas-historie allemaal malligheid is? En gij zelf, zeer wijze heer, mist, op den koop toe, het genot dat vader en moeder hier hebben van hun samenzweering.

Nu willen we veronderstellen dat Lene ongeveer achttien jaar oud is. Hoe weelderig ontwikkeld is zij, - het kleine meisjen van Sinterklaas-avond. Zij is waarlijk een schoonheid geworden, geen schitterende, die verblindt, neen, maar een innemende gezegende schoonheid, die aantrekt, die goeddoet, een geurende roze, - geen trotsche camelia!
Nu is het komplot tegen de moeder gericht en vader, Lene en Sam zijn de samenzweerders. Moeder moet jarig worden en het doel der samenzweering is niet meer of minder dan het raad-
{==63==} {>>pagina-aanduiding<<}
plegen over een geschikt cadeau. Papa peinst zich suf zonder gevolg; Sam peinst zich suf met het gevolg, dat hij met allerlei zotte voorstellen voor den dag komt, die papa doen meesmuilen en Lene schaterlachen, maar die Sam toch allervernuftigst toeschijnen. Lene behoeft zich niet suf te peinzen, maar weet zooveel zaken te bedenken, dat de kwestie daardoor eigenlijk op een ander terrein wordt overgebracht en het parool wel zou hebben kunnen luiden: Embarras de richesse.
Embarras de richesse werd het nu werkelijk, en daarom kwam men overeen Lene tot een kommissie te benoemen, in last hebbende om zeer bedektelijk te onderzoeken, welk geschenk wel het meest in mama's smaak zou vallen. Hoe Lene zich van haar taak kweet? Ja, hoe kwijt zich een vrouw of meisjen van zoo'n taak? Zooveel weet ik, dat Lene's houding in deze eenvoudig afwachtend was. Zij bewaakte angstvallig moeders woorden; zij lette nauwkeurig op, of moeder zich soms niet liet ontvallen dat dit wat oud werd, of dat wat versleten raakte; dat dit bepaald niet langer meêkon of dat noodwendig vernieuwing eischte; en zoo kreeg ze dan toch ten langen leste moeders verlangen te weten. Daarna werd moeders eerste afwezigheid de beste waargenomen, om op nieuw in breed kommitté te vergaderen en deed de kommissie verslag van haar bevindingen, mededeelende, dat mama waarschijnlijk het meest gediend zou zijn met een nieuw stel bont tegen den winter, die op handen was.
‘Zie je wel!’ zeî Sam; ‘dat heb ik immers ook genoemd?’
‘Je droomt, Sam! je hebt van geen bont gerept!’
‘Ik laat me braden, als ik niet heb gezeid dat mama wel een nieuw stel bont mocht hebben’, hield Sam vol; ‘en anders heb ik het toch gedacht.’ Sam ging op de latijnsche school en had zich dergelijke spraakkunstige versieringen aangewend, als: ik laat me braden, villen en erger nog, die dan ook als niets meer dan versieringen mogen worden aangemerkt, daar Sam waarschijnlijk een heel benauwd gezicht zou hebben opgezet, als het eens tot een afrekening had moeten komen.
Sam werd door papa tot de orde geroepen en Lene op nieuw in kommissie benoemd, om naar het vereischte stel bont bij den bontwerker te informeeren.
Duizend wonderen dat mama niets merkte van de geheimzinnige konferencies, die door het eedgespan werden gehouden. Lene moest telkens noodzakelijk even uit, zonder dat mama

{==64==} {>>pagina-aanduiding<<}
gelukkig vroeg waarheen zij ging. Lene had papa telkens iets in het oor te fluisteren, zonder dat mama eenig belang scheen te stellen in 't geen ze te verhandelen hadden - en Sam maakte allerlei zinspelingen, die mama in 't geheel niet, of met het onschuldigste gezicht ter wereld aanhoorde, - die laffe Sam!
En toen mama eindelijk jarig was, lag het nieuwe stel bont 's morgens over een stoel, vlak tegenover de deur van de huishoudkamer, en toen mama binnenkwam en de handen ineensloeg van ontsteltenis over het prachtig cadeau, kwam Sam, die achter den stoel was weggekropen, met het hoofd tusschen de rugleuning door kijken, zoodat zijn oolijk gezicht rondom in het bont zat - die laffe Sam! Dat deed hij maar omdat hij zich schaamde dat het schreien hem nader stond dan het lachen. Die laffe Sam!
Ja, moeder sloeg van ontsteltenis de handen in elkaêr! ‘Van kwaad tot erger’, zegt de wijze meneer, ‘van liegen tot huichelen - een mooi voorbeeld!’ Ik wensch hem weêr van harte beterschap.
Zeg, wijze meneer, als nu moeder toch eenmaal alles van de zaak weet, is het dan zoo'n groote zonde, om zich te houden alsof zij er niets van wist, en de jongeluî het genot niet te ontnemen, - het genot, dat zij nu hebben van hun samenzweering?

Sam is door zijn vlegeljaren heen. Sam is zelfs doctor in de heide rechten en vierentwintig jaar oud. Sam is inderdaad een knappe jongen geworden en kultiveert een blond kneveltjen. 't Is op een mooien zomerschen Zondagmorgen, dat we Sam terugvinden in den tuin van, - niet van de ouderlijke, maar van Lene's woning, want Lene is sedert een half jaar getrouwd en gelukkige meesteres in eigen huis on hof. Ja, in dien hof vinden we Sam en Lene terug, in een lommerrijk berceau. Lene is aan 't woord. Op vroolijken toon zegt ze tot den advokaat van eenige weken: ‘Wil ik je eens wat vertellen, dat je stellig heel veel plezier zal doen, wel-edel-gestrenge?’
‘Je kunt me niets vertellen of het doet me plezier;’ antwoordde de wel-edel-gestrenge, met schertsende galanterie.
‘Zoo - en als ik je dan eens vertelde, dat Lucie Martens geëngageerd is, hé, meneer?’
‘Wat-blief-je!’ schreeuwde Sam, terwijl hij opsprong en Lene's schoothondjen op een vervaarlijke wijs aan 't blaffen bracht.
‘Nu, wat zegje; heb je nu niet erg veel plezier?’ plaagde

{==65==} {>>pagina-aanduiding<<}
Lene, terwijl Sam, met een gezicht als een kalkoensche haan, weêr ging zitten en aan zijn kneveltjen trok.
‘'t Is immers niet waar, Lene?’ zeî Sam op zulk een smeekenden toon, alsof Lene er iets aan had kunnen veranderen als het wél waar was geweest.
‘Gelukkig voor zeker iemand, - neen!’ lachte Lene... ‘Wel Sampjen, daar heb ik je gevangen, mijn jongen! Maar als het zóó gesteld is, moet je je haasten of je vischt achter het net. Hoor dus naar raad en sla van daag je slag nog!’
‘Van daag, Lene?’ zeî Sam met een paar verschrikte oogen.
‘Zeker, mannetjen, van daag, van daag!’
‘Maar hoe zou dat kunnen, Lene?’
‘Luister, mijn beste, onnoozele jongen! Van middag komt Lucie hier theedrinken - zie je, dát was nu eigenlijk het prettige, dat ik je vertellen woû - en nu zorg jij maar, datje van avond een deklaratie in optima forma hebt afgelegd. Geloof me, er zijn kapers op de kust, en dat 's juist zoo'n groot wonder niet, als er een buit te halen valt als Lucie Martens.’
‘Van daag, van daag!’ murmelde Sam. ‘En hoe, Lene, hoe?’
‘Hoe? ja, dat dien-je zelf te weten - ik kan toch moeielijk voor je uit vrijen gaan, zou ik denken!’
‘O, Lene, je bent wreed!’
‘O, Samuël, je wordt theatraal!’
‘Hoe zal ik haar alleen kunnen spreken, Lene?’
‘Ei, knelt hem daar de schoen, of is 't maar een gezochte zwarigheid, die men zoo gaarne opspoort, als men een moeielijke zaak zou willen uitstellen?’
‘Dus, je erkent dat het een moeielijke zaak is, Lene?’
‘Kom, kom, wees nu niet groen; een man die uit vrijen gaat moet courage in het hart hebben. Ik houd me verzekerd dat ik je, vóór dat de dag om is, een alleraangenaamst rendez-vous bezorg, - maar daarmeê is mijn taak dan ook afgeloopen.’
Sam verkeerde dien mooien, zomerschen zondag in zeer nerveusen toestand, hetgeen Sam aan de overgroote hitte van dien zelfden dag geliefde toe te schrijven, maar toen de avond viel en toen de maan de zon was komen aflossen aan den donkerblauwen hemel, was Sam's opgewondenheid eer toe- dan afgenomen. De maan goot haar licht door de bladeren van het geboomte in Lene's hof en deed het neêrglijden langs de stammen en over het bemoste pad van de kastanjelaan; - kortom, het

{==66==} {>>pagina-aanduiding<<}
was een avondjen, geknipt voor een deklaratie als die Sam op het hart lag, maar die, geheel in kontradictie met het bekende spreekwoord, hem niet over de lippen wilde.
‘Wat een goddelijk weêr! zeî Lene, nadat zij haar functiën als vrouw des huizes aan de theetafel had verricht in de tuinkamer, welker glazen deuren wijd geopend stonden. ‘Wat dunkt je van een wandeling in den tuin, Lucie?’
Lucie dacht er heel goed over.
‘Kom, Sam wees jij onze chapeau;’ noodigde Lene en zoo wandelde het drietal den tuin in, totdat ze achter in de kastanjelaan gekomen waren.
‘Maar mijn hemeltjen, hoe dom!’ riep Lene eensklaps uit, ‘daar vergeet ik zoo waarlijk....’ de rest ging verloren, want zij was al te ver weg, dan dat het nog kon worden verstaan. En daar stond nu de verliefde Sam alleen, met het voorwerp zijner aanbidding. Inderdaad, die Sam was een man van smaak, dat scheen de maan ook te vinden en daarom deed zij haar best om Lucie's kopjen in haar voordeeligst licht te plaatsen. Sam stond in den donker, en dat was misschien in zijn voordeel, want Sam was vreeselijk beteuterd, nu het op stuk van zaken moest komen.
Lucie begreep met vrouwelijke scherpzinnigheid het hachelijke der positie, zij had een blad van een heester getrokken en plukte het aan stukjes.
Zoo ging een poos voorbij. Toen begon Sam met trillende stem: ‘Lucie, ik... ik geloof dat Lene ons met opzet alleen hier liet. Ik... ik heb u iets te zeggen, Lucie, - ik had u zooveel te zeggen, meende ik, en nu kan ik er geen woorden voor vinden....’ en zoo babbelde Sam voort, al om het punt heendraaiende en Lucie had een nieuw blad van de hage getrokken en ging ijverig voort met ook dit in kleine stukjes te plukken.
Sam had tot nu toe met neêrgeslagen oogen gestaan, maar thans sloeg hij ze op, en hij zag Lucie in het gelaat; toen werd Sam stoutmoediger: hij tilde den arm op. En Sam werd nog stoutmoediger: hij vouwde den arm om Lucie's middel. ‘Lucie, Lucie! ik heb je zoo innig lief, meer dan ik je zeggen kan in woorden.’
Lucie scheen het er op gezet te hebben, om het arme blad heel gauw fijn te plukken, zóó repten zich haar vingers.

{==67==} {>>pagina-aanduiding<<}

‘Lucie, heb je mij ook lief? O, als je mij maar een tiende, een twintigste part toedroeg van de liefde die ik voor je voel, zou ik de gelukkigste jongen van de wereld zijn.’
Daar zette Lucie het op een schreien. Zij wendde het hoofd af en - Sam werd allerstoutmoedigst: Lucie voelde de aanraking van het blonde kneveltjen op haar voorhoofd - een warmen, langen kus en Lucie's kopjen lag op Sams schouder. Sam was de gelukkigste man van de wereld!
Hoor; wie lacht daar zoo? 't Is Lene, die nader komt in de laan. Van verre al roept haar heldere stem: ‘Zie, zie, dat is eerst een samenzweering, die genot verschaft, niet waar Samuël?’
En de maan, boven aan den donkerblauwen hemel, knipt een oogjen tegen de starren, die schalk! en de starren glinsteren en dansen van pret.

Een bruid in huis, een bruid in huis. Zuster Lucie zal van avond de bruid worden!
's Morgens, heel in de vroegte, heeft de tuinman al een groote mand vol mast en bloemen gebracht, die in de kinderkamer is binnengesmokkeld, en het spaarvarken heeft reeds dagen geleden zijn cijns geleverd, om wit en rood en groen zijden lint te koopen. En nu hebben de kleine Martensen van beider geslachte zich in de binnenkamer bij de mand met mast en bloemen en bij het roode, witte en groene zijden lint opgesloten om kransen en festoenen te maken ter eere van zuster Lucie, die de bruid zal worden.
Opgesloten heb ik gezegd, maar dat 's eigenlijk een verkeerde uitdrukking, want de deur van de kinderkamer kon niet meer afgesloten worden. Kleine Jacques - de Benjamin - is den sleutel eens machtig geworden en sedert is die sleutel totaal verloren geraakt; Betsy had gemeend dat Jacques den sleutel wel kon hebben ingeslikt en daarop hadden de jongste Martensen het van angst op een huilen gezet; maar zoo Jacques den sleutel al had ingeslikt, had het toch geen nadeeligen invloed uitgeoefend op zijn organisme, want Jacques bleef zoo gezond als een vischjen in het water.
Dus, - de deur van de kinderkamer kon niet afgesloten worden, en daarom zouden de jonge Martensen, elk op hun beurt, een kwartier in den gang de wacht houden, opdat zuster Lucie, die de bruid moest worden, hen niet bij hun samenzweering zou

{==68==} {>>pagina-aanduiding<<}
komen te overvallen. De jonge Martens die de wacht had stak natuurlijk om de twee minuten het hoofd binnen de kamer, om te vragen of zijn tijd nog niet haast om was.
's Middags, zoodra zuster Lucie zich gekleed had en beneden gekomen was, trok het jonge volkjen op de kousen - om toch vooral geen gerucht te maken - naar boven, en ging aan het dekoreren van Lucie's kamertjen. De toilettafel werd gegroend; de hemel van het ledekant werd gegroend; Sam's portret aan den muur werd gegroend - prachtig!
's Avonds kwamen de heeren van het stadhuis met de boeken, die door de kleine Martensen met eerbied werden aangestaard, want voor alles wat van het stadhuis komt, moet men eerbied hebben. En nu was zuster Lucie de bruid en Sam was de bruidegom en ieder, die Lucie nu niet bruid en Sam bruidegom noemde, verbeurde pand. Jacques, die den sleutel wel kon hebben ingeslikt, zeî ‘buid’ en bruidegom kon hij in het geheel niet zeggen, tot groote pret van het heele gezelschap.
Zoo ging de avond voorbij en werd het tijd om naar bed te gaan. De jongelui hadden dien avond bij uitzondering op mogen blijven, en nu gingen ze gezamenlijk met zuster Lucie, die de bruid is, naar boven. En ze brachten zuster Lucie onder geheimzinnige stilte naar haar kamertjen; maar toen zij de deur opende en binnen keek en ‘O, o, hoe mooi!’ riep en toen zij zich omkeerde en Jacques, die den sleutel wel kon hebben ingeslikt, opnam en kuste, en toen ze de anderen beurt om beurt ook kuste, toen was het een gejuich, een gejuich van heldere stemmetjes, dat het weêrklonk langs den half donkeren korridor.
Wat een genot, wat een genot hadden die kleine Martensen van beider geslachte van hun samenzweering!
Hier meen ik de rij van mijn samenzweeringen te besluiten. - Nietwaar, al speelden ze in schemerdonker, bij kaarsof bij maanlicht soms, werken der duisternis waren ze toch niet? En dus beu ik mijn voornemen getrouw gebleven.

Dordrecht, 1867.







{==69==} {>>pagina-aanduiding<<}

De uitgewekenen uit Nederland naar Frankrijk, 1787-1795.

Eene schets door Mr. J. Dirks.

Er zijn jaartallen, die, wanneer wij ze lezen of hooren uitspreken, ons terstond eene reeks van beelden voor den geest tooveren.
Daartoe behoort ook het jaar 1787.
Wij zien de gewapende patriotten (28 Junij) prinses Willemijntje bij de Goejanverwellensluis op haren togt naar 's Hage aanhouden: wij aanschouwen de overhaaste vlugt (16 Septb.) van het veelkleurig, patriottenleger uit Utrecht en de Pruissen, drie dagen nadat zij onze grenzen waren overgetrokken, die zoo zeer versterkte stad, zonder één schot te lossen, binnentrekken.
Wij hooren het gebulder van het geschut bij Ouderkerk op den Amstel (1 October) en zien hoe een tabakskooper George Hendrik de Wilde 1) aan het hoofd van zijne Amsterdamsche schutters en eenige Geldersche en Friesche patriotten, de Pruissen niet alleen afweert, maar hen zelfs uit hunne verschansingen verdrijft. Wij herinneren ons hoe ook dit wapenfeit den val van Amsterdam, het laatste bolwerk van de patriotten, niet kon verhoeden en hoe die stad weldra (10 October) capituleerde.
Het Sauve qui peut! van latere dagen klinkt ons in de ooren, bij het zien der talrijke naar Brabant en Duitschland (na 16 September en 10 October) vlugtende patriotten.

{==70==} {>>pagina-aanduiding<<}

Het zijn de lotgevallen der uitgewekenen naar Frankrijk, 1787-1795, die wij op de volgende bladzijden wenschen te schetsen. Tachtig jaren zijn al vervlogen sedert die emigratie begon, en reeds nn kost het eenige moeite om de bouwstoffen tot zulk eene schets te verzamelen. Deze zijn trouwens zoo talrijk, dat, willen wij niet de perken, ons zelven bij dezen arbeid gezet, overschrijden, slechts een zeker zeer onvolledig vermelden er van, het aanstippen van een en ander, ons vergund is.

Wij hebben in ons eenvoudig verhaal, voorafgegaan door eenige opmerkingen, dikwerf de uitgewekenen zelven sprekende door hunne geschriften ingevoerd en hunne getuigenissen woordelijk teruggegeven. De draad, die ze verbindt, ziedaar ons werk. - Maar vergt men thans wel meer van den verhaler, die zijne hoorders of lezers zelven wil laten oordeelen over de daden en lotgevallen van het voorgeslacht en hun zijn oordeel daarover niet wil opdringen? Het voorgeslacht spreekt op deze wijze regelregt tot ons.

§ 1. Beweegredenen. Stand. Aantal. Onderstand. Twisten. Bezigheden der Uitgewekenen. 1787-1795.

Het aantal zoogenaamde gecompromitteerde patriotten, zooals wij later zien zullen, was zeer groot. Wij zeggen zoogenaamde gecompromitteerde patriotten, want er waren zeer verschillende redenen, waarom men patriot werd en desgelijks waarom men destijds het vaderland verliet. ‘Het patriotismus’ zegt een in 1787 gevlugte Hollander 1) ‘werd slechts door een klein getal recht begrepen, ofschoon het begrip daarvan onder het bereik van elk een viel, die slechts een middelmatig oordeel bezat. Men vond dus lieden, die met het patriotismus weinig meer dan eene uitspanning in een ledig uur bedoelden of die voor zich zelven en de hunnen bijzondere voordeelen er van verhoopten. Anderen waren niet vrij te spreken van een heimlijken wrok, dien zij uitoefenen wilden; anderen waren [er op] gesteld om te schitteren en nog anderen volgden de mode van die dagen en werden patriotten omdat hunne vrienden en buuren het waren.’
‘Hierbij kwam’, zoo vervolgt hij, ‘dat men begreep, dat de

{==71==} {>>pagina-aanduiding<<}
sieraden bij de wapenen en de vrolijkheden bij de exercitiën behoorden. Men schafte zich derhalven blinkende uniformen en wapperende parnassen aan, men rigtte societeiten op, waar men vrolijk zijn en drinken en spelen kon.’
De gevolgen van dezen gedurende eenige jaren en tot September 1787 steeds toenemenden zwijmelroes zijn ligtelijk te bevroeden. Een oranjeklant zong er van, op kreupelen trant:

‘De burger door uw taal misleid, 
Verliet beroep en ar(re)beid, 
Ging uit zijn kring; liep op uw wenk soldaatje spelen, 
En kwam dus doende, met gemak, 
Allengskens tot den bedelzak. 
Zoo waart gij tot ruine en ondergang van velen 1). 

Bij de werkelijk geïncrimineerde of criminele vervolging duchtende patriotten sloten zich dus dezulken aan, wier boêl op was, waarbij zich velen voegden, die politiquement deze gelegenheid zich ten nutte maakten, om aan de prise de corps, die hen civiliter van hunne schuldeischers dreigde, te ontsnappen. - Ook waren er die voor patriot gespeeld hadden om een postje te bejagen en dus zich zoo gecompromitteerd hadden, dat zij, nu het weder Oranje boven was, zekerheid hadden niet te zullen slagen. Zij volgden als cliënten hunner patronen, op hoop van een (zooals wij later zien zullen) door hen verwacht spoedig herstel der zaken naar hunnen wensch.
‘Zelfmisleiding’, zegt iemand zeer juist 2), ‘was een der grootste gebreken van dien sentimentelen tijd.’ - Velen weken uit den lande uit onberedeneerde vrees. Toen de Pruissen in zoo weinig tijds een gansche omkeer van zaken tot stand bragten, viel dit velen, die om bovengemelde oorzaken, (zooals van der Palm eens van zich zelven getuigde), wat gekeesd hadden, als koud water op het lijf, zij verloren hunne tegenwoordigheid van geest en zetten het op een loopen. Sauve qui peut!
Maar er waren nog andere oorzaken om het getal emigranten te doen toenemen. Een voornaam Hollandsch vlugteling 3) zegt: ‘Velen onder de laagste classen van menschen door werkeloos-
{==72==} {>>pagina-aanduiding<<}
heid als anderszins in Nederland geen of geen genoegzaam bestaan vindende en meenende, dat men zoo (wel) te Antwerpen als te Brussel geld ontving om onderhouden te worden of om verder naar Frankrijk te reizen en aldaar jaargelden te trekken, kwamen naar de Oostenrijksche Nederlanden afzakken onder voorwendsel van genoodzaakt te zijn, van hun land te moeten verlaten. Zij waren alleen en zonder eenige noodzaak daar gekomen om een lui en lekker leven te leiden.’
Ook de reeds vermelde andere gevlugte Hollander 1) schrijft gelijks, als ooggetuige uit Antwerpen, in October 1787: ‘dat velen derwaarts kwamen, die nimmer tot de patriotten behoort hadden, maar die uitgelokt - door het ten hoogste vergroot gerugt van uitdeelingen en tractementen de reis naar Braband aannamen. Er zijn snaken onder, die zoo als men mij in 't zekere onderrigt heeft, in het vaderland niet genoeg met plunderen kunnende winnen, alleen meer geld denken te verdienen door zich voor patriottische vlugtelingen uit te geven. Eenige hunner hier een reispenning ontvangende en ziende, dat dezelve op verre na zoo groot niet is, als men in 't Vaderland elkander vertelt, keeren al pruttelende terug: men heeft er van dat soort gezien, die, bij hunne wederkomst naauwelijks de Vaderlandsche grenzen bereikten of zij toonden zich oproeriger dan onze verklaarde tegenpartij. Behalve deze bedriegers zijn er ook velen, die, wel voor patriotten bekend staande, echter geen andere noodzaak hebben om het land te verlaten, dan door gebrek aan werk en uit armoede.’
En zelfs waren er, die bij de revolutie eer gewonnen dan verloren hadden en die geëmigreerd toch onderhoud ontvingen 2).
Nog een andere oorzaak, die de emigratie deed toenemen, maar tevens, zoo als wij later zien zullen, aanleiding gaf tot geweldige tweespalt tusschen de emigranten zelven, was de aanmoediging tot emigratie, zoowel regtstreeks van de zijde van uitgewekenen zelven, als aanvankelijk zijdelings van het Fransch bewind. De heethoofdigste patriotten en welligt ook zij, die geen spoedig herstel van zaken in hunnen geest in het vaderland

{==73==} {>>pagina-aanduiding<<}
zich voorstelden, noodigden toch vermogende landgenooten uit, om zich met hunne kapitalen naar Frankrijk te verplaatsen en zich aldaar in steden, niet ver verwijderd van een door uitgewekenen aan de Fransch-Belgische grenzen op te rigten etablissement, te vestigen. Men kwam er voor uit ‘de emigratie in de republiek moest van tijd tot tijd grooter worden en tot eene totale ruine daarvan uitloopen’ 1).
Dezelfde schrijver, uit wiens werk wij deze zinsnede aanhaalden, wijst op de vraag: ‘Hoe het mogelijk zij, dat het Fransche Ministerie zelve ten sterkste de vlugt der Hollandsche Patriotten bevorderd kan hebben?’ te regt naar het in de laatste aanteekening vermelde Rapport. Dat Ministerie wenschte enkele takken van Nederlandsche industrie, b.v. haringvisscherij en haringkaken, op Franschen bodem door deskundigen over te planten. Het hoopte tevens daardoor, hetzij middelijk of onmiddelijk iets van den onderstand, dien het verleende, terug te bekomen.
Eindelijk de groote ‘faciliteit’ 2), waarmede de emigranten zoowel te Antwerpen en Brussel ontvangen, als later te St. Omer als weekgeld of Franschen onderstand trekkenden geadmitteerd werden, deed de emigratie sterk toenemen.
Het was echter voor hen, die de al of niet ondersteuning of admissie moesten beoordeelen, een moeijelijke taak om hier uit het kaf het koren te ziften en te beoordeelen of, en zoo ja, hoeveel onderstand ieder in goede verhouding tot dien van zijne mede-emigranten en naar mate van zijn vermogen en behoeften uit het algemeene fonds toekwam.
Een ooggetuige geeft eene te levendige, welligt wel wat sterk gekleurde, schildering van zulk eene taxatie om ze hier niet in te vlechten. De Leeuwarder schoolmeester, K. Kamminga, schrijft er als ooggetuige van 3): ‘Zoo haast een of meer vlugtelingen binnen Brussel kwamen, moesten zij aanstonds bedacht zijn (indien zij niet met een register recommandatiebrieven van gewezen regeerders voorzien waren), om een der daar zijnde Grooten bij

{==74==} {>>pagina-aanduiding<<}
't hair te grijpen en dan wel zoo eenen, welke bij den Monster-Commissaris in kennis stond. Of zoo dat niet wilde vlotten, ging men maar bij een klederverhuurder een fraai (gegaloneerd) kleed zoeken voor een tijd en dan daarmede naar de Warande 1), want daar had de Monster-Commissaris zijn zetel gevestigd. Had dan diegeene het geluk, dat de zon hare stralen op het (gegaloneerd) kleed kwam te werpen, zoodat de weerkaatsing den Commissaris in de oogen flikkerde, dan was zijn fortuin gemaakt en zoo een kon zijn geleende broekzak reeds geluk wenschen met een berg kroonen (écus)! want dan werd er aan het glasraam geklopt en hierop was het ruim baan! opdat het kleed der eere er onbesmet door kon. - Eene menigte, wier buiken van honger rammelden en die al eenige dagen met moeite post gevat had, scheidde zich al knorrend ‘sommigen vloekende, anderen met een Mijnheer! denk aan mij! uit een. En zoo wierd het kleed, dikwijls door het allerslegtste corpus gedragen; naar binnen geleid. Aldaar werd gevraagd naar de kwaliteiten, alsmede waarom die heer heeft moeten vlugten? - En dan kwam het snoeven te pas van groote verliezen; heldendaden enz., waarop ter vertroosting een stapel kroonen volgde en het woord om den volgenden week vrij tot het Comptoir te mogen naderen, doordien de Commissaris de naam had aangeteekend. - Had een burgerman, doch met een slegt kleed en ongekapt, het geluk om binnen te geraken, zoo werd hij met een à twee kroonen afgezonden; doch die niets hadden, hadden ook geen crediet, moesten onder vreemde tirannen soldaat worden. In een woord, het was niet vreemd de knapste lieden, die geen vleijers wilden zijn en alles verloren hadden, in
armoede te zien leven; daarentegen zag men zwier en losbollen, welke door het aankleven van het patriotismus een bestaan vonden, meerder dan zij in het vaderland met hunne handteering hadden kunnen winnen, met zakken vol geld.’
Van de Friesche, Groninger en Overijselsche gecompromitteerde mitteerde patriotten vestigden zieh velen te Burg Steinfurt 2),

{==75==} {>>pagina-aanduiding<<}
Bentheim, Leer, Lingen, Bremen en naburige plaatsen. Zeer enkele emigranten reisden regelregt naar het vrije Zwitserland, maar de overgroote massa trok eerst naar Antwerpen. Er waren in Sept. 1787 dagen, dat aldaar 80-90 te gelijk aankwamen, en daar men ze niet allen onderzoeken konde, hielp men ze maar zoo schielijk mogelijk voort, door ze naar Brussel, het hoofddepot op te zenden. De verdachten kregen een gering reisgeld 1).
Er bleven echter genoeg te Antwerpen, om aldaar eene Societeit tegenover de gewezen Jesuïetenkerk in eene ruime kamer van het klooster dier, toen nog nog niet zeer lang geleden, (1773) 2) vernietigde orde op te rigten. Soms waren aldaar 400 Hollanders te zamen en daar de contributie slechts één gulden was, telde de Societeit verscheiden honderden leden. Maar weldra, in 1788, werd zij gesloten en eene nieuwe opgerigt, ‘waarbij al het onreine goedje werd buiten gehouden en niemand tot lid toegelaten, dan die voor een goed, braaf, eerlijk patriot te boek stond en bij ballotage door de leden werd goedgekeurd’ 3).
Verscheidene Hollanders bleven te Antwerpen, huurdeu aldaar kamers bij burgerlieden, of huizen om kleine negotiën te drijven.
Gelukkig was de winter van 1787 zacht, want gedurende de strenge koude van 1788 leden vele emigranten aldaar groot gebrek, hetgeen de Antwerpsche Vaderlandsche Societeit en de liefdadigheid van bijzondere personen zooveel mogelijk trachtten te lenigen 4).

{==76==} {>>pagina-aanduiding<<}

De aanzienlijke en rijke emigranten bleven niet te Antwerpen, maar hielden zich in Brussel, Parijs en Zwitserland op, al naar mate de tijds-omstandigheden en de veiligheid van de verblijfplaats (1787-1795) het medebragten. De meeste minder aanzienlijke en geringere lieden trokken, ten einde den Franschen onderstand te kunnen genieten door België, en vestigden zich te St. Omer, Gravelines, Bethune, Duinkerken en andere naburige Fransche plaatsen.
Hoe groot het onderscheid in stand en rang was, kan ons een curieus lijstje van K. Kamminga aantoonen. Eer wij zulks mededeelen zij opgemerkt, dat, naarmate de denkbeelden van égalité, fraternité, ook bij de in Frankrijk wonende emigranten zich ontwikkelden, en eindelijk tot een idée fixe zich verhieven, in diezelfde mate ook elk onderscheid van rang meer en meer misnoegen, tweespalt en verdeeling onder hen moest verwekken. En dit te meer, omdat het onderstand-geld toch hooger klom naar den rang; waarin men geplaatst was.
Geen wonder, dat wij alzoo bij K. Kamminga het volgende lezen:
‘Zij, die Grooten, schepten (beter dan God! volgens Mozes verhaal, die zich maar eenvoudig bij ééne classe menschen en twee sectionen bepaalde,) vier classen en elf sectionen.
Alerhoogste classe.
Eerste section. Almachtige Grooten! die gevlugt en geen onderhoud benoodigd waren.
Tweede section. Alerhoogste Grooten, die pensioenen moesten hebben.

Hoogste of Eerste classe.
Eerste section.	Grooten.
Tweede section.	Middelgrooten.
Derde section.	Kleine Grooten.
Tweede classe.
Eerste section.	Burgers.
Tweede section.	Middelburgers.
Derde section.	Kleine Burgers.
Derde classe.
Eerste section.	Gemeenen.
Tweede section.	Middelgemeenen.
Derde section.	Kleine Gemeenen.


{==77==} {>>pagina-aanduiding<<}

‘Ons ontbrak nog,’ zegt Kamminga bl. 38, ‘bij onze Republikeinsche scheppers de professor Camper 1), want die had nog wel ééne classe met drie sectionen er bij geschapen, als:

Vijfde classe.
Eerste section.	Half Zwarten.
Tweede section.	Geheel Zwarten.
Derde section.	Ourang-Outangs.

Ook over de plaatsing in de verschillende secties werd hevig geklaagd. ‘Men vindt,’ zegt K. Kamminga, ‘in de eerste section lieden, die een deel minder verloren hadden in de Republiek dan in de tweede en derde sectionen. Dit moest van zelven voor de bezadigdsten droefheid baren. - Bij anderen verwekte het nijd, jalousie, twist en vrees. Inzonderheid was het voor de vrouwen ondraaglijk en wel inzonderheid voor die, welke zich al eenigen tijd met den naam van Mevrouw! (men schreef dit voor 75 jaren) ‘hadden laten betytelen en nu weder vernederd werden tot geringeren stand.’
In het jaar 1787 toch waren door de patriotten een aantal officieren bij de auxiliaire corpsen aangesteld of tijdelijk meer of minder hooge betrekkingen van afgezette oranje-mannen door hen in Utrecht of Holland bekleed geworden. De eersten werden door het Fransche Gouvernement niet gelijk gesteld met de werkelijke militaire gebrevetteerde officieren, aan wie Bethune als verblijfplaats werd aangewezen. Dit Gouverement beschouwde hen als particulieren en met hunne vrouwen daalden zij dus in rang en bijgevolg ook in hoeveelheid van onderstand 2). Voor dat de égalité en fraternité geheel uitgebroed waren is het vermakelijk om de staaltjes te lezen van titel- en rangzucht onder de uitgewekenen. Mannen b.v. als Prof. Valckenaer en H.L. van Altena, Griffier der Franeker Staten, twistten hevig over de bevoegdheid tot het voeren van titels in de Franeker vergade-
{==78==} {>>pagina-aanduiding<<}
ring bekleed en soms vrij pompeus in het Fransch vertaald op visite-kaartjes of onder stukken geplaatst. Doch, in 1792, voer reeds Amator Patriae in zijne Brieven uit Duinkerken uit ‘tegen den hersenschimmigen orde en tegen het getal der belagchelijkheden van Wel Edele, Edel Geboren en meer dergelijke Heeren en Mevrouwen die (onder de Emigranten) zich zoo verre doen vermenigvuldigen, dat de gewezen buurvrouwen Jannetje en Aagje het zich thans eene schande rekenen niet genoemd te worden, Mevrouw Johanna en Agatha en eene houding in het wandelen en spreken aannemen, die haar een middelwezen tusschen dieren en menschen doet 
zijn.’

Het aantal geëmigreerden op te geven is bij het ontbreken van naauwkeurige aanteekeningen niet mogelijk. Evenmin de namen der voornaamsten. De Nederlandsche Jaarboeken van Junij 1788, bl. 941 tellen onder de eerste en tweede rangen op: ‘Jonkheer van der Capellen tot der Marsch, Jonkheer van Pallandt tot Zuithem 1), de heeren Hooft, Abbema, Hogendorp van Hofwegen, Bicker, van der Hoop, Geelvinck van Castricum, van Beijma, Potty Turcq, van Spaan, Gevaerts, Valckenaer, Huber, Lith de Jeude Sr. en Jr., Fr. Rant, Mappa, B. Blok, van Hoey en een menigte anderen te veel om te tellen.’ - In een Smeekschrift aan Neerlands Debora, bl. 8 vindt men ze aldus in rijm gesteld:

Toen zaagt ge een groote schat van Vaderlandsche Heeren, 
Vervolgd, ter dood gedoemd, van post en ambt beroofd, 
Gebannen uit hun oord om nooit terug te keeren, 
De Lange, Gijselaer, Palland en Blok en Hooft, 
Twee Hogerdorpen met van Rijssel ten Capellen, 
Ten Broeck en Langerak en Bosch en Hamelsveld, 
De Vriesche Beijma...... maar wie kan de namen tellen? 2). 

Op den 7den April 1788 werden te St. Omer 1298 personen

{==79==} {>>pagina-aanduiding<<}
met 13698 livres (francs) per week bedeeld 1). Deze onderstand liep van 48 tot 6 franc per week en kwam het Fransche Gouvernement gedurende de jaren 1787-1795 op tonnen schats te staan. Reeds den 5. Mei 1789 verklaarde de Minister van Finantiën Necker, bij het openen der Staatsvergadering in Frankrijk, dat hij toen ruim fr. 829,000 aan de uitgewekenen Hollanders betaald had en jaarlijks zou betalen 2).
Het moet ter eere van de opvolgende, ook meest revolutionaire Fransche staatsvergaderingen en gouvernementen gezegd worden, dat zij de ondersteuning der Nederlandsche uitgewekenen steeds als ‘une dette sacrée’ beschouwden, hoe benaauwend ook de finantiëele omstandigheden van Frankrijk in dien assignaten tijd waren.
Deze onderstand had nog veel hooger moeten klimmen, indien

{==80==} {>>pagina-aanduiding<<}
de opgave van zeker Dagblad van Gouda van Maart 1795 waarheid behelsde.
Volgens deze opgave toch hadden van Septb. 1787 tot Jan. 1788 42.394 personen de republiek verlaten en waren te Brussel gekomen 1), maar een eenvoudige vergelijking van het getal bedeelden te St. Omer met deze cijfers moet deze opgaaf als hoogst overdreven doen beschouwen 2).
Het aanzienlijk aantal personen, die slechts 6 frs. wekelijks of iets daar boven trokken, wijst ons reeds aan, dat zeer velen tot de lagere volksklasse behoorden, voor wie hunne onbekendheid met de Fransche taal het des te moeijelijker moest maken om hun brood zelf te verdienen 3), en die ook daardoor tot werkeloosheid vervielen.
Ledigheid is des duivels oorkussen. Dit spreekwoord werd ook hier bewaarheid en reeds in 1791 wordt door een ooggetuige

{==81==} {>>pagina-aanduiding<<}
verzekerd, ‘dat de ledigheid vele uitgewekenen bedorven had 1), voor zoo verre sommigen nog voor meerder bederf vatbaar waren’ 2).
En die geneigdheid tot leegloopen werd nog bevorderd door verschillende oorzaken. Aanvankelijk toch waren de meeste emigranten van meening, dat er een spoedige omkeer van zaken in het vaderland op handen was 3).
Frankrijk waarmede de patriotsche partij een verbond had gesloten 4) op den 10. November 1785, moest zulks bewerken en zou hen niet in den steek laten en het was dus niet de moeite waard iets aan te vangen. Toen het zeer lang al duurde eer die verwachting vervuld werd, flikkerde Mirabeau's bekend geschrift: Aux Bataves den gezonken moed weder op door zijne aankondiging van een naderend herstel 5).

{==82==} {>>pagina-aanduiding<<}

Hier kwam nog bij het verschil van inzigten bij vele uitgewekenen over hetgeen hun in Frankrijk te doen stond. Een deel toch wilde overbrenging van Nederlandsche industrie naar dat land. Aan het hoofd daarvan stond de bekende mr. B. Blok, die te Gravelines een scheepstimmerwerf voor het bouwen van haringbuizen en paketbooten aanlegde. Ook een zeilmakerij schijnt er opgerigt te zijn, terwijl inet een turfgraverij begonnen werd 1). Deze zaak vond ondersteuning bij Valckenaer, den secretaris van den commissaris van Beijma. De twisten en onlusten daaruit ook ontstaan waren de mede-oorzaken waarom eerst Valckenaer zijne betrekking liet varen en van Beijma zijne demissie ontving 2).
Deze laatste toch, en vele patriotten met hem, beschouwde de uitgewekenen als gasten die Frankrijk verbonds- en eershalve verpligt was te onderhouden, nadat men hen in September 1787 in den steek had gelaten tegenover de Pruissen. Men mogt de emigranten niet dwingen om hunnen kost te verdienen, vooral niet in zulke industriën, waarmede men de ruine van het vaderland, dat men zoo spoedig weder zegevierend hoopte binnen te treden, beoogde.
Dit begrip van het hoofd, den commissaris en andere aanzienlijken schoot natuurlijk wortel bij de minder tot werken gezinden van St. Omer, die de Graveliner emigranten met den naam van Kolonisten, bestempelden 3), terwijl Valcke-
{==83==} {>>pagina-aanduiding<<}
naer in een aan de Fransche regering gerigt stuk hen factieux noemde 1).
Maar ook nog een andere reden, die men bij de patriotsche vlugtelingen (de illuminés dier dagen) volstrekt niet zoude zoeken, gaf aanleiding tot tweespalt. Het was het orthodoxisme. Dit verwijderde ook het betere soort der uitgewekenen van elkander zoodra men eenigszins gevestigd was 2). Vooral te Duinkerken had zulks plaats. ‘Met welk een ijver en ‘moeite’, zegt een ooggetuige 3), ‘heeft men daar de zoogenaamde regtzinnige leer niet verdedigd tegen hen die om billijke redenen, één Kerkgenootschap, ten minste een wettelijke verdraagzaamheid wilden invoeren? En ziet men niet, met verwondering, dat de meeste patriotten voor de leer van Dordrecht blijven ijveren?’
Te St. Omer liep de verdeeldheid in de aldaar in Maart 1788 opgerigte Hervormde gemeente zóó hoog, dat zij in 1790 zich in twee deelen scheidde 4).
In hunne politieke denkwijze daarentegen kan men bij vele uitgewekenen eene groote verandering bespeuren. Zij werd

{==84==} {>>pagina-aanduiding<<}
steeds radicaler naar mate het Jacobinisme in Frankrijk doordrong en in krachten toenam 1).
Een hunner 2) drukte zich daarover in 1792/93 aldus uit: Mijn ‘oordeel heeft door het gebeurde in dit land een zeer grooten trap van verlichting en doorzigt in het patriotisme gekregen en wel zoodanig, dat de herdenkende overweging van de begrippen, die ik voormaals van het patriotismus had, mij thans doen bloozen over de bekrompenheid derzelve; en ik vertrouw, dat veele, ja de meeste mijner landgenooten, bij eigen onderzoek, hetzelfde zullen moeten erkennen. En inderdaad, wat was ons patriotismus over het algemeen anders, dan een begeerte, om herstel van eenige gebreken in het bestuur, en vooral van geschondene Voorrechten, enz. Wie heeft toch immer een oogmerk gehad om een geheel nieuwe regeeringsform, op zulke onwrikbare gronden te vestigen? Onze vijanden, de Aristocraten en Prinsgezinden zijn dwaas geweest, dat zij die eischen niet hebben ingewilligd. Wij zouden triumf gezongen hebben, terwijl wij nog met de kluisters der slavernij zouden zijn geboeid gebleven.’
En reeds voor dat ‘de uitgeweken Hollandsche patriot’ deze woorden schreef had men in St. Omer den 1sten Julij 1792 eene societeit: Les Sans Culottes Hollandois opgerigt, uit welken naam men den aldaar heerschenden geest kan beoordeelen 3), die echter alles behalve broederlijk was.
Een der hoofdpunten, die in dergelijke vereenigingen behandeld

{==85==} {>>pagina-aanduiding<<}
werd was het herstel der patriotten. Zeer te regt merkte een hunner, reeds in 1791, aan 1), ‘dat Oranje het zich nog eenmaal deerlijk beklagen zou, dat hij zijne tegenstanders naar een land verdreven had, waar zij nieuwe kragten vergaderen konden om hem het zij vroeg of laat, in dier voege aan te vallen.’

Over de middelen om tot het herstel te geraken verschilde men zeer: en evenzeer over de mate van het herstel.
‘De Franschen zullen nimmer het herstellen van Nederland mogen of kunnen doen... De redding voor Nederland zal uit eigen boezem moeten beginnen’, zoo schreef men 1791/92 2). Een ander dacht er nog optimistischer over. ‘Het is zeer mogelijk’, zoo schreef hij reeds in 1791, ‘dat Frankrijk zonder de wapens te voeren verscheidene natiën en daaronder ook de Hollanders zal vrij maken’ 3).
De Franschen dachten er echter anders over. Reeds op het einde van het jaar 1792, hadden zij het cijfer van de 100 millioenen voor oogen, waarvoor zij de patriotten herstellen en Nederland bevrijden wilden.
‘Pourquoi les patriotes Bataves, qui ont chez eux de l'argent et des moyens, ne font ils pas leurs révolutions eux-mêmes? ou pourquoi n'offrent ils pas cent millions à la Nation Française, pour lui donner les moyens de l'effectuer? 4)
De mate van het herstel oordeelde men in 1791 dat drieledig kon zijn. ‘Een volkomen herstel kon het heeten, wanneer Oranje uit de republiek, beneffens allen, die hem zouden kunnen opvolgen in zijn tyranny, geheel verdreven en gedelgd werd....

{==86==} {>>pagina-aanduiding<<}
wanneer de Aristocratie ganschelijk gedempt ware en geene regeringen bestonden, dan uit ware, deugdzame en verstandige patriotten 1).’
‘Een ander soort van herstel is, dat de patriotten hunnen wensch verkrijgen, in zooverre als zij Oranje aan het hoofd blijven behouden, omtrent in denzelfden smaak als de koning van Frankrijk zich aan het hoofd thans (1791) bevindt 2).’
‘Het laatste en slegtste herstel, indien het die naam verdient, 't welk de Hollandsche patriotten nog zouden kunnen verwagten, is eene wederkeering in hun vaderland onder eene gunstige verleening van Amnestie of vergetelheid van al het gebeurde van wegens Oranje 3).’
Inderdaad werd het laatste middel beproefd. In Friesland werd den 16 October 1787 eene amnestie voor de patriotsche misdaden uitgevaardigd. ‘Maar zij was zoo verre van generaal te zijn en bevatte zoovele uitzonderingen, dat de geheele amnestie op niets uitkomt,’ zoo schrijft Philalethes Batavus 4).
De amnestiën van Utrecht van 14 Novb. en 19 Decb. 1787, noemt hij, ‘zeer breedvoerig’ 5).
Het voorstel tot amnestie voor de patriotten door Prins Willem V, 21 Novb. 1787, in de Staten van Holland gedaan, werd 15 Febr. 1788 in eene resolutie veranderd 6).
‘Alle deze amnestien, zegt Philalethes Batavus 7) kenschetsten echter het partijdig en wraakgierig karakter van de Staten en Neerlands stadhouder en alles wat men er van moet zeggen is, dat zij het land op den oever van zijnen ondergang gebragt hebben 8).’
Dit oordeel moge ook wat partijdig zijn, zeker is het, dat die amnestiën met zoovele uitzonderingen en de vele geregtelijke

{==87==} {>>pagina-aanduiding<<}
vervolgingen der patriotten de omwenteling van 1795 met hare gevolgen hebben voorbereid en in de hand gewerkt.

In hunne ballingschap schreven sommige emigranten eensdeels tot tijdverdrijf, uitspanning of met het doel om den patriottischen geest in het verlaten vaderland levendig te houden, of om hun levensonderhoud te winnen, meer of minder uitvoerige letterkundige werken of stukken waarvan wij eenige zullen vermelden 1).

{==88==} {>>pagina-aanduiding<<}

Andere uitgewekenen die gevonnisd werden, gaven stukken tot hunne verautwoording uit 1).
Wederom anderen gaven hun hart lucht in geschriften van den dag, hetzij in het Nederduitsch of in het Fransch geschreven of vertaald, waaruit voor de kennis van hun verblijf in den vreemde veel is te putten 2).

{==89==} {>>pagina-aanduiding<<}

Van meer belang daarvoor, ja zelfs voor hetgeen bijzonder in Friesland in 1787 en iets vroeger voorviel, zijn de talrijke twistschriften tusschen C.L. van Beijma, den Commissaris den uitgewekenen, 28 Jan. - 1 Junij 1788 te St. Omer en zijnen gewezen Secretaris, den Hoogleeraar Joh. Valckenaer gewisseld, waarbij ook nog die van anderen in die twisten betrokken zijn te voegen. Het

{==90==} {>>pagina-aanduiding<<}
gaat hiermede als met de kijverij tusschen kok en keukenmeid; althans deze in hevigen stijl geschreven en met de scherpste motto's prijkende brochures doen ons zien hoe groote verdeeldheden er onder de uitgewekenen heerschten, en hoe soms de pot aan den ketel verweet, dat hij zwart was. Eene geheele ontleding van de oorzaken en gevolgen dier twisten ligt nu buiten ons bestek 1). Eer-, heb- en heerschzucht waren er de drijfveeren van: het was een hevige storm in een glas

{==91==} {>>pagina-aanduiding<<}
water, die in 1788 de uitgewekenen in Frankrijk in twee elkander vijandige partijen splitste en waarvan de sporen nog eenige jaren later onder hen, ja tot na den terugkeer in het vaderland, zigtbaar waren.


{==92==} {>>pagina-aanduiding<<}

§ 2. Van September 1787 tot 1 Julij 1788. C.L. van Beijma, Commissaris der uitgewekenen, 28 Januarij - 1 Julij 1788.

Een kort en ineengedrongen overzigt der lotgevallen van de uitgewekenen in het algemeen in Frankrijk, gedurende zeven soms bange jaren, moge onze uit de bronnen zelve geputte en tot hiertoe medegedeelde opmerkingen besluiten.

{==93==} {>>pagina-aanduiding<<}

De aanvang daarvan wordt ons zeer gemakkelijk gemaakt door het verslag ‘uit eene egte en onpartijdige hand, tot Junij 1788 over dat verblijf in de Ned. Jaarb. 1788, bl. 940-948 gegeven; en vermits weinigen deze volumineuse verzameling in hunne boekerij bezitten, zoo zij het hier des te eerder overgenomen omdat het ons bij vergelijking met enkele der in de aanteekeningen aangehaalde brochures gebleken is den daaraan door den schrijver der Ned. Jaarb. toegezwaaiden lof te verdienen 1).
In December 1787 schreef de Graaf de St. Priest, staatsdienaar van den Koning van Frankrijk, uit Parijs aan Jonkheer van der Capellen tot den Marsch, dat een geschikt persoon naar St. Omer, in het Graafschap Artois, moest gezonden worden, om in die wijkplaats voor de Hollandsche vlugtelingen te zorgen. e brief werd door den heer van der Capellen te Brussel aan de heeren van Beijma en Hogendorp medegedeeld en de heer van Beijma als Commissaris, met den gewezen Hoogleeraar Valckenaer als zijn Secretaris, van Brussel derwaarts gezonden. Te Brussel waren de heeren Gevaerts, voorheen Burgemeester te Dordrecht en Potty Turcq, weleer Raadsheer in den Hoogen Raad in's Hage, door den Graaf de St. Priest met de zorg voor de Hollanders voor rekening van den Koning van Frankrijk belast, de eerste voor de Krijgslieden en de laatste voor de Burgers.

{==94==} {>>pagina-aanduiding<<}

In Januarij 1788 kreeg de heer Potty Turcq last, om de vlugtelingen, die nog te Brussel waren, met het noodig reisgeld naar St. Omer te zenden en de heer Gevaerts, om de officjeren naar Bethune te doen vertrekken, alwaar (zie bl. 998 de Ned. Jaarb. 1788) ruim 100 daarvan op Fransch pensioen gesteld (werden) en de(n) overigen, omstreeks 200 in getale, zijnde degenen die gedurende de onlusten in dienst genomen waren, zes kroonen reisgeld is gegeven 1). Te St. Omer wierden de vlugtelingen ontvangen door den heer Collignon, Fransch krijgscommissaris, welke hen in de casernen en paviljoenen des Konings plaatste en het noodige huisraad voor hen uit de stads magazijnen huurde. Zij die niet in de casernen konden geplaatst worden, moesten voor zes livres of meer bij de maand, een kamer voor zich huuren. In 't midden van Januarij 1788 kwamen aldaar omtrent 400 Hollanders aan, gelijk ook op den 28 Jannarij 1788 de heeren van Beijma en Valckenaer. Dit trok nog vele andere Nederlanders van elders naar St. Omer, ook vrouwen en kinderen zoodat hun getal sterk toenam. Zij wierden van de Societeiten der gegoede vlugtelingen, die zich te Brussel, Antwerpen, Gent enz. ophielden, met brieven van aanprijzing aan den heer van Beijma en het noodig reisgeld voorzien en te St. Omer gekomen zijnde door dezen als Hollandsche vlugtelingen ontvangen en opgeteekend en hun een zekere weeklijksche onderstand, naar de omstandigheden, van's Koningswege toegekend. Op raad van den heer Valckenaer zijn de vlugtelingen te St. Omer, in Februarij 1788, door den heer van Beijma, in zoo vele en zoodanige smaldeelen verdeeld als er
provinciën en steden zijn, tot welken zij hadden behoord en uit ieder smaldeel wierd een of meer personen gekozen, als opzichters over zoodanig smaldeel, 't welk de last van verzorging en bestier zeer verligtte. Ook werden zekere wetten ontworpen en goedgekeurd en van alles door de gemelde opzichters aanteekeningen gehouden, en hen ook een secretaris toegevoegd. Zij namen ook de nodige kondschappen omtrent de geschillen, die onder de vlugtelingen van tijd tot tijd ontstonden; zij maakten eenen

{==95==} {>>pagina-aanduiding<<}
lijst van de personen onder ieder smaldeel, van zijnen naam, stand, huisgezin en toelagen enz. en deelden de onderstandgelden wekelijks uit. Het getal der vlugtelingen zoozeer toegenomen zijnde, dat ze niet allen in de casernen te St. Omer konden geplaatst worden, is een goed gedeelte van hen ruim half Februarij 1788 met den heer J.R. Lith de Jeude Junior 1) naar Gravelines gezonden, tot dat op den 20sten Maart 1788 bevel kwam om geen 2) lieden meer naar St. Omer te zenden. De heer Valckenaer leidde ook binnen korten tijd zijn secretariaat neder; waarop de heeren J.L. Huber uit Friesland en F. Rant van Heusden den heer van Beijma hulp boden.
In het laatst van Febr. 1788, beliep het getal der vlugtelingen te St. Omer en Gravelines die onderstand genoten 1025, van welken 714 onder de 10 livres (francs) 's weeks, 237 van 10 tot 20, en 74 boven de 20 livres trokken; onder de twee laatste getallen waren 80 vrouwen en 107 kinderen. Echter (!) klaagde de Fransche regering over de al te groote uitgaven en beval derzelver vermindering, gelijk dan ook al éenloopende personen van 10 op 8, van 12 op 10, van 14 op 12, van 25 op 20, van 30 op 24 livres 's weeks gebragt wierden, 't welk eene vermindering van ruim 700 livres ('s weeks) te wege bragt. De opzichters over de smaldeelen behielden uithoofde van hunne moeite en kosten van papier als anderzints hunne geheele toelagen, behalven een die van 45 op 40 livres gebragt wierdt.
In dezen toestand beproefde men ook, om de vlugtelingen aan arbeid te helpen; dog zulks vondt groote zwarigheid, zoo in het gemis van kennis der Fransche taal, als voornamelijk in de gildens, die daartegen opkwamen. Men liet egter de schoenmakers schoenen maken voor het eigen gebruik der Hollanders, dog ook dit verviel, omdat men de Fransche schoenen beter koop kon bekomen als het Hollandsch gemaakt werk. - Den 2den Maart kwam bevel om tien stuivers van ieder persoon in te houden voor de waarde van huisraad, hetwelk in de casernen vermist werd, terwijl de huur van hetzelve van wege den Koning betaald wierdt. In deze maand wierdt ook een gedeelte der

{==96==} {>>pagina-aanduiding<<}
vlugtelingen aan de vestingwerken te St. Omer met schop en kruiwagen te werk gesteld. 't Was ook ten tijd, dat de Graaf de St. Priest aanstalte maakte om als gezant van den koning naar Holland te vertrekken, en dus door den Markgraaf d'Osmond in de eerste zorg voor de Hollandsche vlugtelingen wordende opgevolgd, hiervan aan den heer van Beijma te St. Omer kennis gaf, en te gelijk vorderde, dat de vlugtelingen zouden verdeeld worden in Corps Francs even als zij in de Republiek geweest waren; 't welk egter heeft moeten agterwege blijven. Op den 20sten Maart 1788 (zoo als wij reeds vermeldden) kwam ook last, om geen meerdere vlugtelingen te St. Omer aan te nemen, van 't welk aan de Hollandsche Societeiten te Brussel, Antwerpen, Gent enz. wierdt kennis gegeven, met verzoek om zulks ook in de Republiek bekend te maken, gelijk er dan ook, na den laatsten Maart 1788 geen meer toegelaten zijn. Den 15den April bezogt de Markgraaf d'Osmond de Hollandsche vlugtelingen te Bethune, Gravelines en St. Omer en beval vier klassen te maken, in welke de vlugtelingen volgens hunne smaldeelen moesten worden opgenomen, namelijk 1. Regenten en Edellieden. 2. Renteniers en Officieren, 3. Meesters en handwerkers. 4. Daglooners. Hij vermaande ook om alle de vlugtelingen naar hun vaderland te doen wederkeeren, die in de Amnestie van de Staten der provincien in 't Vereenigde Nederland begrepen waren, en hun reisgeld toe te leggen, berekend iederen dag tegen 15 Fransche stuivers, dat is 7 stuivers Hollandsch daags. Hierdoor wierd het getal, hetwelk tot last van de Fransche regering was, merkelijk verminderd. Men stelde verders ruim 90 vlugtelingen aan het uitdiepen van de vaart tusschen St. Omer en Aire, digt bij Arcq, over welke twee Hollandsche opzichters wierden aangesteld; maar velen, tot zulk werk niet opgeleid, wierden ziek of verlieten den arbeid, zoodat er op den 3den Mei 1788 reeds 45 man te kort
kwam, die men weder trachtte op te zoeken en door de vermindering van hunne wekelijksche toelagen of door geheele inhouding tot dien arbeid te noodzaken 1). Dit bragt te weeg, dat ook velen paspoorten verzogten en naar een goed heenkomen omzagen 2).

{==97==} {>>pagina-aanduiding<<}
Aan den anderen kant klaagden de paruikenmakers van St. Omer aan de regering, dat de Hollandsche paruikenmakers hunne kostwinning benadeelden.
Ook na den laatsten Maart 1788 kwamen nog vele vlugtelingen uit de Vereenigde Gewesten naar St. Omer, vooral vrouwen en kinderen, die hunne mans en vaders kwamen opzoeken. Dit vermeerderde de bekrompenheid der omstandigheden der vlugtelingen, aan welke voor 14 dagen een oogenblikkelijke hulp werd toegebragt. Dit heeft van 23 April tot 10 Mei 1788 slechts beloopen voor 65 hoofden de som van 865 livres. De nood drong dus de Opzichters der smaldeelen zich op den 10den Mei 1788 bij eene Memorie tot den heer d'Osmond te vervoegen. Inmiddels kortte men een stuiver per Livre op de andere vlugtelingen, en voorzag daarmede in den nood van de nieuw aangekomenen, die wegens het bevel van den 20sten Maart 1788 niet hadden mogen aangenomen worden. Doch dit was op den duur niet toereikende, vooral niet tot onderstand der zieken omtrent welke door de Fransche regering niet voorzien was. Omtrent de klederen was ook eenig geld vergund, doch hetwelk met den 13 Mei 1788 wierdt ingetrokken. Eenige Hollandsche Zee-Officieren, die zich te Bethune bevonden en daar op pensioen waren gesteld, zijn ook van daar naar onderscheiden zeehavens gezonden, en op 's Konings schepen geplaatst. Andere Lands officieren, ten getale van 39, wierden van dia pensioenen verstoken en onder de Hollandsche Burgers te St. Omer gesplaatst. Anderen, ten getale van 120, wierden gebrevetteerd op dien rang, die(n) zij vóór 1787 in den Hollandschen dienst gehad hadden; anderen, namelijk 110, kregen reisgeld om te vertrekken met nog vele vrouwen en kinderen. Hieromtrent wierdt eene Memorie voor de Hollanders opgesteld en besloten die door twee commissarissen, met en benevens de heeren Blok, voorheen Secretaris van Gecommitteerde Raden in't Noorder kwartier en van Hoey, eertijds Advocaat en Geneesheer in 's Hage, als Gecommitteerden van Brussel te Parijs, aan den Graaf de Montmorin in te leveren. Men meende ook de vlugtelingen allen bij een te
vergaderen en eene acte van qualificatie op de heeren te Parijs te doen toekomen, doch zulks kwam niet tot stand, gelijk ook niet het inleveren van de Memorie te Parijs en zelfs viel daaromtrent nog vrij wat voor. De oneenigheden klommen tusschen de hoofden der Hollandsche

{==98==} {>>pagina-aanduiding<<}
vlugtelingen vrij hoog vooral tusschen den heer van Beijma en den Hoogleeraar Valckenaer; waarin de heer Markgraaf D' Osmond, Staatsdienaar van Frankrijk gemengd wierdt.’
Tot dusverre namen wij in ons verhaal het naauwkeurig verslag uit de Nieuw Nederlandsche Jaarboeken geheel over. Wat er verder voorviel wijzen ons het Verhael der uitgeweken Nederlanders en de talrijke aangehaalde brochures te breedvoerig aan om het alles mede te deelen. Het een en ander zullen wij daaruit aanstippen. - Valckenaer had zijn ontslag als secretaris genomen en werd door Mr. J.L. Huber opgevolgd, maar de twisten tusschen hem c.s. en van Beijma c.s. duurden voort. Valckenaers plan, ‘om datgeene, waarbij de staat der Republiek tot zulk een eer en aanzien geklommen was en waarvan de sterkte en rijkdom der Nederlanders afhing in Frankrijk naar zijn vermogen over te brengen, door het invoeren van zulke zaken, die gewisselijk den geheelen ondergang van het vaderland moesten naar zig sleepen,’ 1) vond, zooals wij reeds vermelden, tegenkanting bij van Beijma en anderen. Men overdreef de zaak en de vermoedelijke gevolgen er van aan beide kanten. Men mengde er den krijgscommissaris. Collignon in, en het einde was dat de commissaris van Beijma den 29sten Junij 1788 eene missive uit Versailles 2) van den Marquis d'Osmond ontving, waarbij hij met 1 Julij e.k. voor zijne commissie bedankt werd 3).

§ 3. Van 1 Julij 1788 tot Mei 1791. De commissaris Collignon. - Grieven.

Collignon, een Franschman 4), volgde van Beijma als commissaris op. Zijne onbekendheid met onze taal, zijn gebrek aan kennis van den aart, den stand en het karakter der uitgewekenen waren even zoovele beletsels om hem de liefde en achting van het beste deel der vluchtelingen te doen verwerven. Hij hield de departementen in stand doch gaf aan ieder der vier préposés een zeker getal

{==99==} {>>pagina-aanduiding<<}
daarvan in beheer, ook omdat bij de onder-commissarissen of intendanten, die nu vervielen, verscheidenen de Fransche taal niet magtig waren en waarmede hij zich dus niet kon onderhouden. Dit belette hem echter niet om een van die cathegorie tot priposé te verheffen, het geen alweder met eene andere benoeming aanleiding tot ruggespraak onder de emigranten gaf, die daarin Valckenaers veelvermogenden invloed meenden te zien.
Aan een aantal later aangekomen vluchtelingen gaf Collignon geen onderstand maar alleen den raad om soldaat of zeeman te worden. De andere bedeelden sprongen eenigen van deze van alles verstoken landgenooten bij. Valckenaer achtte zulks ‘een hoon voor den Franschen commissaris,’ en uit vrees staakten nu sommigen het geven van hunne bijdragen.
Collignon maakte verder schifting in de lijsten, verwees vele trekkende burgers naar den soldatenstand of naar een paspoort met reisgeld. Ook de van Bethune gekomen officieren werden op 31 Aug. 1788 van hetgeen hun uit het fonds van het stuivergeld verstrekt werd verstoken.
Wel is waar werd er den 1 November 1788 een extraordinaire lijst van onderstand voor later aankomende vlugtelingen geopend; maar het hing er van af, zooals sommigen beweerden, of men door Valckenaer of van Beijma was aanbevolen om te worden opgenomen. 1) Aan de officieren van Bethune, voor zoo verre zij nog in Frankrijk destijds waren, werd in het najaar van 1788 een brevet uitgereikt. - In November 1788 verdeelde Collignon de vlugtelingen in drie rangen, die (casu quo) 96, 72 of 50 livres bij vermeerdering van hun huisgezin voor kraamkosten ontvingen en hij gaf toezegging van buitengewonen onderstand aan de zieken, en alzoo edelmoedig gehoor aan aanvragen, reeds vroeger door de intendanten in de Departementen aan den Marquis d'Osmond bij eene Memorie gedaan. Reeds in Julij 1788 had C.L. van Beijma ook deswegen een reis naar Parijs ondernomen, bij welke gelegenheid zich deze, volgens een schrijven van Valckenaer (6 September 1788) aan den heer van Beijma toe Kingma, (n.b. vader van C.L. van Beijma), op eene onheusche wijze over hem zoude hebben uitgelaten.

{==100==} {>>pagina-aanduiding<<}
Natuurlijk kwam deze betigting ter kennis van den betrokkene en goot olie in het twistvuur. Eene, zoo het schijnt, comptabiliteits-quaestie over eene som van fr. 3600 gaf onder de babbelzieke emigranten aanleiding om v. Beijma te bepraten, waarin ook Daendels (de latere Fransche Generaal en Gouv. Gen. van O. Indie) zich mengde en die zoo heftig werd, dat Collignon, in Febr. 1789, beval voortaan zulke discours malhonngêtes in de Hollandsche koffijhuizen, waar men zijnen tijd doodde, niet meer te houden. - Maar het baatte niet, want een, die als beschuldiger herhaaldelijk zijn mond daarin geroerd had, werd eindelijk geslagen en de daders gingen naar de provoost. Beide partijen rekenden zich verongelijkt en ‘de oneenigheden’ (zoo schreef men) ‘wonnen veld: het eerlijk hart bukte en zugtte daaronder; men gevoelde te wel dat, zoo de ondeugd dergelijke bescherming vond terwijl de deugd verdrukt werd, de gevolgen allerakelijkst zouden worden en eindelijk de onschuld haar laatste poging zoude aanwenden om zich te ontslaan van het garreel waarin men zich buiten 's lands gebragt zag 1).
Over het algemeen miskenden de emigranten hunne positie in Frankrijk. Zij, althans velen, meenden te mogen eischen. ‘Zijn leven, zoo lezen wij, had hij in zijn Vaderland veil om als een republikein aan zijne verbindtenissen met Frankrijk getrouw te blijven. Aldaar (te weten in zijn vaderland) stierf hij liever en liet zich eerder van zijne goederen berooven dan ontrouw te worden, maar daarvoor vraagt hij ook in dat rijk (Frankrijk) de regtmatige vergelding voor zijne eerlijkheid als een welverdiend loon op zijn werk terug enz. 2).
De verdeeling in drie rangen, met een préposé aan het hoofd,

{==101==} {>>pagina-aanduiding<<}
van iederen rang, wederom in drie afdeelingen verdeeld, reeds vroeger vermeld, had in het voorjaar van 1789 plaats en gaf natuurlijk wederom aanleiding, gelijk bij meest iedere rangregeling, tot veel misnoegen 1). Toen bedroeg het getal vlugtelingen op de contra-rolle 1015, de nieuw geadmitteerden daaronder begrepen, in welke nieuwe admissie sommigen duidelijk, even als in de verandering van den ouden onderstand, de schreeuwendste onregtvaardigheden meenden te ontdekken 2). Een hunner, die zich (13 Junij 1789) over de ingevoerde vermindering te luide uitliet, geraakte in de gevangenis, waar hij vijf weken onverhoord bleef zitten en den 21sten Julij door de marechaussée, geboeid aan de handen en gebonden aan de armen, buiten het rijk gebragt wierd. Dit alles geschiedde te St. Omer. - Te Gravelines was het tot nu toe vrij stil geweest; maar in Aug. 1789 braken aldaar ook onlusten uit op de werf, alwaar toen een haringbuis op stapel stond, waaraan 40 Hollanders werkten 3).
Den 30sten April 1789 verkozen de uitgewekenen in Frankrijk zich gemagtigden, om bij het Fransche bewind op het verleenen van een hoogere som van onderstand, ten behoeve der niet bedeelden en eene meer geëvenredigde verdeeling dier gelden aan te dringen. De schrijvers van de Ned. Jaarb. (1789, bl. 1966) en van het Verv. der Vad. list. (XXII, bl. 368-369) vermelden, dat zij den heer Hubert (lees Mr. J.L. Huber), een der Friesche uitgewekenen, naar den Koning afzonden om hem uit hunnen naam hunne wenschen en klagten kenbaar te maken. Inderdaad werden eene memorie en lijsten den 30sten Julij 1789 aan den minister Necker overhandigd 4). De omwenteling, in Julij in Parijs uitgebroken, had het vroeger aanbieden verhinderd en deed het antwoord vertragen. De ongeduldige gedeputeerden deden daarop, den 9den Sept. 1789, een schriftelijk aanzoek om eene copy der officieele lijst der bedeelden (Exposé, p. 17-19), gevolgd door eene vrij scherpe briefwisseling tusschen Lambert en Huber met van Hoey, die ook mondelinge conferenties met Chardon even als Lambert, Fransche hoofdambtenaren, hielden.

{==102==} {>>pagina-aanduiding<<}

Een brief van Huber (15 October) is vol met klagten over Collignon's handelwijze: trouwens hij was de oud-secretaris van van Beijma en opvolger van Valckenaer en eindigt met een bedreiging om de zaak door een adres bij de Nationale Vergadering ter tafel te brengen. Een andere brief van Huber en van Hoey van 1 December 1789 bevat klagten over vermeend misbruik van vertrouwen door het opzenden van hunne volmagten ter examinatie aan den Minister Necker en aanvraag om terugzending tegen ‘Vendredi prochain’ der ingeleverde stukken. De toon van verzoekers is sedert April 89 in dien van eischers, waarschijnlijk onder den invloed der Parijssche gebeurtenissen, veranderd 1).
De aangelegde mijn sprong echter geheel verkeerd. Bij brief van 6 December 2) 1789 verklaarde Lambert, namens den Koning, ‘dat hij noch in de députés, noch in de andere vlugtelingen, die de gepretendeerde volmagt geteekend hadden, de hoedanigheid van gedeputeerden kan erkennen. Indien de Hollanders, aan wie Z.M. eene schuilplaats en een onderstand heeft willen toestaan, gedeputeerden zouden kunnen hebben, zoo zouden die vlugtelingen zich eerst tot een wettig zamengesteld ligchaam moeten vormen.
‘Doch geen titel, geene omstandigheden noch eenige feiten geven hun magt om op zoodanig iets aanspraak te maken, en de wijsheid des Konings zal het hun nooit toestaan, omdat de Hollandsche vlugtelingen in Frankrijk slechts als eenvoudige bijzondere personen, levende in het Koningrijk onder de bescherming der wetten, kunnen beschouwd worden. Was hun al toegestaan dat zij zich in eenige steden van (Fransch) Vlaanderen en Artois zouden zamenvoegen, dan was dit nergens anders om geschied dan om des te gemakkelijker in hun onderhoud te voorzien en nimmer om er een ligchaam van te maken. Wat betreft het onderhoud hetwelk hun was toegestaan, dat is een gunstbewijs (une grace) van Z.M. waarvan hij geene de minste rekenschap behoeft te geven, op hetwelk zij geenen den minsten officieelen invloed kunnen hebben en dat Z.M. kan ermeerderen, verminderen, ja zelfs intrekken, zoo als hij dat zal goedvinden.’
De gevraagde officieele kennisgeving der lijsten werd geweigerd, hunne memorie en lijsten teruggezonden en de Koning eindigde

{==103==} {>>pagina-aanduiding<<}
zijne missive met een kennisgeving aan de voornaamste Hollanders, dat deze hunne vertoogen over kwalijk geplaatste onderstandstraktementen, of over individus, die het toegelegde onwaardig zijn, ieder voor zich zelven, aan de Ministers des Konings zouden kunnen zenden, men zou ze onderzoeken. En ten slotte twijfelt Z.M. niet, of de Hollandsche vlugtelingen zouden er zich een pligt van maken, om hem, in het vervolg, te overtuigen, dat zij door eene volmaakte rust hunne erkentelijkheid voor zijne weldaden aan den dag zouden leggen en door dat gedrag de voortduring daarvan verdienen.
Welk eene uitwerking deze krasse brief (lettre étonnante, zegt van Hoey) op de uitgewekenen, vooral dezulken die iemand destijds 1) Patriotsche Convulsionairs noemde, maakte, kan men afmeten uit de Ronde taal van het Hollandsche hart aan het oor van het Fransch Ministerie, een brief van 8 Dec. 1789, door van Hoey aan Lambert gerigt 2). Men roemt dezen Haagschen advocaat en geneesheer als een man van vernuft en bekwaamheid en vol mannenmoed 3). Hij beschouwt den brief van 6 Dec. 1789 als grootendeels aan hem, een der gedeputeerden der Hollandsche patriotten, gerigt. Waarschijnlijk omdat hij met Huber eene conferentie bij Chardon had bijgewoond en den brief van 1 Dec. mede had onderteekend. Hij beroept zich op de erkenning van zijne volmagt als gedeputeerde door den Aartsbisschop van Sens, door de graven de Montmorin en de St. Priest, maar slechts in het voorbijgaan, puisque les sentimens du Ministère à l'égard de sa mission et de sa personne lui sont parfaitement indifférens.’ Hij verwijt dit Ministerie dat het zich dekt met het schild waarop geschreven staat: ‘In naam des Konings.’ Hij verklaart ronduit, dat het onmogelijk is, dat een Koning zoo zachtzinnig, zoo regtvaardig, zoo weldadig, met zulk een menschlievend karakter als Lodewijk XVI, zulke bevelen zoude kunnen geven of bezield zijn met de grondbeginselen van een groot-vizier, welke in den brief van Lambert grimmelen.
Daarin leest men: Is de Koning de Hollandsche vlugtelingen iets verschuldigd? Voorzeker, zegt van Hoey en gaat nu over

{==104==} {>>pagina-aanduiding<<}
tot de ontwikkeling van de reeds meermalen vermelde stelling der uitgewekenen, dat de Fransche Koning hunne partij in 1787 had moeten bijspringen. ‘Indien de plechtigste verbindtenissen, de heiligste beloften, zoo dikwijls herhaald, na het onverbreekbaar woord des Konings, die hunne zaken als de zijne heeft willen aannemen, niets zijn, als men daar niet op kan rekenen, dan hebben de Ministers gelijk. Wij zijn geen hoop bedelaars, aan welke men als een aalmoes eenige stukken brood toewerpt, 't welk men hun nog verwijt, terwijl men grooten trek schijnt te hebben het hun te ontnemen. - ‘Wij zijn het braafste, het ordentelijkste deel (la plus honnête partie) van een volk, vroeger vrij, edelmoedig en fier, alhoewel verdrukt, maar nu in de verschrikkelijkste ellende gedompeld, bedrogen door ijdele hoop en, om de maat der verdrukking vol te meten, gebragt onder de heerschappij van het ministerieele despotismus. - De gedeputeerden zullen daarvoor niet bukken, allen zijn leden van de souvereiniteit geweest vóór de vernielende omwenteling, die het Fransche ministerie had moeten voorkomen en die tot dezen dag de schande van Frankrijk uitmaakt. Het zijn wettige souvereinen: met hun en hunne gelijken heeft Lodewijk XVI d'égal à égal onderhandeld en die verbindtenis gesloten, die zoo veel beloofde en zoo weinig gaf.’ En dan volgt een lofspraak op dien goeden, braven koning, over zijne goede voornemens, de schoonheid van zijne ziel en de regtvaardigheid van zijn hart, om des te sterker (wij zijn nog maar in 1789) ‘de hem onwaardige ministers te doen uitkomen, door wie hij is bedrogen; en indien de republiek niet door Frankrijk hersteld wordt, dan zal de luister zijner regering in eenwigheid bezoedeld zijn.’ Die goede Lodewijk! hij zou het niet beleven maar alsdan reeds lang geregtelijk vermoord zijn.
Ten slotte beroept hij zich op de hoogwaardige regtbank, waar de gevestigde namen van vrijheid, regtvaardigheid en deugd nog geëerbiedigd worden, waarmede hij zonder twijfel de Nationale vergadering bedoelde 1).
In die vergadering was op den onderstand ten bedrage van ruim fr. 829,000, die jaarlijks aan de Hollandsche vlugtelingen werden uitgereikt, reeds bij. de opening (4 Mei 1789) in de aanspraak van den minister Necker, zooals wij vroeger mededeelden, de

{==105==} {>>pagina-aanduiding<<}
aandacht gevestigd. Het geschiedde op nieuw, toen hare commissie van Finantien in haar rapport 1) in Maart 1790 daaromtrent verklaarde, ‘dat op dit artikel aan geene bezuiniging was te denken’, en die commissie er zelfs, zinspelende op den toenmaligen finantieelen nood, grootmoedig bijvoegde, ‘dat zij die omstandigheden beklaagde, daar deze haar geene grootere opofferingen toelieten 2). Hierdoor verviel de onrust, die zich in het begin van 1790 wegens eene gevreesde vermindering van het bedrag van den onderstand onder de uitgewekenen verspreid had 3). De jaarlijksche som werd nu bij een provisioneel decreet van 3 Aug. 1790 op 829.448 livres, gesteld, en daarmede was deze levens-quaestie althans voorloopig beslist: ten minste van de zijde van het Fransche bewind, ofschoon door sommige uitgewekenen nog zelfs daarna op eene betere verdeeling van het quantum werd aangedrongen 4).
Maar zij werd door eene andere, die daarmede reeds gepaard was geweest, vervangen: de quaestie van herstel in het vaderland.

§ 4. Mei 1791 - Jan. 1795. Pogingen tot Herstel. Het Bataafsche Legioen en het Comité Révolutionair.

De uitgewekenen, ziende de aangroeiende magt eerst der Nationale vergaderingen later van den club der Jacobijnen, wendden

{==106==} {>>pagina-aanduiding<<}
zich voortaan niet meer tot het ministerie maar herhaaldelijk tot dezen 1), om te verwerven hetgeen zij wenschten, terwijl zij hunne beschouwingen soms in lijvige brochures zooals: De zaak der Hollandsche patriotten voor de vierschaar der menschelijkheid gebragt, ontwikkelden.
Het eerste aan te bieden adres aan de Nationale vergadering, reeds in Mei 1790 opgesteld, werd ‘om bijzondere (ons onbekende) redenen’ eerst in Mei 1791 ingeleverd. Met gloeiende kleuren werden daarin de loop der zaken in de Nederlanden tot in 1787, het te vergeefs steunen op de Fransche alliantie, de voordeelen daarvan en de nadeelen nu, na de vernietiging en na het aangaan der alliantie met Engeland, alsmede de ellende der uitgewekenen geschetst. Daarna volgt een kort verhaal van het voorgevallene met de uitgewekenen; hunne verzameling, industrie, middelen van bestaan, het belang van Frankrijk om de uitbreiding daarvan te bevorderen en een beklag over het onbeantwoord laten van verzoekschriften door Nederlandsche bannelingen van 1788 ingediend. Het geheel is eene ontboezeming van wenschen, eene verklaring van verknochtheid gepaard met die van eenige dankbaarheid 2).
Eenige Hollandsche patriotten die zich, in Mei 1791, te Parijs bevonden, voegden er eene nadere Memorie bij, ‘eenige bijzondere politieke aanmerkingen behelzende, zonder welke, (te meer daar het stuk één jaar vroeger reeds was opgesteld) sommige tegen hen ingenomen personen zich met den inhoud er van niet tevreden zouden stellen 3).’ De werkeloosheid van het Fransche ministerie, in 1787 4), de onvervulde beloften destijds gedaan, de niet verleende gewapende onderstand, met een woord ‘de lafhartige manier waarop men den bondgenoot verliet’, de weigering

{==107==} {>>pagina-aanduiding<<}
van het verleenen van onderstand voor later verbannenen en uitgewekenen, op 1 Jan. 1789, zijn de hoofdpunten van hunne klagten. Zij verdedigen zich verder tegen het verwijt van nieteensgezindheid in 1787: ‘Neen zij zouden hunne vijanden hebben ten onder gebragt, indien Frankrijk niet door eene vreesachtige staatkunde bestuurd, de doodlijke moderatie 1) had voortgebracht.’ Een coup d'état door Frankrijk ondersteund, zou het stadhouderlijk juk voor altijd verbrijzeld hebbben 2).
Den 22sten September 1791 dienden de uitgeweken Hollanders eene Memorie bij de Nat. Verg. in, waarin zij zeiden, dat de 829,000 livres jaarlijksche onderstand door verschillende dispositiën en bijzonder door eene verandering van den tax, in Junij 1789, was afgenomen en wel in 1789 met 40,000 livres, in 1790 met meer dan 100,000 en voor 1792 zou dit wel 200,000 bedragen. Zij wenschten dit vrijvallende gedeelte aangewend te zien tot het onderhoud van eene menigte hunner mede-vaderlanders, die, sedert derdehalf jaar, vruchteloos aanzoek gedaan hadden om in den onderstand te deelen. Bij Memoriën in Julij en Nov. 1790 aan het Comité der pensioenen en aan al de leden der Nat. Verg. ter hand gesteld, hadden zij reeds vroeger dit hun verlangen te kennen gegeven; maar het provisioneel decreet van 3 Aug. 1790 kon alleen door eene definitieve wet worden opgeheven.
Zulk een wet, bepalende het lot, de regten, de verpligtingen van 2000 personen, een nieuwe omslag der 829.000 livres, eene vaste inrigting der lijsten, geene admissie meer na 1 Jan. 1792 en dat het vrijvallende ten profijte der schatkist kwam, werd door hen verlangd 3). - In het adres, door eenige uitgeweken Hollanders aan de Nat. Verg. den 19 Jan. 1792 aangeboden en aldaar voorgelezen, drong men op nieuw op regeling dier zaak aan. Destijds vervoegden Abbema, Huber, van Boetzelaar, van Hoey, de Witt 4) en de Kock zich te dier plaatse en verzochten nu de laatste admissie-termijn op 1 Mei 1792 te stellen en de vrijvallende onderstandsgelden half in de Fransche schat-
{==108==} {>>pagina-aanduiding<<}
kist te doen terug keeren, half voor onvoorziene behoeften der Nederlanders te bewaren.
d'Averhoult 1) zelf, een uitgeweken Bataaf, toen president der Nat. Verg., beantwoordde dit adres in deze woorden: ‘Bataven! Gij, wier schrandere vlijt zelfs de aarde schiep, die gij bewoont! Gij, wie het Romeinsche volk met deszelfs vriendschap vereerde. Gij zult ten allen tijde de Bondgenooten van het Fransche volk zijn, zoolang gij vrienden der Vrijheid zult wezen. De vergadering zal zich rekenschap doen geven van het onderwerp van nw verzoek. Zij noodigt u om de zitting bij te wonen.’
Het adres gaf aanleiding tot een rapport en ontwerp van Decreet van de Nat. Verg., door het lid van het Comité van liquidatie Ramel, in Julij 1792, voorgesteld 2). Op 17 Sept. 1792, vervoegden zich twee uitgewekenen ter Nat. Verg., om op de behandeling er van aan te dringen. Den volgenden dag werd in de avondzitting de inleiding nogmaals gelezen en ter finale beslissing aan de Nationale Conventie gerenvoyeerd. Of deze beslissing over dit, niet minder dan LXIX bepalingen behelzende decreet is gevallen, is ons niet gebleken.
In December 1791, boden een hondertal Hollandsche gevlugte officieren op nieuw hunne diensten aan de Nat. vergadering aan, en het denkbeeld van het oprigten van een Bataafsch legioen kwam op bij den Min. van Buitenlandsche zaken Dumouriez. Een Bataafsch comité werd gevormd, en hij maakte geene zwarigheid om uit het fonds, tot de geheime diensten bestemd, het noodige geld te putten tot aankoop van wapens en uniformen 3).
Het plan vond echter tegenstand bij de wetgevende vergadering; doch eer Junij 1792 ten einde liep was tot het oprigten van een Legion Etrangère van 22080 man infanterie en 300 man cavalerie besloten, zamengesteld meerendeels uit uitgewekenen uit de Nederlanden en het bisdom Luik, waarbij zich een gedeelte van uit den dienst ontslagen Zwitsers voegde 4).

{==109==} {>>pagina-aanduiding<<}

Bij voortduring drongen de uitgewekenen, bemoedigd door den gunstigen keer welken de oorlog voor de Franschen had genomen, op hun herstel aan: b.v. te Duinkerken, in Novb. 1792, bij eenige afgevaardigden der Nat. verg. toen aldaar zich ophoudende 1).
Tot nu toe had men de hulp tot herstel alleen in Frankrijk gezocht, maar men ging die nu ook in het vaderland vragen of liever daarvan eischen. Er vormde zich te Parijs. een Comité Révolutionair der Bataven, dat den 22 Òctb. 1792 zijn eerste declaratoir uitzond 2), een stuk zoo heftig, dat de radicale C. Zillesen 3), na de mededeeling, er dit P.S. bijvoegde: ‘Dat zeer verschillend echter onder de patriotten over dit stuk werd geoordeeld. Het oogmerk verdiende gewis allen roem, maar uit wiens naam dat comité die dreigende taal hield 4), was niet blijkbaar uit het stuk. Ja! veele oordeelden, dat zulks te vroegtijdig was, doordien men de Oranje-partij in het harnas jaagde, die ook niet naliet het strengste onderzoek te doen naar alle binnen- en buitenlandsche correspondentie der zoogenaamde leesgezelschappen en andere patriottische vergaderingen.’ Maar men oordeele uit het volgende. Na de gewone vermelding van de bloedplakkaten, kluisters enz. wordt gezegd, ‘dat het gelukkig tijdstip is gekomen, waarop wij, onder den bijstand van een rechtvaardig Opperwezen, het andermaal zullen ondernemen om het stadhouderlijk juk in ons vaderland te verbreken en alle andere geweld van welken aard ook, voor altijd, te verdelgen. Als één man moet ieder landgenoot met ons opkomen en ons met al hun
macht bijstaan... zoo niet, dan verklaren wij solemneel, dat wij alle degeenen, die 14 dagen na de bekendmaking dezes, zich door eenige handelwijze tegen onzen voor de zaak des volks gemanifesteerden goeden wil zullen verzetten, op alle mogelijke wijze, zullen vervolgen en als vijanden van ons lieve Vaderland en haters der algemeene vrijheid tot den laatsten toe zullen trachten uit te roeijen.

{==110==} {>>pagina-aanduiding<<}

Het gedrukte stuk werd ‘alomme gedistribueerd waar het mogelijk was.’
Was het vorige declaratoir uit Parijs, toen nog zoo ver uit de buurt, naar de Nederlanden afgezonden, een volgend stuk, dezelfde onderteekeningen dragende, werd uit Antwerpen, den 18. Jan. 1793, aan hetzelfde adres gerigt. De uitschrijving van eene geldleening in Holland, tot dekking der kosten van den op handen zijnden oorlog, gaf daartoe aanleiding 1). ‘Dit stuk, geheel in den toon van gezagvoerenden 2), klinkt nog sterker dan het vorige.’ Het bevat bijna niets anders dan bedreigingen uit naam van het Comité Révolutionair, in een vijftal paragraphen vervat en door eene consideratie voorafgegaan, die in heftigheid aan het volgende niets toegeeft. De tegenpartij wordt daarin ‘vijand des vaderlands en der volksvrijheid, gezworen onderdrukker en tyran, een pest van den Staat, die men zooveel mogelijk afbreuk moet doen, uitroeijen en verdelgen’, genoemd. Daarom wordt een iegelijk 1o. wel ernstiglijk vermaand om geen penning in die geldleening te fourneren. Deze wordt niet alleen voor nul verklaard maar tegen de contraventeurs, deelnemers en uitschrijvers wordt de straf des doods gedreigd. 2o. Wordt aan alle Lands Comptabelen, onder gelijke bedreiging, verboden eenige de minste afgifte van penningen te doen. 3. Allen gouverneurs, commandanten, militairen, zeelieden wordt verboden orders van de Staten Generaal, Raad van State, Staten der bijzondere provinciën en hunne gecommitteerden, Admiraliteiten, Stedelijke regeringen zoo wel als van Prins Willem V. te respecteren en daaraan te obedieren, op verbeurte van hun hoofd. 4. Alle hypothecatiën, overdragten, transporten, cessiën, donatiën, verkoopingen en alienatiën van roerende en
onroerende goederen, ten nadeele der patriotten in 1787 geschied, worden voor nul en onwaarde verklaard en de handlangers daartoe zullen gestraft worden, minstens met verbeurdverklaring hunner goederen en bezittingen.
5. Alle mishandelingen, patriotten aangedaan, zullen honderdvoudig worden gewroken. Men zal hen, die door geweld omkomen, als mannen die zich jegens het vaderland verdienstelijk hebben

{==111==} {>>pagina-aanduiding<<}
gemaakt, vereeren, hunne vrouwen en kinderen onderhouden; desgelijks de ‘brave militairen die zullen deserteren.’ De fondsen waaruit, worden echter niet aangewezen.
Op deze wijze werkte het zoogenaamde Comité Révolutionair, over welks oprigting en zamenstelling wij verder niets hebben gevonden.
De pogingen, die wij de uitgewekenen bij de Nationale vergadering, in 1792, zagen aanwenden om hun herstel te bevorderen, werden op het einde van dat jaar door dergelijke van Nederlandsche patriotten, afgevaardigden bij de toen reeds veelvermogende club der Jacobijnen ondersteund. Daar beide pogingen dezelfde strekking hadden en de bewijzen er voor gelukkig in druk bewaard zijn gebleven, zij het ons vergund ze ook met een enkel woord te vermelden.
In de avondzitting van 21 December 1792 der Société des amis de la liberté et de l'égalité, séante aux Jacobins, rue Saint-Honoré verscheen eene ‘députation Batave’. De spreker dier deputatie, ‘par son organe et celui des vrais patriotes présens, ses collègues’ kwam in de eerste plaats iets vragen. - En wat was dat? Le baiser de fraternité! En dat was geene ijdelijké phrase, neen de accolade van den toenmaligen president, van een Saint-Just, den met bloed bevlekten Saint-Just, zal daarop wel gevolgd zijn; althans de Société beval het adres, dat men kwam aanbieden, te doen drukken 1), en de eer der zitting werd toegestaan 2). In het adres zelf werd de verwaehting uitgedrukt, dat binnen weinige dagen de monden van Rhijn, Maas en Schelde vrij zouden zijn. ‘Elles verront fleurir sur leurs rives sablonneuses, ce nouvel arbre de vie, l'arbre chéri de la liberté, ‘waarop deze ontboezeming volgt ter eere van de Société, wiens magtige stem men in de Nationale
vergadering zoo hoogst noodig had. ‘Principes éternels, base immuable de la félicité des hommes, c'est ici, c'est dans le sein de cette Société, mère féconde de tant de filles, que vous fûtes reconnus, que vous prîtes de

{==112==} {>>pagina-aanduiding<<}
l'accroissement et que vous parvintes enfin à former cette réligion de l'homme social, la seule vraie, la seule adaptée aux mortels ici bas!
Holland heeft onder Philips II, het huis van Oranje en de aristocratie der patricische familiën, de regenten, gezucht; ‘mais l'étincelle rapide de la vérité s'est communiquée jusques dans nos climats; une chaleur vivifiante 1) a changé, si non notre sol, au moins nos âmes; et le feu sacré du vrai patriotisme ne manquera, dans nos marais, ni de prêtres pour son culte, ni de sacrificateurs pour ses autels. Eh! où pourrions-nous mieux venir l'allumer, ce feu sacré, que dans ce foyer si pur et si redoutable aux tyrans?’
En nu volgt eene merkwaardige, waarschijnlijk wel wat opgesmukte verklaring:
‘Déjà, dans un grand nombre de nos villes se sont formées des sociétés qui fraternisent avec vous en principes. Amsterdam, Leyde, Dort, Harlem, Utrecht, toutes nos cités populeuses, florissantes, mais réduites, encore pour quelques semaines, à cacher la lumière sous le boisseau, comptent dans leur sein des milliers de Jacobins; l'hymne de la liberté, le chant des Marseillois retentit dans nos maisons: nos femmes, nos enfans, (!) nos veillards, tous le repètent, et l'ardente Sans-Culotterie prend insensiblement la place de cette apathie ignoble, qui ne laissoit jadis au froid habitant de la Hollande d'autre activité que celle de l'argent et du gain.’
Na den val van Antwerpen had men de Franschen terstond in Nederland verwacht, maar die hoop was te leur gesteld enz. enz. Om tot de slotsom te komen: ‘Nous venons intéresser vos âmes ardentes en faveur de notre cause et préparer par vous la force de l'opinion publique.’
Het adres gaf aanleiding tot een debat. De slotsom was, zoo als het tweede adres of memorie van de Bataafsche Deputatie van 24 Decb. 1792 p. 2 vermeldt: ‘qu' avant que la France put se déterminer à une démarche revolutionnaire en faveur des Bataves, elle devait peser murement et sérieusement les inconveniens qu'une telle entreprise pouvoit présenter dans les circonstances actuelles.’

{==113==} {>>pagina-aanduiding<<}

Men wierp toch de Bataafsche deputatie tegen, dat zij niet van behoorlijke lastbrieven voorzien was; dat de inwendige toestand van Frankrijk, en de oorlog met het buitenland (het proces tegen Lodewijk XVI werd toen aanhangig en eindigde met zijn dood, 21 Jan. 1793, dus slechts één maand later) de meeste voorzigtigheid aanrieden. Waarom, zoo vroeg men, bieden de Bataafsche patriotten geen honderd millioen aan de Fransche natie aan om eene revolutie te bewerken als zij die zelf niet maken? Frankrijk ziet het aantal zijner vijanden vermeerderen, daagt Engeland uit als het Holland aanvalt, en welke waarborgen heeft men, dat het Bataafsche volk gereed is om op te staan? - Al deze bezwaren of vragen werden door de Bataafsche deputatie zooveel mogelijk opgelost of beantwoord 1).
Spoedig volgde een derde op hetzelfde aanbeeld slaande stuk maar nu in het algemeen, in Jan. 1793, aan de Franschen gerigt, zoo het schijnt, gezamenlijk door de deputatie en de uitgewekenen ingediend 2), maar kennelijk door een (Huber of van Hoeij (?)) uitgewekene gesteld 3). De hoofdstrekking is dezelfde: Met Fransche hulp herstel. Van de inschrijving van Bataven in de Fransche legioenen wordt gewaagd en het afgelegde loffelijke getuigenis over hunnen ijver voor de republiek vermeld. Het adres is daarom vooral belangrijk omdat men, op p. 9-11, een zestiental Bases politiques, comme lois fondamentales de l'état vindt opgenomen. Zij zijn een antwoord op de vraag: Waarheen? Die bases en de korte toelichting er van steken zeer gunstig af bij de radicale bombast van de proclamatie van 18 Januarij 1793 uit Antwerpen.
Toen het Fransche dekreet van 1 Febr. 1793 den oorlog aan den stadhouder Willem V. had verklaard, vervoegde zich de Députation Batave, op den 1 Febr. 1793, met een adres bij de Na-
{==114==} {>>pagina-aanduiding<<}
tionale conventie 1) door den voorzitter beantwoord. 2) Bij het naderen van onze grenzen door de Fransche legermagt onder Dumouriez, rigtte het reeds vermelde Comité révolutionair den 12den Febr. wederom eene, maar nu door vijf personen onderteekende, en zonder aanwijzing van plaats uitgevaardigde proclamatie tot de Nederlanders. 3) Het is eene opwekking aan hen om zich bij de uitgewekenen, aan te sluiten! ‘Weet slegts te willen. De eendracht zij thans uwe sterkte.’ De bedreigingen der vorige proclamaties worden herhaald, de militairen tot desertie uitgelokt, nu door de gratuite verzekering dat men in de Fransche armee dezelfde rangen zoude bekleeden. ‘Versiert u met het driekleurig lint, thans het zinnebeeld der vrijheid’, en ‘de dood aan alle verraders en meineedigen!’
Maastricht werd, den 24sten Febr. 1793, door den Generaal Miranda in naam der Fransche republiek, opgeëischt. Bij zijne sommatie voegde hij eene declaratie van het Comité der Bataven. 4) Dat Comité verklaarde in den aanhef van zijn adres wettig en openlijk als zoodanig door de Fransche republiek erkend te zijn, alsmede door het volk dat het vertegenwoordigde, ‘voor zooverre de omstandigheden zulks eenigzints hebben kunnen toelaten.’ Het was verder eene aanmaning tot desertie, eene bedreiging om, bij weigering aan de opeisching tot overgave te voldoen, als verraders van het vaderland en van de vrijheid van de natie te worden beschouwd. Het Comité eischte van den bevelhebber Prins Frederik van Hessen de oproeping van alle militairen onder zijn bevelen en de bekendmaking aan dezen van den inhoud van hun stuk.

{==115==} {>>pagina-aanduiding<<}

Deze verwaardigde het zelfs niet met eenig antwoord. Na een bombardement van zes dagen moesten de Franschen het beleg opbreken, door de overwinningen der Oostenrijkers op 1 en 2 Maart daartoe genoodzaakt.
Breda daarentegen, op den 21sten Febr. opgeëischt, ging, na eene uiterst flaauwe verdediging, reeds den 25sten over; Geertruidenberg, den 1sten opgeëischt, reeds den 4den Maart. Het legioen Bataven werd in deze beide plaatsen in garnizoen gelegd 1) tot in het begin van April 1793, toen beide vestingen (3-4 April) weder, bij capitulatie, door de Franschen, tot grooten wanhoop der derwaarts als Nederlandsche steden getrokken uitgewekenen, werden overgegeven. 2)
De aard van den oorlog van 1793, een oorlog gevoerd om zich zelven vrij te waren van het doordringen der Fransche begrippen, en om Frankrijk te bevrijden van de dwinglandij van het schrikbewind, maakte het noodzakelijk om strenge maatregelen te nemen tegen vreemdelingen op het Fransche grondgebied zich ophoudende. Dit gaf aanleiding, dat, op 18 October 1793, eenige Hollandsche uitgewekenen in de vergadering der Nationale Conventie verschenen en aldaar een adres voorlazen hoofdzakelijk om aan te toonen, dat zij als martelaren der vrijheid niets van de genoemde strenge maatregelen meenden te moeten vreezen 3). Want: ‘Wij hebben uit haat van den dwingeland (?) zelfs den naam van Hollanders afgezworen, om dien aan te nemen van onze voorvaderen de Batavieren. De

{==116==} {>>pagina-aanduiding<<}
Geuzen van Holland zijn de geboren vrienden der Sans-Culottes. Wij houden even als zij de Vrijheid voor onze Godheid, de Broederschap voor onze Eeredienst en voeren ten zinspreuk: Der dwingelanden dood.’
Opmerkelijk daarin is ook het volgende: ‘Naauwlijks had zich (1787) de eerste vrijheidsroep in dit land laten hooren, of het werd een voorwerp onzer innigste genegenheden, en diegenen onder ons, die hunne goederen konden redden, bragten dezelve herwaarts, te midden der onstuimige Staatsonweders, die eene menigte laaghartige (!) inwoonders er uit deden vlieden. Zij lieten het niet berusten bij het gedeeltelijk plaatsen hunner geldmiddelen in de fondsen van den Staat, maar velen onzer bevlijtigden zich op den vrij sterken aankoop van Nationale goederen en, binnen den omtrek van deze stad, dient de voormalige kerk van St. Sepulcre, in de straat St. Denis, ten voorbeeld van het aanmerkelijk bouwen, hetwelk zij gedaan hebben. Anderen hebben in de departementen aanzienlijke gestichten ter begunstiging van de nationale nijverheid opgericht. Bijzonder heeft één 1) onzer de Fransche natie met alle zijne vermogens ten dienste gestaan. Sints lengte van jaren in den koophandel bedreven, heeft hij niet nagelaten zijne opgedane kundigheden en ondervindingen in dat vak aan de Republiek mede te deelen. Wij laten aan den Uitvoerenden Raad (Directoire) de taak over, om aan uwe Comités verslag te doen van hetgeen hij, sedert 18 maanden, gedaan heeft, en van alles, wat hij op dit oogenblik nog doet, om uwe voorraadsverzorgingen te verzekeren.’
Het ligt buiten ons bestek om het aandeel, dat het Bataafsche legioen aan den voor de Franschen zoo luisterrijken veldtogt in België, in 1794, had, te schetsen, evenmin als het aandeel, dat de Nederlandsche uitgeweken Hattemsche advokaat, thans brigadegeneraal Daendels, onder anderen, aan de overwinning van 29 April bij Kastelberg en Moucron had, of het verlies van 1100 man dat zijne brigade bij eene zegepraal bij Kortrijk leed' 2), of hoe hij den 10den Brumaire, An III, door een arrêté van

{==117==} {>>pagina-aanduiding<<}
den Franschen representant Lacombe du Tarn, met zijn état major in hechtenis genomen maar kort daarop weder werd ontslagen 1), in Dec. 1794 Zalt-Bommel en den 12 Jan. 1795 Heusden innam 2).
De door ons vermelde proclamaties van het buitenlandsch 3) Comité Révolutionnair werden den 5 Aug. 1794 vervangen door eene Missive van het Geheim Comité van Algemeen Welzijn in Frankrijk aan de regenten in de Vereenigde Nederlanden, ‘een stuk,’ zegt de schrijver van het Vervolg der Vad. Historie, P. Loosjes, en deze getuigenis beteekent nog al iets, ‘dat alle voorgaande in scherpheid van verwijtende taal en hevigheid van bedreiging verre overtrof 4).’ Zij bevatte geene onderteekening of plaatsaanduiding en werd ook aan de afgezette regenten van 1787 ter verspreiding toegezonden.

§ 5. De terugkeer, 1795.

Toen de stadhouder in Jan. 1795 gevlugt, Amsterdam door de Fransche troepen bezet en de omwenteling in Holland volbragt was, zonden de uitgewekenen van St. Omer een brief aan de Nationale Conventie 5) zoo wel van kennisgeving als van dankbetuiging voor het genotene gedurende hunne zevenjarige ballingschap.
Zij die bemiddeld genoeg waren om de reiskosten te kunnen dragen, haastten zich om naar het vaderland terug te keeren, maar het bijeenbrengen der gelden daartoe in dien geldeloozen tijd, toen het Assignaten regende, voor de anderen die zulks ook wenschten te doen, had vrij wat in, en veroorzaakte oponthoud

{==118==} {>>pagina-aanduiding<<}
en langer verblijf in Frankrijk. En dat verblijf was toen hoogst drukkend. In de vreesselijke tijden van het schrikbewind en van den fellen winter van 1795 was ‘alles drie en viermaal duurder, en de onderstand werd niet vermeerderd. Elk schoot er nog bij in wat hij over had, maar de middelen om terug te keeren ontbraken bij velen 1). De nood klom zoo hoog, dat de representanten Speeleveld ter vergadering van Holland en later Huber, in die der Hoog Mogenden verklaarden, ‘zonder vergrooting, zonder figuren van redeneerkunst gesproken, het is wezenlijk en waarachtig waar, dat eenige uitgewekenen te St. Omer van gebrek zijn omgekomen 2).’
Er werd in Holland eerst een Comité voor de uitgewekenen en noodlijdenden ingesteld 3).
Het schijnt, dat het te vrijgevig met 's Lands gelden handelde of dat het aantal der wederkeerenden het overstelpte; althans nadat het, onder anderen, aan uitgewekenen in Holland ƒ 54886 had uitbetaald, ontving het bevel om met de betalingen op te houden; in Aug. 1795 werd het ontbonden en diens arbeid bij het Comité van Algemeen Welzijn overgebragt 4). Ook voor dit Comité was die arbeid zeer lastig. Niet alleen, dat men onderstand vroeg en ontving, maar zelden was men tevreden met die weldaad, en vroeg steeds meer op grond van den hoogen prijs, waarop men zijn uitwijken aansloeg en eischte ambten en bedieningen ten koste van de bezitters, die niet waren uitgeweken 5). Soms stonden zij ook wel binnen in de vergaderingen der Staten om hunne politieke zienswijze en wenschen zeer breedvoerig en heftig kenbaar te maken 6).
In deze zaken handelde natuurlijk iedere provincie zelfstandig.

{==119==} {>>pagina-aanduiding<<}
Zoo nam b.v. Holland reeds 3 Febr. 1795 een besluit, waarbij alle vonnissen en decreeten ter zake het patriotismus gewezen, vernietigd werden, en werd de publikatie er van bij decreet van 16 Febr. 1795, aan de uitgewekenen te St. Omer 1), met uitnoodiging om terug te komen, toegezonden.
In Friesland voegde men de daad bij den wensch. Men had berekend, dat de kosten voor ieder, bij open water 10 dukaten, dus voor 102 personen ƒ 5100 zouden bedragen en de Representanten besloten ƒ 5500 uit 's Lands kas beschikbaar te stellen om deze uitgewekenen onder geleide van twee daartoe benoemde burgers te huis te brengen 2). De eerste voornaamste uitgewekenen kwamen te Leeuwarden op 10 Febr. 1795 en werden aldaar door Annaatje Bakker, namens de burgerdochteren, begroet 3).
In Groningen en Ommelanden werden de vele vonnissen even als in Holland ingetrokken en vernietigd 4), en ook aldaar zoowel als elders keerde allengskens alles, onder andere vormen, tot meerdere rust terug. Thans, nu tachtig jaren zijn vervlogen sedert den aanvang der emigratie en een tweede, ja derde en vierde geslacht der emigranten reeds verkwijnt, bloeit of leeft, nu kan een geschiedschrijver er van met meer vrijmoedigheid optreden. Talrijke bronnen, vooral voor de oorzaken der emigratie, staan hem in de veelvuldige procedures 5) ten dienste.

{==120==} {>>pagina-aanduiding<<}
Het wroeten daarin kan geen smet werpen op de voorouders der emigranten of op hun nageslacht. Op eene vervolging en veroordeeling om zuiver patriottische politieke daden, zoo als in 1787, kan geen onuitwischbare smet blijven kleven, evenmin als op die welke in en na 1795 de Oranjemannen ondergingen. Het politieke rad draait nog sneller om dan dat van Fortuna. Geene tijden in onze geschiedenis zijn leerrijker in dit opzigt dan het negental 1787-1795.
Welk eene wisseling! welke omkeeringen! Waarlijk in anderen zin is hier geheel toepasselijk wat onze voorvaderen ons soms op het lijkkleed hunner gildebaren deden lezen: Heden mij: morgen dij 1).







{==121==} {>>pagina-aanduiding<<}

Virgilius en zijne navolgers, benevens eene proeve van dichterlijke vertolking van Aeneis II: 1-107.

Door Dr. P. Epkema.

Met hoe daverende toejuichingen en uitbundige lofspraken de gedichten van Virgilius, vooral zijne Aeneis, bij hunne verschijning door zijne tijdgenooten werden ontvangen en begroet; hoe vol hoogachting en bewondering de dichters der volgende geslachten van hem gewagen als een verheven model, dat men zich wel ter navolging kan voorstellen, maar zonder hoop het ooit te zullen evenaren, en hetwelk men slechts wenscht in de verte zoo veel mogelijk nabij te komen, is allen bekend, die eenigszins in de geschiedenis der latijnsche letterkunde zijn ingewijd. En dat dit geen overdreven loftuiting of ijdele vleitaal was, blijkt o.a. ook uit dit feit, dat van al de latijnsche dichters, die zijn voetspoor hebben gevolgd, er geen enkele bestaat, die met hem kan worden gelijk gesteld, ja zelfs niemand, die hem tot op een kleinen afstand heeft kunnen naderen. Maar niet alleen door de schrijvers der oudheid werd de loftrompet over hem gestoken: door alle tijden heen heeft zijn naam en roem zich gehandhaafd, en tot op den huidigen dag is de lauwerkrans van dien dichter onverwelkt en ongeschonden gebleven. In de middeneeuwen huldigde men hem zelfs als een bovennatuurlijk wezen en kende aan zijn gedichten de kracht van orakelspreuken toe. Ook door den gevierden Dante werd hij hoog vereerd, die in zijne Divina Comoedia op zijn tocht door de

{==122==} {>>pagina-aanduiding<<}
onderwereld zich als het ware door hem laat geleiden en onderrichten. Om kort te gaan, in alle eeuwen en alle landen, waarin de klassieke letterkunde op prijs werd gesteld, zijn de gedichten van Virgilius beschouwd als een der belangrijkste voortbrengselen van de latijnsche Muse, hetwelk bijna meer dan de werken van eenigen anderen schrijver de belangstelling heeft weten tot zich te trekken en de zucht in te boezemen, om ze te beoefenen, te verklaren en in andere talen over te brengen.
Bij dit laatste punt wensch ik mij thans hoofdzakelijk te bepalen. Ontelbaar is het aantal overzettingen van Virgilius in nagenoeg alle beschaafde talen der hedendaagsche wereld. Ook in ons land zijn op onderscheidene tijden verschillende vertalingen van zijne werken, of in hun geheel, of ten deele verschenen. Zijn nu zulke vertalingen tevens vertolkingen van den geest en de zeggingskracht des dichters, dan kunnen zij strekken om ook hun, die de gelegenheid missen zich aan de beoefening der oude letteren te wijden, eenig denkbeeld te geven van de voortreffelijkheid dier gedichten, en hen naar hunne mate mede in het genot daarvan te doen deelen. Maar behelzen zij slechts den inhoud van het oude gedicht in een nieuwerwetsch kleed gestoken, van den oorspronkelijken tooi ontdaan en hervormd naar de denk- en spreekwijze van den vertaler, dan dienen zij slechts om den lezers een wanbegrip te geven van de oude gedichten en hen van de klassieke letterkunde afkeerig te maken, en het was beter door een goede vertaling in proza aan hun weetlust te voldoen en de dichterlijke talenten te besparen voor een stuk van eigene vinding, of het overzetten van een gedicht uit een der hedendaagsche talen.
Alvorens dit vraagstuk nader te ontwikkelen en op mijn eigenlijk onderwerp in toepassing te brengen, wil ik als inleiding daartoe eene oordeelvelling mededeelen van een fransch letterkundige over de vertaling van een werk van Virgilius. Alexis Pierron, in der tijd professor aan het lycée St. Louis te Parijs, zegt in zijne Histoire de la litérature romaine, Paris 1852, als hij over Virgilius handelt, die ook bij hem hoog staat aangeschreven, o.a. het volgende omtrent de overbrenging zijner Georgica door Delille, bl. 389. ‘L'oeuvre du poëte francais est bien remarquable: on peut dire que Delille v a déployé toutes les ressources de son talent et de son esprit. - C'est la plus belle des traductions. Elle a les charmes d'une production originale. Si l'on oublie un instant qu'il y a eu un Virgile,

{==123==} {>>pagina-aanduiding<<}
on n'y voit guère que merveilles. Mais rapprochez la copie du modèle; et votre enchantement cessera bientôt.’ En verder bl. 390. ‘C'est, si l'on veut, Virgile; mais c'est l'abbé Delille bien plus encore. Les Géorgiques du poëte francais sont aux Géorgiques du poëte latin ce qu'une statuette de plâtre est à la Vénus de Milo, ou à l'Apollon du Belvédère.’ Dezelfde vergelijking zou men kunnen maken ten opzichte der meeste nederlandsche vertalingen van oude dichters, vooral van Virgilius. Zelden kan men in de navolging het oorspronkelijke model herkennen, men ziet, om zoo te spreken, schaduwbeelden op den wand afgedrukt, die enkel de omtrekken teruggeven, doch den geest en het leven van het model geenszins uitdrukken. En waar zou men nu de oorzaak dezer kwaal moeten zoeken, om naar een geneesmiddel er tegen te kunnen omzien? Pierron schijnt haar voornamelijk te wijten aan het verschil van het tegenwoordige metrum met dat der ouden. Immers, hij zegt op bl. 389: ‘C'est quand on lit les vers de Delille en regard de ceux de Virgile, qu'on sent profondément la désespérante perfection des Géorgiques, et les impuissances radicales de notre idiome, et surtout de notre système de poésie.’ - ‘Notre alexandrin n'est qu'un petit vers, à côté du magnifique et majestueux hexamètre.’ Na vervolgens de voordeelen van den hexameter boven de alexandrijnen te hebben opgesomd, vervolgt hij op bl. 390: ‘Delille lui-même en est la preuve. Tantôt c'est une epithète nécessaire qu'il ne peut rendre; tantôt c'est une autre, qu'il est forcé d'altérer; ici, l'image pâlit; là elle est remplacée par une expression vulgaire; ailleurs, des vers
entiers de l'original ont disparu; ailleurs, la rime a amené des vers de remplissage: presque partout, presque toujours, excès ou défaut, sécheresse ou redondance.’ Maar zou dan Delille in zijne taal, waarin bijna alle oude namen en epitheta jammerlijk verminkt worden uitgesproken, deze beter in hexameters hebben kunnen uitdrukken dan in het nieuwere metrum? of zou hij op deze wijze de overige genoemde misslagen niet hebben begaan? Ik vrees, dat integendeel fransche verzen in dat prachtgewaad der oude poëzie gehuld nog veel meer de schraalheid en misvorming dier taal en haar geringe geschiktheid voor echte dichtkunst zouden doen uitkomen, dan wanneer zij in het eenvoudig kleed der hedendaag sche versmaat voor den dag komen. Zou het kunnen zijn, dat de lofredenaar van den hexameter dit ook zelf begrepen heeft,

{==124==} {>>pagina-aanduiding<<}
en daarom op geen enkele plaats eenige aansporing aan de dichters heeft gegeven, om zich in hunne verzen van dit verheven metrum te bedienen? Maar ook in onze taal, hoezeer zij in degelijkheid, kracht, rijkdom van uitdrukking en vele andere opzichten de fransche ver overtreft, is het gebruik daarvan geenszins aan te radeu. Dat sieraad der poëzy van de ouden is te gelijk met de buigzame en zangerige talen van Hellas en Latium in onbruik geraakt, en wie het in nieuwe talen wil bezigen, loopt gevaar de gehoorzenuwen der toehoorders dikwijls op de pijnlijkste wijze aan te doen. Immers hoe zouden kunstrechters wel oordeelen over een grieksch of latijnsch gedicht, waarin bij herhaling de dactylische maat werd afgewisseld door jamben, trochaeën, cretici en andere voeten? En in dit gebrek vervalt onwillekeurig bijna ieder, die het waagt zijn gedicht in dien ouden dos te tooien; en zoo het al eens iemand gelukt kunstmatig en met gespannen oplettendheid het zoo veel mogelijk te vermijden, is toch de gang van het vers meestal stroef, gedwongen en onnatuurlijk; vooral wanneer men niet aan zijne gedachten den vrijen loop kan laten, maar door het navolgen van een der ouden ze als het ware aan banden legt.
De oorzaken, waaraan dit toe te schrijven is, zijn niet twijfelachtig, wanneer men bedenkt van hoevele hulpmidddelen en poëtische elementen, waarvan de klassieke talen (uit spot wel eens de doode genoemd) overvloedig voorzien zijn, de nieuwere talen bijna geheel zijn verstoken; welke dus met meer recht dood zouden te noemen zijn, dan gene, die haar in leven, beweging en kracht zoo ver overtreffen. Het is hier de plaats niet dit letterkundig in het breede te betoogen; doch ik wil slechts met een enkel woord wijzen op de oneindige verscheidenheid van vormen en uitgangen, welke de kunstmatige declinatiën en conjugatiën in die talen voortbrengen, en de welluidende afwisseling van een rijke menigte onderscheiden klanken, zoowel daaruit, als uit andere oorzaken voortspruitende, die den grondslag hebben gelegd tot een bepaalde en regelmatige prosodie, welke men in de tegenwoordige talen bijna geheel mist, omdat de elementen daartoe ontbreken. Ten gevolge hiervan hebben de woorden van eene lettergreep, met uitzondering van weinigen, bij ons geen bepaalde quantiteit, en worden willekeurig of lang of kort gebruikt, hetgeen vooral bij zamenstelling of afleiding duidelijk in het oog valt. En in woorden van meerdere lettergrepen hangt

{==125==} {>>pagina-aanduiding<<}
de uitspraak van het geheele woord af van den toon, dien het taalgebruik op deze of gene syllabe gelegd heeft, terwijl er voor de quantiteit der overigen niets te bepalen valt. Daar nu deze klankwetten in poëzie evenzeer gelden dan in proza, mist men geheel de welluidendheid der oude gedichten, waarin de woorden gansch anders klinken, dan in proza, omdat aldaar toon en quantiteit verschillende zaken zijn.
Voor die gedichten was dus de dactylische maat het eigenaardig kleed. Voor onze geknotte talen zijn de jambische, trochaische en daaraan grenzende voetmaten, waarin den dichters zooveel vrijheid vergund is, veel geschikter dan de strenge hexameter, die bijna geene overtredingen duldt, welke men echter in de nieuwe talen, zelfs met de grootste oplettendheid, niet geheel kan vermijden. In het heldendicht moeten wij dus, om de naaktheid onzer poëtische taal zooveel mogelijk te bedekken, ons met alexandrijnen behelpen, welke maat trouwens vrij goed klinkt en verscheidenheid genoeg aanbiedt, zoo men slechts de woorden goed weet te kiezen en te rangschikken. In dat metrum kan men, zoo al niet de oude dichters evenaren, ten minste hunne trekken en karakter tamelijk goed teruggeven, en, zij het geen volkomen gelijkend portret met het leven en de kleuren, althans een vrij gelijke fotographie leveren, mits men behalve de overige vereischten daartoe, twee noodzakelijke ingrediënten tracht te bezitten.
Vooreerst, dat men met den dichter, dien men wil overbrengen, niet slechts eene oppervlakkige kennismaking aangeknoopt en sommige stukken van hem met genoegen gelezen heeft; maar dat men hem grondig verstaat en volkomen bekend is met zijn geest en uitdrukking, zoodat men uit zijne woorden zijne gedachten en bedoeling kan doorgronden.
Ten anderen, dat men - dichterlijk talent bezit? - Op deze vraag moet ik ja en neen antwoorken. Geheel zonder dichterlijken aanleg mag hij niet zijn, die een gedicht wil leveren: maar dat men met dichterlijk talent een slecht overbrenger van Virgilius kan zijn, is ons uit het oordeel van Pierron over Delille gebleken. Ik bedoelde dus, dat hij die van een oud gedicht een goede kopie wil maken, indachtig behoort te zijn aan de eischen, die de oude dichters zich zelven stelden, om een gedicht te vervaardigen, dat èn den lezers genoegen deed, èn den schrijver tot blijvende eer verstrekte. Immers, Horatius waarschuwt bij herhaling en nadrukkelijk tegen allen spoed bij het dichten, en

{==126==} {>>pagina-aanduiding<<}
zijne gezegden, Saepe stilum vertas - Decimum prematur in annum, en meer andere zijn als het ware roepstemmen uit het graf tot alle dichters in alle eeuwen, om zich toch niet te haasten, en de kinderen van hun brein niet ontijdig het daglicht te doen aanschouwen, ten einde niet door hun vroegtijdigen dood te worden teleurgesteld. En die zich aan eene navolging van den keurigen Virgilius waagt, mag niet ongedachtig zijn aan de wijze, waarop hij zelf gewoon was zijne verzen te bearbeiden, waaromtrent wij bij denzelfden Pierron het volgende vermeld vinden op bl. 381. ‘Il dictait le matin un grand nombre de vers, et il employait tout le reste de la journée à les corriger, à les réduire, à en faire quatre ou cinq qui le satisfissent; imitant, selon l'expression qu'on lui prête, l'ourse qui lèche ses petits naissants et leur donne la forme,’ welke voorstelling, hoezeer niet geheel van overdrijving vrij te pleiten, hoofdzakelijk waarheid bevat, gelijk men reeds hieruit kan opmaken, dat Virgilius alleen aan de bewerking zijner Aeneis elf volle jaren heeft besteed, en na de voleindiging daarvan zich voornam op reis te gaan en buitenslands nog drie jaren te wijden aan de volkomene voltooiing en beschaving van zijn werk. Toen echter de dood hem verraste en de uitvoering van dit voornemen verhinderde, begeerde hij op zijn sterfbed, dat dit gedicht als niet genoegzaam gepolijst vernietigd zou worden, welke schade voor de Romeinsche letterkunde gelukkig door de wijze beschikking van Augustus is verhoed. Ik wil gaarne toegeven dat, hetgeen Pierron er nog bijvoegt, zulk een wijze van dichten niet zeer vruchtbaar kon zijn; ten minste wat het aantal en den omvang der gedichten betreft. Gering is dan ook, in vergelijking met dichters van latere tijden, de dichterlijke nalatenschap van Horatius, Virgilius en andere voorname dichters der oudheid; maar dat weinige is toch 
voldoende geweest, om hun voor altijd den rang van hoofddichters te verzekeren en hun naam door alle eeuwen heen luisterrijk te doen voortleven.
Wie dus genoemde ingrediënten, of zelfs een van beide mist, zal wel geen goede en juiste vertolking van oude dichters, vooral Virgilius, kunnen geven, al bezat hij overigens veel dichterlijk talent. Dit laatste zal zeker wel niemand aan onzen Joost van Vondel kunnen of willen ontzeggen, en toch voldoet zijne overzetting van Virgilius niet, als men die, gelijk Pierron ten opzichte van Delille deed, met het origineel vergelijkt. Men weet dan ook

{==127==} {>>pagina-aanduiding<<}
uit zijne levensgeschiedenis, dat hij van het bestuderen der klassieke schrijvers niet bijzonder zijn werk heeft gemaakt, en de oude talen slechts een weinig geleerd heeft met het bepaalde doel, om die dichters te vertalen, hetgeen toen in de mode was. En de omvang zijner geschriften toont genoegzaam aan, dat hij niet gewoon was zijne stukken op de manier van Virgilius te bewerken. Hetzelfde geldt ongeveer van de vertaling zijns opvolgers, Westerbaan, welke als gedicht vrij wat beneden die van Vondel staat, ofschoon hij hier en daar den ouden dichter beter gevat heeft. Van de vroegere vertalingen zullen wij hier geen melding maken, wijl de taal, waarin zij vervat zijn, nog te ruw en te weinig ontwikkeld is, om met gene te kunnen vergeleken worden. En wat de nieuwe overzetting van P. van Winter betreft, die in het begin dezer eeuw het licht zag en de vier eerste boeken der Aeneis bevat, deze heeft als vertolking zoo weinig waarde, dat men in verzoeking komt te gelooven, dat hij zijn gedicht niet naar den tekst van Virgilius zelven, maar naar eenige min nauwkeurige vertaling van dien dichter heeft vervaardigd, met welke veronderstelling ook de titel van zijn werk, ‘nieuwe overzetting van den Eneas’ niet in strijd schijnt te zijn.
Het is dus te bejammeren, dat de jongste overbrenger der Aeneis in de verzameling van vertalingen van oude schrijvers, onder den naam Hellas en Latium, in 1862 verschenen, Mr. S.J.E. Rau, van wien het zich én verwachten liet, én ook hier en daar blijkt, dat hij Virgilius beter kent dan zijne voorgangers, tot voertuig zijner gedachten juist den hexameter gekozen heeft, en hierdoor noodwendig in de bovengemelde gebreken vervallen moest; ten gevolge waarvan zijne verzen bij het lezen stroef en stootend zijn, en voor het gehoor onaangenaam en hard. Maar wat vooral nadeelig is voor zijne overzetting en haar gedrongen en onduidelijk maakt, is zekere poëtische knutselarij, of hoe zal ik het noemen, de poging namelijk om in hetzelfde aantal verzen het latijnsche gedicht terug te geven, denkelijk om zoogenaamd met den dichter gelijken tred te houden, iets wat even onmogelijk is, als dat een kind met gelijke schreden een volwassen man zou bijhouden; terwijl het, om niet ten achter te geraken, ten minste drie of vier passen moet maken, tegen twee van den man. Aan deze aardigheid zijn dan ook meermalen gedachten van den dichter opgeofferd, andere niet zoo uiteen gezet en verklaard, als de krachtige en veel omvattende stijl

{==128==} {>>pagina-aanduiding<<}
van den dichter vereischt. Wie een eenvoudigen latijschen zin in proza letterlijk wil vertalen, zal wegens de grootere beknoptheid dier taal stellig vijf regels vullen tegen vier latijnsche; en dan een dichter - en dan Virgilius!
Zonder mij op het dichten bepaald te hebben toegelegd, heb ik bij sommige gelegenheden, als het te pas kwam, wel eens een versje gemaakt; ook nu en dan, vooral als voorbeeld en aanmoediging voor mijne leerlingen, wel iets van een oud dichter in onze taal overgebracht: maar nooit heb ik die vruchten mijner snipperuren in het licht gegeven, omdat ik ze daartoe niet rijp genoeg achtte. Aan Virgilius had ik, ofschoon ik dien dichter vooral hoog schatte, misschien wel juist daarom, nog nooit mijne krachten beproefd, maar mij vergenoegd, hem zoo nauwkeurig mogelijk te leeren verstaan, en zoo duidelijk mogelijk aan anderen te verklaren. Een toevallige aanleiding was oorzaak, dat ik mij ook eens daartoe bepaalde en al mijn wilskracht aanwendde, om wat mij vroeger, met het oog op de daarvan bestaande vertalingen, onbereikbaar scheen, te beproeven. Toen ik met groote inspanning en ernstig nadenken een klein gedeelte bewerkt had, en dit met de vertaling van anderen vergeleek, schaamde ik mij niet over mijn werk, en begreep, wat ik boven gezegd heb, dat niet zoozeer dichterlijk talent daarvoor gevorderd werd, als het vatten van den geest en de uitdrukking des dichters, en het geduld en de slag om daarvoor in onze taal de juiste bewoordingen op te sporen, benevens een weinig muzikaal gehoor.
In hoeverre de taak, waaraan ik mijn leven heb toegewijd, mij tijd en gelegenheid zal laten om dezen arbeid voort te zetten, kan ik niet met zekerheid bepalen, en zulks zal ook grootendeels afhangen van mijne overtuiging, dat het nut en belang der zaak zal kunnen opwegen tegen den tijd en de moeite, die het moet kosten. Om nu deze niet aan mijn oordeel alleen te toctsen, maar ook de meening van anderen daaromtrent uit te lokken, ben ik te rade geworden in een geacht tijdschrift eens eene proeve van mijn werk als voorlooper in het licht te zenden, ten einde vervolgens naar bevind van zaken te kunnen handelen. Er zullen, hoop ik, wel lezers zijn, eerlijk genoeg, om iemand, die voor het eerst in de dichterlijke wereld komt optreden, in dit opzicht niet te misleiden. Mocht het blijken, dat ook mijne pogingen niet toereikende waren, om het portret van dien ouden dichter naar het leven voor te stellen, zoo keer

{==129==} {>>pagina-aanduiding<<}
ik terug tot de opinie, die ik vroeger bij het lezen der vertalingen van anderen koesterde: dat men Virgilius wel lezen en bewonderen, maar niet navolgen kan.
Den toets, dien ik mij zelven stelde ter beoordeeling van mijn gewrocht, wil ik ook in deze proeve laten gelden, en, door nevens-plaatsing der verzen van een paar andere dichters, een concours instellen om door vergelijking een richtsnoer voor het oordeel te hebben. Eigenlijk moest nu, om de vergelijking te wettigen, dat gedicht van Virgilius zelven aan het hoofd staan; doch ik begreep, dat dit voor de ingewijden noodeloos was, welke die vergelijking buitendien kunnen instellen; en nutteloos voor de oningewijden, daar zij het richtsnoer niet zouden kunnen volgen. Deze zullen, vertrouw ik, van mij de verzekering wel willen aannemen, (de anderen kunnen zich zelven overtuigen), dat ik den ouden dichter geheel in zijne voetstappen volg, mij zoo stipt mogelijk houde aan zijne denkbeelden en uitdrukkingen, die ik meestal, waar het zijn kan, bijna woordelijk teruggeef; dat ik geen enkele hoofdgedachte van hem achterwege laat, en er niets willekeurig bijvoeg, dan wat mij ter opheldering en verbinding der zinnen noodzakelijk voorkwam; enkele keeren ook wat het vinden van vers en rijm onvermijdelijk maakte. Alleen eigennamen en epitheta breng ik niet overal letterlijk over, maar stel er, waar ik dit beter acht, de bedoeling des schrijvers voor in plaats, ter gemoetkoming van hen, die met de figuurlijke uitdrukkingen van oude dichters niet bekend zijn. Vreemd immers zoude het hun voorkomen, hoe b.v. hetzelfde paard op de eene plaats gezegd werd uit dennenhout, op de andere, uit ahornhout te zijn vervaardigd hoe hetzelfde volk op verschillende plaatsen met vijf, zes onderscheidene benamingen werd aangeduid, en meer dergelijke; waarvoor ik die uitdrukkingen bezig, welke kenners er van zelf bij denken, en die aan onkundigen als verklaring worden opgegeven.
Als modellen ter vergelijking heb ik alzoo gekozen Vondel, als de beste vertaling in alexandrijnsche maat; en Mr. Rau, als nabootser van het metrum der ouden. Tusschen deze beiden in zal ik mijne vertolking plaatsen, en wel ter vermijding van eentoonigheid, en tot gemak voor de vergelijking, in deelen gesplitst. Mijne proeve bevat de 107 eerste verzen van het 2e boek der Aeneis, waarvan ik, overeenkomstig met den inhoud van het gedicht, drie vrij gelijke afdeelingen zal maken, namelijk: I van vs. 1-39. II vs. 40-76. III vs. 77-107.


{==130==} {>>pagina-aanduiding<<}

I. Van vs. 1-39.


	Vondel.
Elk zweeg en zag hem aan, met aandacht en verlangen, 
De vorst Aeneas heeft hierop dus aangevangen 
Van 't hooge tafelbedde. O koninklijke vrouw! 
Gij heet me mijnen druk en onuitspreekbren rouw 
Vernieuwen; hoe de Griek zoo deerlijk het vermogen 
Van Ilium verdelgde, en wat ik met mijne oogen 
Al jammeren aanschouwde, en mede in zulk een staat 
Vooraan bezuren most; wat Myrmidoonsch soldaat, 
Wat Doloper, of wie van wreede Ulysses bende 
Zou, zonder tranen, die verwoestinge en ellende 
Verhalen? ook bevalt de nacht, met dauw gelaân, 
Het aardrijk en 't gestarnte, alreeds aan 't overslaan, 
De midnacht roept te bedde al die hier zijn gezeten; 
Doch is uw zucht zoo groot, om ons fortuin te weten 
En Trojes ondergang te hooren, kort en klaar, 
Zoo zal ik, schoon mijn geest nog gruwt aan dit gevaar 
Te denken, en mijn hart van droefheid stuit, beginnen. 
De grieksche krijgraad, die de vest niet zag te winnen, 
En, na veel jaren krijgs, verzwakt en afgemat, 
Van 't noodlot afgekaatst, ging bouwen voor de stad, 
Door Pallas drift en geest, een houten paard gestegen 
Zoo hoog gelijk een berg, met ribben ingeslegen 
Van dennen; onder schijn van veilig wederom 
Te keeren over zee, door zulk een heiligdom, 
Minerve toegewijd; dus laat de faam zich hooren, 
Men sluit de braafsten eerst bij lotinge uitgekoren, 
Ter zijde al stil in 't paard en stopt den hollen buik, 
Met blank gewapenden, bij duister en ter sluik, 
Een eiland, Tenedos legt in 't gezicht der veste 
Van Troje, en was befaamd in 't Oostersche geweste, 
En rijk van middelen, zoo lang als Priaams rijk 
Nog overende stond, nu is het slechts een wijk 
En inham, daar de kiel zich nauwlijks mag betrouwen. 
De krijgsvloot hier gevoerd, om achterdocht te schouwen, 
Verbergt zich op de kust; wij wanen, zij toog weg 
Naar Argos toe voor wind; de stad, van 't lang beleg 
Ontslagen, is verheugd; men zet de poorten open. 
Het lust de burgerij, naar buiten toe te loopen, 
Bezichtigen het veld, daar 's vijands leger lag, 
De doodsche plaats te zien en de oevers, daar het plag 
Te grimmelen; hier sloeg de Thessaliër zich neder, 
Hier stond Achilles tent, hier lag de vloot in weder 

{==131==} {>>pagina-aanduiding<<}

En onweêr veilig, hier ging 't heftig op een slaan. 
De sommigen zien 't paard, met een verbaasdheid aan, 
't Geschenk, dat, hun ten vloek, Minerve is opgedragen, 
Verwonderd over 't gevaart'; hetzij dat Trojes plagen 
Dit eischten, 't zij bedrog of wat het wezen wou; 
Thymetes was de man, die d' eerste dit gebouw 
Hiet slepen in de stad en op den burg te zetten; 
Maar Capys, en die scherp en nauwer hier op letten, 
Gebieden, dat men 't grieksch met recht verdacht geschenk 
Verbrande, of 's vijands laag in zee plompe en verdrenk'; 
Of polse in 't hol des buiks met boren en met slopen. 
Het wispelturig grauw, hierover in veel hoopen 
Gereten, staat gekant uit ijver tegens een. 


	P.E.
De gansche feestzaal zwijgt, elk neigt tot luistren de ooren, 
En vorst Aeneas doet van 't hooger eind zich hooren. 
Gij noopt mij, koningin, een onuitspreekbre smart 
Op nieuw te voelen, en u met bloedend hart 
Den val van 't trotsche Troje en 't Grieksch geweld te malen, 
En al de ellenden, die 'k gezien heb, op te halen, 
En waar 'k in heb gedeeld. Wiens hart is zoo van staal, 
Dat hij niet weenen moet bij zulk een droef verhaal, 
Dat zelfs den vijand tranen zou uit 't oog doen leken? 
Daarbij is ook de nacht reeds meer dan half verstreken, 
En spoort het dalend starrenheir ons aan tot rust. 
Doeh zoo desniettemin bij u zoo groote lust 
Bestaat, den jongsten kamp, dien Troje heeft gestreden, 
Te hooren en alle onze wederwaardigheden 
Te kennen, 'k vang dan aan, hoezeer mijn ziel ook gruwt, 
En zelfs 't herdenken aan die reeks van jammeren schuwt. - 
Door 't strijden afgetobd, door 't lot teruggestooten, 
Daar zooveel jaren krijgs reeds wentelden, besloten 
De grieksche hoofden thans met list te werk te gaan. 
Men bouwt, zoo fraai, als had hun Pallas bijgestaan, 
Een paard, uit hout gewrocht en kunstig zaamgeweven, 
Van omvang, dat men 't eer den naam van berg zou geven. 
Het was, zoo geeft men voor, een offer aan de Goôn, 
Voor hun voorspoedigen terugtocht aangeboôn. 
'T gerucht verspreidt zich. Nu vult men de groote holen 
Van 't dier met krijgsliên op, voor ieders oog verscholen; 
Een uitgelezen tal, door 't lot hiertoe bestemd, 
Wordt in den duisteren buik en zijden ingeklemd. 
Niet verre van de kust is Tenedos gelegen, 
Een eiland rijk in schat, in aanzien hoog gestegen, 

{==132==} {>>pagina-aanduiding<<}

Zoolang het vorstendom van Priamus bestond; 
Nu slechts een zeebaai met onveilgen havenmond. 
Daarheen gevaren hielden ze in die eenzame oorden 
Zich schuil, en wij die van den vijand niets meer hoorden, 
Geloofden stellig, dat hun steven was gewend 
Naar 't grieksche vaderland, en de oorlog nu ten end. 
Dus acht gansch Troje van de krijgsramp zich ontheven, 
Die hen zoolang benarde, en gaat op nieuw herleven. 
Men sluit de poorten op, 't gelust er uit te gaan, 
Om op 't ontruimd terrein eens alles ga te slaan, 
En 't grieksche kamp te zien, nu ledig en verlaten. 
Ziedaar de legerplaats der Myrmidoonsche staten; 
Hier stond omstreeks de tent, waarin eenmaal hun held 
Achilles zich onthield, die woeste leeuw in 't veld; 
Daar lag de vloot op 't strand; ginds pleegde men te strijden 
Met legerbenden zaam geschaard van wederszijden. 
Een deel aanschouwt verbaasd 't noodlottige gevaart, 
Minerva toegewijd, 't reusachtig houten paard. 
Thymetes geeft het eerst den raad, om 't in te halen 
En als een krijgsbuit op den burg te laten pralen, 
't Zij met boos opzet, 't zij door 't noodlot dus beschikt. 
Maar Capys met een deel, dat beter weegt en wikt, 
Eischt, dat het grieksch geschenk, verdacht van hinderlagen, 
In zee gedompeld worde; of wel, zoo 't mocht behagen, 
Met vuren, aangestookt van onder op, verbrand. 
Daartegen hoort men weder van een andren kant: 
Men moet dien hollen buik en bergplaats onderzoeken, 
Men bore 't open en doorsnuffele alle hoeken, 
Wat daar van binnen schuilt. Onzeker in de keus 
Is 't volk verdeeld en volgt of deze, of gene leus. 


	Mr. Rau.
't Feestmaal zwijgt: elk staart op den held in gespannen verbeiding. 
Toen sprak de achtbare Eneas aldus van zijn staatlijke sponde. 
Vorstin! naamloze smarten gebiedt me uw verlangst te herdenken: 
Hoe 't overmachtige Troje, het rijk zoo waard te betreuren, 
Zwichtte voor 't Grieksche geweld: wat rampen mijne oogen aanschouwden; 
Daar 'k zoo zeer deelachtig in was. Wat krijger, getreden 
Uit het Thessalische heir, of de benden des wreeden Ulysses, 
Stortte op 't verhaal geen traan? ook spoedt zich de dampige nacht reeds 
Neder ter kimme, en wenken de zinkende starren ter ruste. 
Maar is uws harten begeert zoo groot, wat ik leed te vernemen, 
De uiterste rampen van Troje, in 't kort, in mijn rede te hooren: 

{==133==} {>>pagina-aanduiding<<}

Schoon mijn gemoed de herinnering begruwt, voor de droefnis terugbeeft, 
k Spreek op uw wensch. - Door 't krijgen geknakt, en verstooten van 't noodlot; 
Na zoo veler getijden verloop, doen Griekens geleiders 
't Paard dat in hoogte 't gebergte gelijkt, door Pallas verheven 
Kunstmacht, rijzen en buigen tot ribben 't voegzame pijnhout; 
't Was (dus ging, op hun leuze, de maar) een gelofte op hun aftocht. 
Hier doet heimlijk hun list, in den duisteren balg, hunne helden, 
Schuilen, die 't lot aanwees met zijn keuze; en zij vullen de hoolten 
Van 't onmeetlijke lijf met ten strijd volvaerdige krijgsliên. 
Tenedos ligt in 't verschiet, 't alom wijdruchtig en eenmaal 
Schatrijk eiland, toen op zijn rijksthroon Priamus heerschte: 
't Biedt thans enkel den scheepling zijn boezem ter trouwelooze reede. 
Daarheen lichten zij 't anker, en schuilen op de eenzame stranden. 
We achten 't gewis, dat zij reede, op den wind, Mycenen bezeilen. 
Zoo legt, na 't langdurige leed, heel Troje den rouw af: 
't Opent zijn poorten; men gaat, volvrolijk, de Dorische tenten, 
't Ontruimd legerverblijf overzien, en 't verlatene zeestrand. 
Sommige staren 't verderflijk geschenk, dat der kuische Minerva 
Door hen gewijd stond, aan: zij bewondren 't gevaarte; en Thymetes 
Noopt ons 't eerst, om het binnen den muur en ter burchte te ontvangen 
't Zij ontrouw hem vervoerde, of 't lot over Troje beschoren. 
Maar Capys, door andren gestijfd, die de voorzichtiger rieden, 
Wil de bedriechlijke laag, de verdachte geschenken der Grieken, 
Storten in 't diepste des meirs, of van ondren met vlammen bestoken; 
Of 't ligchaam, in de holen die 't schuil houdt, borend bespieden. 
Weifelend scheidt zich 't gemeen, door strijdige zinnen getrokken. 



{==134==} {>>pagina-aanduiding<<}

II. Van vs. 40-76.


	Vondel.
Toen komt Laocoön geloopen naar beneên 
Van 't hooge slot, vol viers, vooruit, gevolgd van vele 
En eenen langen sleep; hij roept met luider kele 
Van verre: o licht misleide en slechte burgerij! 
Wat is dit voor een dolle en blinde razernij? 
Gelooft ge, dat de vloot des vijands zij vertogen? 
Of acht ge een grieksch geschenk vrij van bedrog en logen? 
En kent ge Ulysses dus en zijnen valschen aard? 
De Grieken schuilen stil in 't hol van 't dit gevaart; 
Of deze stormkat is gebouwd, om onze wallen 
En huizen te bespiên en Troje te overvallen; 
Of hier is een verraad bewimpeld met dit hout. 
Trojanen! wacht u wel, eer gij het paard betrouwt. 
Het zij hiermeê zoo 't wil, ik vrees voor Grieksche treken 
En hun schenkagiën meest, en alle hoofdsche streken. 
Zoo sprak de man en schoot een zware schacht, vol vier, 
Uit al zijn macht terzijde en in den buik van 't dier; 
En door de ribben heen, zoodat ze stond en trilde. 
De buik, van dezen slag geklonken, galmde en gilde 
En rammelde uit zijn hol; en had ons toen het hoofd 
Niet averechts gestaan en 't noodlot ons beroofd 
Van zinnen, aangezien geen God dit woû gehengen; 
Het punt der spere kon 't verraad ter schande brengen, 
Dat in den schuilhoek stak, en Troje, op dezen dag, 
En Priams hof stond nog, zoo trots gelijk het plag. 
Maar ondertusschen wordt een jongeling, geteugeld, 
De handen op den rug en arm aan arm gevleugeld, 
Naar 's konings hof gesleept van eenen herderstroep, 
Met allerhande smaad en vreeselijk geroep. 
Hij kwam al willens zelf hun in den mond geloopen, 
Dus vreemd en onbekend, om Trojes' poorten open 
Te zetten voor den Griek, te stichten dit verraad. 
Een stoutaart, een getroost van beide, hoe 't beslaat, 
Ons in te luiden of een wisse dood te lijden. 
De jeugd van Troje schiet hier toe, van alle zijden. 
Nieuwsgierig hem te zien, te hoonen met veel schimp 
Dien opgevangen gast; nu luister, met wat glimp 
De Griek zijn laag verbloemt, en leer u eens gewennen, 
Uit een verraders stuk dien ganschen hoop te kennen; 
Want toen hij weerloos en verbaasd in 't midden stond, 
Bezien van al den drang, en overal in 't rond 

{==135==} {>>pagina-aanduiding<<}

Den troep van Troje had bekeken met zijne oogen: 
Och, sprak hij, wat gewest, wat zee wordt nu bewogen, 
Om mij te bergen? of wat hoop kan ergens zijn 
Voor mij, elendig mensch! in dezen droeven schijn, 
Die nimmer bij den Griek verblijf vinde, en, verdreven 
Bij Dardans hof, verdien gestraft aan lijf en leven? 
Dat kermen zet terstond de harten om, en al 
D'oploopendheid bedaart; wij porren hem, hij zal 
Ons melden, uit wat stam en bloed hij zij gesproten; 
Wat zijne boodschap houdt; waarom hij, ginds verstooten, 
Zich vangen laat bij ons; hij eindelijk bedaard 
Van schrik, begint: 


	P.E.
Daar komt Laocoön, wien velen vergezellen, 
Bezorgd voor 't heil der stad, met drift den burg afsnellen, 
En ijlt den stoet vooruit; nog eer hij is nabij, 
Klinkt reeds zijn stem hun toe: o welk een razernij 
Bezielt u, burgers! waant ge dat des vijands scharen 
Zijn afgetrokken? of, zoo zij vertrokken waren, 
Ze een pand hier zouden achterlaten, als tot zoen, 
En zonder listig doel aan ons geschenken doen? 
Kent gij Ulysses zoo? Is dit van hem te wachten? 
Er schuilen Grieken in dat hout, naar mijn gedachten, 
Of 't is een werktuig opgericht tot onzen val, 
't Zij ter bespieding, of bestijging van den wal, 
Of eenige andere list. Laat u door mij vermanen, 
Hoe ook de zaak moog zijn, wantrouwt dat paard, Trojanen; 
Ik vrees de Grieken, ook al bieden ze ons een gift. 
Zoo sprekend slingert hij met forsche kracht en drift 
Zijn zware lans in 't dier, en weet de plek te vinden 
Juist waar de voegen zijde en krommen buik verbinden. 
De lans dringt trillend door, en de echo van dien schok 
Weergalmt van binnen luid en dreunt door 't holle hok. 
En was niet 't noodlot ons wangunstig, en de harten 
Van 't volk verdwaald geweest om dol 't gevaar te tarten, 
Dan was zijn raad gevolgd, de hinderlaag verstoord, 
En 's vijands listig plan in 't grieksche bloed gesmoord. 
Dan stond nu Troje nog bevestigd door zijn wallen, 
En was niet Priams burg door snood verraad gevallen. 
Intusschen wordt op eens een groot rumoer gehoord. 
Daar sleurt een herderstroep een jongman met zich voort, 
Met de armen op den rug geboeid, want 't laat zich gissen, 

{==136==} {>>pagina-aanduiding<<}

Dat hij een vijand is; de koning zal 't beslissen. 
Hij had zich onbekend vrijwillig aangeboôn, 
Bij hunne komst, ten spot van lijfsgevaar en hoon, 
Met 't vast besluit, dat hij hun stad zal openzetten 
Voor 't grieksche heir, als hij door list hen in zijn netten 
Verstrikken kan; zoo niet, 't wil boeten met zijn kop. 
Van alle zijden dringt de menigte zich op, 
Uit zucht om hem te zien; men schaart zich om hem henen; 
Al de indruk van 't gevaar is uit hun geest verdwenen, 
Men vestigt de aandacht slechts op den gevangen man, 
Wien ieder als om strijd verguist zooveel hij kan. 
Verneem nu 't meesterstuk van grieksche list en vonden, 
En leer uit 't misdrijf van dien een gansch 't volk doorgronden. 
Want toen hij weerloos en bedeesd in 't midden stond 
Van 't hem beglurend volk, sloeg hij zijn blik in 't rond 
Op den Trojaanschen drom en riep als in gedachten: 
Ik ongelukkige, wat staat mij nu te wachten? 
Wat land, of welke zee verbergt mij in zijn schoot, 
Daar 't lot mijn Vaderland voor immer voor mij sloot, 
En nu 't dardaansche volk zijn wraak aan mij wil koelen? 
Door deze weeklacht wordt ons 't hart geroerd, wij voelen 
Thans deernis met een man, zoo zwaar gedrukt door 't lot, 
En onverwijld staakt elk mishandeling en spot. 
Wij noodigen hem uit zijne afkomst te openbaren, 
Wat hij te melden heeft, en verder te verklaren, 
Wat hem den moed toch gaf, dat hij in 't vreemde land 
Zich willig vangen liet en stelde in onze hand? 
Hij eindelijk, zoo 't schijnt, bemoedigd, staakt het vreezen: 


	Mr. Rau.
Daar streeft allen voorbij, vergezeld van een talloze schare, 
Laocoön, vol drift, van de hoogte des burgs, en zich spoedend 
Roept hij van verr': ‘Hoe dwaalt ge in uw waan, rampzalige burgers! 
Acht gij des vijands vluchten gewis? Wacht ge eenige gave 
Zonder bedrog van den Griek u gereikt? en vergeet gij Ulysses? 
't Zij dit hout voor het oog de verscholen Achiven bedekt houdt; 
't Zij het gevaarte met kunst is gewrocht, ter bestoking der muren; 
't Lokt in 't bedriechlijk verderf. Mistrouwt dit paard, mijne burgers! 
Wat hier schuile, de Griek is me een schrik, al biedt hij mij gaven.’ 
Dit woord uitende, wringt hij met kracht een onzachlijke werpspies 
Recht in de zijde des diers, in de kromme gebindten, die 't ligchaam 
Samen vereenen. De speer staat trillend, en wedergedreven 
Klinkt door 't holle der welving de stoot, met inwendige zuchten. 
Voerde, als 't godlijk besluit, ons hart toen niet ten verderve. 

{==137==} {>>pagina-aanduiding<<}

t' Zwaard had wis het bedrog ontmomd, in 't bloed des belagers: 
Troje! en gij bleeft steeds pralen, met Priamus heerlijke transen! 
Ziet, met een woelig getier, door Troïsche herders getrokken, 
Wordt voor den koning een jongling gebragt, wiens handen zich rugwaart 
Kromden in boeijen: een vreemdling, die, willens getreên op hun wegen, 
Langs dit spoor zijn bedoelen, om Troje den Griek te verraden, 
Enkel vervolgde; in het drieste gemoed op zijn listen, of 't zeker 
Opzet steunend van 't hoofd in den dood onverschrokken te buigen. 
Overal spoedt zich de Troïsche jeugd nieuwsgierig te samen, 
Rond den gevang'nen gestroomd, dien om strijd hunne reednen beschimpen. 
Hoor nu der Grieken bedrog: ken ze alle in een enkele misdaad! 
Toen hij voor aller gezicht, ontwapend en bevend, in 't midden 
Stilstond, wijl hij zijn blik op de Phrygische scharen in 't rond sloeg; 
Ach, (is zijn taal), waar opent het droog of de vloed mij een zeekre 
Schuilplaats? wat blijft me eindlijk, ellendige! verder te hopen? 
Mij, dien de ban der Achiven vervolgt, en dien Dardanus loten 
Thans ook eischen ter straf, om hun haat in mijn bloed te verzaden! 
Aller gemoed slaat om op zijn klagend gejammer; de driften 
Vleijen zich neer, en men noopt hem, zijn herkomst vrij te bekennen; 
En 't geen dus hem beweegde zijn' vijand zich over te geven. 



{==138==} {>>pagina-aanduiding<<}

III. Van vs. 77-107.


	Vondel.
O vorst ik wil u onbezwaard 
De waarheid, hoe het legt in onzen raad beschoren, 
Ontvouwen; ik ontken vooreerst niet, een geboren 
Rechtschapen Griek te zijn; en schoon, gelijk ge ziet, 
Mij 't onrechtvaardig lot tot ramp schiep en verstiet, 
Gij zult uit Sinons mond bedrog noch logen hooren. 
Misschien kwam u de naam van Belus neef ter ooren, 
Vorst Palamedes, wijd befaamd van rijk tot rijk, 
Die om gedicht verraad, of overschendig blijk, 
Onschuldig werd ter dood, in 't Grieksche heer, verwezen, 
Om 't afraân van den krijg: nu wordt de held geprezen, 
En na zijn dood beklaagd. Mijn vader, arm van staat, 
Zond mij, zijn bloedverwant, naar Troje, voor soldaat 
En krijgsgenoot des helds, in 't opgaan van mijn leven, 
In 't bloeijendst van mijn jeugd. Wij zijn in staat gebleven, 
En deelden in zijne eer, zoolang hij bleef in staat 
Ter goeder fame, en 't rijk nog bloeide bij zijn raad. 
Maar toen hij door den nijd en schalke Ulysses' treken, 
(Ik rep niets onbekends) van 't leven wierd versteken, 
Versleet ik jammerlijk mijn leven vast in druk 
En eenzaamheid, en wrokte in 't harte, om 't ongeluk 
Van mijnen bloedverwant, die zonder schuld most bloeden, 
Doch kropte 't zoo niet in, of mijne wraak, aan 't woeden. 
Ontviel al te onbedocht, dat ik, zoo 't vallen wou, 
Zoo 't heer met zege keerde in 't vaderland; dit zou 
Vergelden naar mijn macht, en haalde, door die woorden, 
Den haat op mijnen hals, bij allen die dit hoorden. 
Dit was de bronaâr van mijn onheil; hierom zocht 
Ulysses, dag op dag, wat nieuws, om mij verdocht 
Te houden bij het heer, en schrik op 't lijf te jagen; 
En hierom strooide hij geruchten uit zijn lagen, 
Al heimlijk onder 't graauw heel dubbelzinnig uit, 
En sterkt zich overtuigd met al wat hatig luidt. 
Hij rustte niet, tot dat door Calchas' hulp gesteven.... 
Maar waarom dus vergeefs bij dit verhaal gebleven, 
Dat u verdriet? Waarom op meer bescheids gewacht, 
Zoo gij de Grieken toch al even zuiver acht, 
En reê genoeg verstaat, waarvoor men mij moet houden? 
Nu helpt me voort om hals; de zoons van Atreus zouden 
Dit mild vergelden; dit's hetgeen Ulysses zocht - 

{==139==} {>>pagina-aanduiding<<}

Toen haakten wij met kracht, het minste niet verdacht 
Op Grieksche treken en zoo groote schelmerijen, 
Om de oorzaak te verstaan; hij vaart, kwansuis voor lijen 
Beducht, al bevende met zijn vertelling voort. 


	P.E.
'k Zal, spreekt hij, koning, wat ook de uitkomst moge wezen, 
De volle waarheid u belijden, en vooraf 
U niet verhelen, dat hij, die mij 't aanzijn gaf, 
Een Griek is. Want zoo al Fortuna kon bewerken, 
Dat ik rampspoedig ben, die wreede zal bemerken, 
Dat zij toch Sinon nooit tot veinsaard maken kan, 
En hem hervormen tot een leugenachtig man. 
Zoo Palamedes naam wellicht u kwam ter ooren, 
Uit Beleus oud geslacht, gij van zijn roem mocht hooren, 
Hem wien de Grieken schuldloos, van verraad beticht 
Door vuige lastertaal, benamen 't levenslicht, 
Omdat hij hun den krijg ontried; thans na zijn sneven 
Betreuren zij den man, en wenschten hem in 't leven: 
Hij was mijn bloedverwant, en 'k trok met hem ten strijd, 
Als schildknaap naar dit land, reeds van den eersten tijd; 
Mijn arme vader had mij hem ten dienst gezonden. 
Zoolang hij in 't bewind als krijgshoofd, ongeschonden, 
En in den vorstenraad, vermocht door zijn gezag, 
Deelde ik ook in zijn roem. Doch toen, helaas, de dag 
Verscheen waarop ('k vermeld geen onbekende zaken) 
't Ulysses haat gelukte om hem verdacht te maken, 
En hij als offer van diens list van de aard verdween; 
Sleepte ik in sombren rouw mijn leven voort alleen, 
En zat in eenzaamheid om 't lot mijns vriends te treuren, 
Die zoo onschuldig stierf. Aan 't geen mij kon gebeuren 
Gansch ongedachtig, gaf 'k mijn gramschap dwaaslijk lucht, 
En zwoer, dat ik, zoo 't lot het gunde, eenmaal geducht, 
Als 'k met 't verwinnend heir naar Argos ging vertrekken, 
Hem wreken wilde; 't woord zou bittren haat verwekken! 
Hieruit ontsproot de bron mijns onheils; van toen aan 
Zocht zich Ulysses, schuld bewust, van mij te ontslaan, 
Door telkens mij op nieuw van misdaan te betichten 
En door verdichtsels argwaan tegen mij te stichten 
Bij 't volk, ter fnuiking van mijne eer en goeden naam, 
Hij rustte dan ook niet, eer hij met Kalchas zaâm.... 
Maar waartoe vruchteloos dat leed weêr op te halen? 
Of wat houde ik u op door verder te verhalen, 
Zoo ge op één lijn stelt wat van Grieken is geteeld, 
En u wat ik hier spreek misschien reeds lang verveelt? 

{==140==} {>>pagina-aanduiding<<}

Voltrekt terstond de straf: dit zou Ulysses hopen, 
En ook de Atriden zouden 't met veel geld bekoopen. 
Hier hield hij eensklaps op; maar nu juist brandden wij 
Van sterk verlangen, en wij drongen aan, dat hij 
't Verhaal voleinden en de zaak ons zou doen hooren, 
Onkundig van die list den Grieken aangeboren 
En zooveel boosheid. Hij vervolgt nu zijn verhaal 
Al bevend, en gaat voort met die geveinsde taal. 


	Mr. Rau.
k Zal u de waarheid, zegt hij, o Koning! in alles verklaren: 
Hoe ze ook luide; en belijd het: ik spruit van Argivischen bloede, 
Dit vooreerst: want, schoon het geval mij tot lijden gevormd heeft, 
't Maakt, in zijn boosheid, nimmer van Sinon een ijdlen bedrieger, 
Mogelijk kwam wel eenig gerucht van den naam u ter oore 
Diens Palamedes van Belus geslacht, van 't hooglijk vermaarde 
Krijgshoofd; dien, op een schijn van verraad, de bedrogen Pelasgen, 
Schuldloos offer afgrijslijk beticht, om 't ontraden des oorlogs, 
't Doodsrijk deden betreên. Thands treuren ze om dien zij ontzielden. 
Onder 't geleide des mans, dien 't bloed mij ten vriend had geschonken, 
Zocht mijne jeugd dees krijg, een behoeftigen vader gehoorzaam. 
Toen hij nu vast in 't gezag, en geliefd in de vorstelijke raadzaal 
Bloeide, verhief zich mijn naam almede met eenig vereeren. 
Nevens hem: maar zooras hem de nijd van den sluwen Ulysses, 
('k Spreek wat alom is bekend), uit de oorden des levens verbande, 
Sleepte ik, ter nedergebogen in rouw in 't duister mijn dagen; 
Eenzaam treurend in 't hart, om den val mijns schuldlozen bloedvriend. 
Dwaas! en ik zweeg ook niet, en wen eenmaal 't lot het vergunde, 
Zoo 'k overwinnend gekeerd in 't vaderlijk Argos terugkwam, 
Zwoer ik, zijn wreker te zijn; zoo tergde ik een zoenloze snoodheid. 
Hieruit sloop mijn verderf: van de stonde af dreigde me Ulysses 
Telkens met nieuwe bezwaren, en strooide arglistige woorden 
Onder 't gemeen; in 't gewisse vermaand, naar waapnen te zoeken, 
Ja, zoo rustte hij niet, tot in 't einde hem Calchas behulpzaam.... 
Maar wat doet mij om niet dit leed in mijn boezem hernieuwen? 
Waartoe drale ik? Indien gij de Achiven in alles gelijk stelt; 
't Hooren des naams u genoeg is; zoo haast u gewroken te wezen. 
't Zal d'Ithacenser tot vreugd, en d'Atriden een wenschclijk heil zijn. 
Toen vooral ontbranden we in drift, om zijne reednen te hooren; 
Zulk eener snoodheid vreemd, en der kunst diens Griekschen bedriegers. 
Huivrend vervolgt hij; zijn taal met een schijnbare ontroering verdichtend. 

Amsterdam, 4 Januarij 1868.





{==141==} {>>pagina-aanduiding<<}

Emmanuel Geibel.

Door W.J. Manssen.

De poëzie, en als haar onderdeel de lyriek, kan zich nimmer losmaken van den geest des tijds, noch van de ideeën, die op een bepaald oogenblik onder menschen en volken leven en heerschen. Hoe meer ze zich met beiden assimileert, hoe meer ze zoekt te werken op de gemoderen, in één woord, hoe meer ze doordrongen is van de waarde van het oogenblik, des te krachtiger zal zij optreden en des te grooter zal haar invloed op de tijdgenooten zijn. Zoo ontstonden de ‘Ridderroman’ in de middeleeuwen, de kerkelijke en religieuze hymnen in het tijdvak der hervorming. Hoe opgewondener, hoe levendiger, hoe woeliger de tijd, des te meer zal de dichtader vloeien; al worden dan ook de voortbrengselen er somtijds niet beter door, en al beantwoordt de hoedanigheid meestal niet aan de hoeveelheid. Ieder meent dan dichter te zijn en het recht te hebben als zoodanig op te treden. Heerscht er daarentegen rust en vrede, we zullen misschien hun aantal zien verminderen, het gehalte echter der voortbrengselen zal veelal beter en van hoogere waarde zijn. In zulk een tijd zullen de dichters liever het stille leven ter behandeling nemen, of hunne stof kiezen uit de oude sagen der verschillende landen; ze zullen ons hun eigen hart ontsluiten. Zoo ook in Duitschland. - Het zoogenoemde klassieke tijdperk mist die albeheerschende ideeën, de groote feiten der wereldgeschiedenis, om er uit te putten; de dichters zoeken troost in beschouwin-
{==142==} {>>pagina-aanduiding<<}
gen over den mensch, over vrijheid en eenheid van hun land; in idealen, die ze zich scheppen, en in de oude sage, die hunne fantasie boeide of door zonderlingheid aantrok. Een Schiller uitgezonderd, zijn ze nooit waarachtige volksdichters geworden; ze hebben slechts geschreven voor een bepaalden kring, die met hen op gelijk standpunt stond; m.a.w. voor hunne ‘klub’ of voor den ‘salon.’
We hebben hier in korte trekken den geest der ‘oude romantische school’, die Schlegel, Tieck, Novalis tot woordvoerders had, en we moeten er bijvoegen in menig opzicht tot waardige woordvoerders, teruggegeven.
Immers, niet opgewekt door de ideeën des tijds, die kalm en rustig voorbijging, gaven ook zij zich over aan bespiegeling, of zochten uit den vreemde inheemsch te maken, wat niet de omstandigheden zelven aan de hand gaven. Want, hoe het ook zij, de geest der poëzie zal nooit uitsterven bij een natie, zoolang er nog eenig gevoel voor schoonheid en kunst in de gemoederen harer burgers woont. En is dit bij alle volken het geval, hoe veel te meer bij onze ‘schwärmerische en sentimenteele’ buren! - De Feeën en Elfen van Duitschlands grijzen voortijd, de oude Italiaansche schoonheden, zoo meesterlijk door Dante en Petrarca bezongen, en ook bijbelsche onderwerpen trokken hen aan; ja zelfs oostersche gedichten werden overgebracht in Duitschen vorm. Zoo werd de romantiek geboren; maar geboren en geschapen voor de aanzienlijken; het was de conservatief-aristocratische poëzie, de poëzie der hoven.
En toch ook het volk heeft behoeften, die niet ongestraft worden over het hoofd gezien. Vandaar, dat de rust niet eeuwig kon duren; het volk was nog niet in den doodslaap gezonken; er moest verandering komen en zij kwam.
De Fransche revolutie en het Napoleontisch streven brachten het hunne teweeg. Vrijheid en politiek - ziedaar de twee factoren, die ook bij hen begonnen te werken, toen de principes der revolutie zich ook over Duitschland verspreidden.
Verwachtte men eerst heil van den Franschen keizer, met dien kamp voor vrijheid bleek weldra de dwang niet te strooken, dien Napoleon oplegde, en zoo ontstond, gepaard met den wensch om zich van zijne overheersching los te maken, tevens de richting in de poëzie, die we gevoegelijk de ‘tendenz-poëzie’ van 1813 en de nieuwe ‘romantische school’ kunnen noemen.

{==143==} {>>pagina-aanduiding<<}


Voorwaarts, voort, ja moedig voort! 1) 
Rusland sprak dat stoute woord: 
Voorwaarts! 
Pruissen hoort het stoute woord, 
Luistert gaarne en draagt het voort: 
Voorwaarts! 
Geef uw legers, Oostenrijk, 
Wees den anderen ook gelijk! 
Voorwaarts! 

In weinige strofen van Uhlands ‘Vorwärts’ de poëzie van 1813! Napoleon was zijn nederlaag nog niet vergeten en de andere volken hadden de Beresina en den winter van 1812 nog versch in het geheugen. Nooit is er een tijd geweest, waarin de poëzie zooveel invloed gehad heeft op de gemoederen des volks. De dichters, en we bedoelen hier de waarachtige dichters, zooals Körner, Uhland, Arndt, spoorden zelven hunne landgenooten aan, en met hunne namen verbinden we tevens het streven naar nieuwe onafhankelijkheid, naar vrijheid.
Ja, 't was een nieuwe, frissche geest, die over Duitschland zijn adem liet gaan; een geest, waaraan wij de schoonste lyrische producten uit dien tijd te danken hebben; een geest, door Heinrich Heine 2) miskend, maar in den boezem en het harte van het duitsche volk bewaard; een geest, die zijn invloed zal behouden, wanneer de Heiniaansche critiek reeds lang zal zijn weggevaagd uit Duitschlands herinnering!
Tevens vinden we in hen de hoofden der nieuwe romantische school. Ook zij namen hunne onderwerpen uit den voortijd, maar van vaderlandschen bodem; ze kozen de oude sage ter bearbeiding en gaven meesterstukken van poëzie, zoowel naar inhoud als vorm. Ja, 't is die frissche toon, die aantrekt; ‘'tis als de zonnestraal, die 't somber woud verlicht’; en wie ooit zich eenigszins in Duitschlands schoone literatuur heeft verlustigd, noemt met eerbied de namen van den ‘Schwabischen Dichterbund’, aan welken wij te danken hebben het schoone, dat de romantiek ons biedt. Het was de liefde voor hun land, die hen bezielde, voor het oude Duitschland met zijn kasteelen en bosschen, zijn ridders en jonkvrouwen. ‘Maar niet de nevelachtige mystiek trok hen aan met haar verstorven vormen; neen, alles, wat ooit

{==144==} {>>pagina-aanduiding<<}
groots en heerlijks had geleefd’, daaruit kozen ze, en vol van de gedachten, die hen bezielden, vloeiden de krachtigste en schoonste tonen van hunne lippen en kweekten ze de reinste bloemen, die gebloeid hebben op politiek terrein. ‘Zij zijn, zoo zegt een duitsche schrijfster terecht, onze waarachtig poëtisch-politische dichters’ 1).
Bezielde zoo 1813 vele edelen en waren zij de tolken van het gevoel der natie, die ook eindelijk het juk was beginnen te gevoelen van Napoleon: 1815 verscheen, en met dat jaar bleven vele illusies en idealen, die men zich had gevormd als aan uiterlijke vrijheid verbonden, ten opzichte van het inwendige van den Duitschen staat, onvervuld. Die stemming duurde voort tot 1830, het bekende jaar der Julirevolutie, en zij was het signaal voor de jubelende kreten der vrijdenkers en vrijzinnigen, voor de mannen van het jonge Duitschland, dat Börne en Heine tot wegbereiders had gehad.
't Was de geest van Heine die hen aanstak, van Heine die zingen kon:

‘Selten habt ihr mich verstanden, 
Selten auch verstand ich euch; 
Nur, wenn wir im Koth uns fanden, 
Da verstanden wir uns gleich;’ 

van Heine, die strijdend voor democratie en ultraliberalisme, met bijtende scherts en vol geest, als waarachtig woordvoerder der vrijgeesten, zoowel op maatschappelijk als godsdienstig terrein zich laat hooren, wanneer hij zegt:
‘Napoleon is nu dood en ligt goed verzegeld in zijn looden kist onder het zand van Longwood op het eiland St. Helena begraven. Rondom vloeit de zee. Hem hebt ge alzoo niet meer te vreezen. Ook de drie laatste goden, die nog in den hemel zijn overgebleven, de Vader, de Zoon en de H. Geest, behoeven u niet bezorgd te maken; want ge staat op goeden voet met hun heilige dienaren. En ook wat u zelven betreft is het niet noodig bang te zijn, want ge zijt machtig en wijs. Gij hebt goud en geweren, en wat te koop is, kunt ge koopen; wat sterfelijk is, dooden. Ook aan uwe wijsheid kan men geen weerstand bieden. Ieder uwer is een Salomo, en het is jammer dat de koningin van Saba, de schoone vrouw, niet meer leeft; gij zoudt haar geheel en al (bis auf's Hemd) ontraadseld hebben. Daarenboven hebt

{==145==} {>>pagina-aanduiding<<}
ge ijzeren potten, waarin ge allen kunt stoppen, die u iets te raden geven waarvan ge niets wilt weten; wat meer is, ge kunt ze verzegelen en in de zee werpen..... alles als koning Salomo.
Evenals hij verstaat ook gij de taal der vogels. Gij weet alles wat in het land gezongen en gefloten wordt, en, mocht u het gezang van een vogel niet bevallen, wat nood! gij hebt een groote schaar, waarmee ge hem den snavel kunt rechtmaken, en naar ik hoor wilt ge u een nog grootere laten vervaardigen voor hen, die meer dan twintig vel zingen. Ten overvloede hebt ge de verstandigste vogels in uw dienst: alle raven, alle pauwen, alle uilen. Ook leeft de oude Simurgh nog, hij is uw grootvizier en de knapste vogel van de wereld. Hij wil het rijk weder evenzoo oprichten als het onder de prae-adamitische sultans heeft bestaan, en daarom legt hij onvermoeid eieren nacht en dag. Slechts voor één moet ik u waarschuwen, nl. voor den Moniteur van 1793’ 1).
Is het wonder dat Heine met dit bijtend sarkasme en met het talent, waarmee hij adel en geestelijkheid aanviel, aanhangers verkreeg die, nog meer dan hij onbeperkt in hun ideeën van vrijheid, zochten af te schudden wat reeds eeuwen heilig voor en dierbaar aan het menschdom was geweest, zonder er iets anders en beters voor in de plaats te geven? We gelooven het niet.
Neen, aan hem sloten zich de dichters van het ‘jonge Duitschland’ aan, die echter het talent van Heine misten en in hunne gedichten zich bijna alleen bezighielden met hun vrijgeesterij te uiten; terwijl hij op lyrisch gebied nog zooveel andere onovertrefbare zangen heeft geleverd.
Zij toch, vervuld van de denkbeelden der Fransche revolutie, zochten een totale omkeering te weeg te brengen zoowel op maatschappelijk als op religieus gebied en wilden door de verkondiging hunner beginselen het ‘Filisterthum’, zooals zij het noemden, uitroeien niet alleen, maar tevens de bourgeoise literatuur en de bourgeoisie vernietigen. Ze meenden het niet anders te kunnen doen dan door de leuze, waaronder ze streden: ‘Emancipation des Fleisches’ en ‘freie Liebe’, d.i. afschaffing van het wettig huwelijk en van de bekrompen voorstellingen, die de menschen zich van de materie vormden.
Om echter deze principes ingang te doen vinden, zagen zij

{==146==} {>>pagina-aanduiding<<}
terecht in dat hun invloed grooter zou zijn bij de elegante wereld dan bij het meer degelijk gedeelte der natie, bij de eerzame burgers, en ziedaar de reden dat zij, Gützkow, Mundt en anderen, de grootste zorg besteeden aan hunne zangen wat elegance van vormen en sierlijkheid van uitdrukking betreft; al streed dan ook de inhoud hunner gedichten er mede, die maar al te dikwijls alles behalve elegant en sierlijk was.
Tegenover hen stonden een aantal jeugdige muzenzonen, die, eveneens gedreven door ultravrijzinnige denkbeelden, echter liever de ‘proletariërs’ der natie wilden ontrukken aan de ellende, waarin ze verkeerden. Hen kan men met recht volksleiders noemen en dat zeer zeker niet in den goeden zin des woords. Immers, hun doel was alleen de heffe des volks op te stoken tegen de rijken en meer gegoeden, die zij als ‘verdrukkers en bloedzuigers’ afschilderden; zoo hen in 't eind tot opstand en gewelddadige maatregelen te verleiden en het communisme - want dit was hun lievelingsidee - te bevorderen. Daartoe richtten zij ook den aanval tegen God, godsdienst en onsterfelijkheid en stelden dit alles voor als sprookjes, door de rijken verzonnen om hunne verarmde natuurgenooten in bedwang te houden en te kunnen uitzuigen.
Hun hoofd was Herwegh, die eerst veel opgang maakte, echter weldra met schade en schande het tooneel moest verlaten waarop hij werkzaam was. Immers, ook hij bewees in zijn eigen persoon, dat moed tot schreeuwen niet altijd de tweelingbroeder is van moed tot handelen, en dat er ‘een wijdgapende klove is tusschen vrijheidszanger en vrijheidsheld.’ In 1848 verliet hij lafhartig zijn partij. Al de dichters van deze kleur hebben in meerder of minder mate hetzelfde lot ondervonden.
Slechts eenigszins, voor zoover het in weinige bladzijden was saam te trekken, hebben wij de richting geschetst, waarin de literatuur sedert 1815 in Duitschland zich bewoog, en dat met opzet, daar zij natuurlijk niet zonder invloed kon blijven op den man, die onder den nagalm der Fransche omwenteling leefde en zijn opvoeding ten tijde der Juli-revolutie genoot. In hoeverre hij zich van eenzijdigheid heeft weten vrij te houden zullen wij later zien. Of zijn lyrische producten de klip der politiek ontweken en zijn epische stukken (Balladen, Romancen enz.) zich onthielden van een te mystieken gloed, die de zangen der Romantische school maar al te dikwijls ontsierde, kunnen

{==147==} {>>pagina-aanduiding<<}
we uit zijn eigen voortbrengselen het best aantoonen. Alleen dit zij hier gezegd, dat we in hem een liefelijke verschijning begroeten na alles te hebben doorgeworsteld wat veel beter in proza zou gezegd zijn en nog veel liever gezwegen had moeten worden; een persoon, die in zijn gedichten, met talent en geestdrift geschreven, boeit en bekoort. Verre toch van de poëzie te verlagen, zooals vóór hem door de mannen van het ‘jonge Duitschland’ - de goeden niet te na gesproken - en de democratische dichters was geschied, tot draagster van politieke meeningen, tot het orgaan van politieke tendenz-liederen, waartoe de tijd zich ten zeerste leende, zingt hij, ‘gelijk aan den vogel, wien het lied de keel ontvloeit,’ en dit alleen omdat hij zich stelt, zooals een Duitsch critikus zegt, ‘op het standpunt van het vrije, menschelijke gevoel.’ Om dien invloed beter te waardeeren, zullen we vooraf in zijn leven zien, welke de rotsen zijn waarop hij schipbreuk had kunnen lijden, en waarvoor hij zoowel door de omstandigheden als door zijn opvoeding is bewaard gebleven.
Emmanuel Geibel werd den 18. October van het jaar 1815 te Lubeck geboren en was de derde zoon van den predikant der Hervormde Gemeente aldaar. Zijne vrome ouders gaven hem een opvoeding die op zijn geheele leven van blijvenden invloed was en later in zijn gedichten nog altijd merkbaar is. Als knaap trok hem de oude rijksstad met hare eeuwenheugende herinneringen aan en plantte in hem het gevoel van vrijheid en waarachtige onafhankelijkheid, dat hem sedert immer bezielde. Zijn onderricht ontving hij op het gymnasium zijner vaderstad en deze inrichting bracht er veel toe bij om in hem den lust tot de klassieke oudheid met hare schrijvers aan te wakkeren; terwijl tevens de zin voor poëzie, die bij hem bestond, door de uitstekende voorbeelden, waarop zijn leermeesters hem wezen, werd aangemoedigd. Uit dezen tijd hebben we reeds eenige versjes van zijn hand, die vol zijn van frischheid en schoone gedachten en welke in hem den toekomstigen dichter deden zien.
In 1835 den cursus op het gymnasium afgeloopen hebbende werd hij student te Bonn, om aldaar in de theologie te studeeren. Deze studie kon echter den jongeling, die behagen schiep in bevallige vormen en vol was van poëzie, niet bekoren; daarom bleef hij ook hier zich met ijver op de klassieken toeleggen, en vooral voelde hij zich aangetrokken door de Grieksche oudheid.

{==148==} {>>pagina-aanduiding<<}
Een menigte gedichten uit de periode, die hij te Bonn doorbracht, zijn ons bewaard. Ze tintelen van diep gevoel en doen ons tevens den joligen en vroolijken student kennen, die behagen schiep in kleine minnarijen, zonder echter met het hart der jonge schoonen, die hem bekoorden, op gevaarlijke wijze te spelen. Hij is nog gelijk aan den vlinder, die fladdert van het eene bloempje naar het andere zonder op een bepaald doel af te gaan. Immers zoo zingt hij zelf:

‘Mijn zin is nog een weerhaan maar 
Waar 't liefde geldt voor 't leven, 
Nu draait hij hier, dan draait hij daar, 
Door elken wind gedreven; 
'k Weet niet of 't is bij mij alleen 
Dan of ook andren 't moeten, 
Maar, aan elk venster, groot of kleen, 
Moet ik iets liefs begroeten. 
 
Bij blondjens klop ik aan vandaag, 
En morgen bij brunetten; 
En overmorgen ga ik graag 
Bij zwartjens mij verzetten; 
Nu kan ik nimmer al te lank 
Bij één mooi meisjen wezen: 
Maakt mij een gitzwart oogjen krank, 
Een blauw doet mij genezen. 
 
En spoedig ken ik in dit oord 
Het hart van al de schoonen, 
Want elk vangt gaarne een liefdewoord 
Van 's jonglings cithertoonen; 
En ieder dweept er onbewaakt 
Als 't zonlicht zich liet blusschen, 
En als ge 't maar wat teêrtjes maakt 
Wil ieder ook wel kussen. 
 
Zoo vliegen dan met luchte schreên 
De vlug gewiekte stonden. 
'k Zing enkel maar - ik zucht niet, neen! 
En weet geen zier van wonden. 
Nu mag ik hier, dan derwaarts gaan, 
Aan scherts en jok mij lavend, 
En ieder dag brengt liedjens aan 
En kusjens ieder avond!’ 1) 


{==149==} {>>pagina-aanduiding<<}

Hij zingt van wijn en liefde, en zijn jeugdig hart wordt bekoord door het schoone buffetmeisje, dat hij, vermoeid van lange tochten, in een herberg ontmoet, terwijl hij er zich volstrekt geen gewetenszaak van maakt der schoone eenige kussen te ontstelen, want, zegt hij tot haar:

‘Ein braver Bursch, 'ne schöne Maid, 
Wo die sich treffen allezeit, 
Da soll ein Küsschen in Ehren 
Ihnen kein Narr verwehren.’ 1) 

Het jaar daarop zeide hij voor goed der theologie ‘vaarwel’ en ging naar Berlijn 2), om zich geheel aan de studie der philologie te wijden. Hij kwam er in kennis met verscheidene dichters van naam en begon reeds eenige zijner gedichten uit te geven in den Muzenalmanak, die door Chamisso en Schwab werd geredigeerd. Niet lang echter zou hij zich in het gezelschap van deze vrienden verheugen. Zijn lust toch om de plaatsen te bezoeken, waar Homerus had geleefd en waar de grootste en talentvolste zonen van het oude Griekenland hun meesterstukken hadden vervaardigd, kon bevredigd worden. Hij kreeg een aanbieding om onderwijzer te worden bij den Russischen gezant te Athene en nam haar aan. Op zijn reis er heen bezoeht hij tevens Italië, het land waar de geest van onzen poëet werd betooverd en geboeid door alles, wat hij er zag; het land waar zoowel de schoone natuur om hem heen, als de helder blauwe lucht boven hem, zijn gemoed ontvonkten en hem zijn ziel deden uitstorten in een der schoonste liederen, die we van zijn hand bezitten. Het is getiteld ‘Gondoliera.’

‘O komm zu mir, wenn durch die Nacht 
Wandelt das Sternenheer! 
Dan schwebt mit uns in Mondespracht 
Die Gondel über's Meer. 
Die Luft ist weich wie Liebesscherz, 
Sanft spielt der goldne Schein, 
Die Cither klingt und zieht dein Herz 
Mit in die Luft hinein. 
O komm zu mir, wenn durch die Nacht,’ enz. 

{==150==} {>>pagina-aanduiding<<}

‘Das ist für Liebende die Stund', 
Liebchen, wie ich und du; 
So friedlich blaut des Himmels Rund, 
Es schläft das Meer in Ruh. 
Und wie es schläft, da sagt der Blick 
Was nie die Zunge spricht, 
Die Lippe zieht sich nicht zurück 
Und wehrt dem Kusse nicht. 
O komm’ enz. 1) 

Na deze reis in Griekenland aangekomen, vond hij er echter volstrekt geen gelegenheid om zijn lievelingsstudie voort te zetten, zoodat hij weldra zijn betrekking liet varen en als privaat-docent in zijn onderhoud zocht te voorzien, maar tevens vol ijver zich toelegde op de studie van de ‘heroën’ der Grieksche oudheid. En waar zou hij het beter doen? Hier op zijn reizen bestormden duizenden gedachten aan hen zijn hoofd; hier gevoelde hij zich zoo met hen vereenigd en nam hij hun geest in zich op. Ja, op den bodem, waar die zonen van den grijzen voortijd hadden geleefd, daar eerst kon hij zich met hen in gemeenschap stellen en hen recht leeren waardeeren; daar gevoelde hij zich zoo nauw met hen verbonden; daar begonnen Sophocles en Pindarus weer levende gestalten voor hem te worden. Daar, in die overblijfselen der Grieksche kunst, spraken hem de kunstenaars weer toe en verdween zijn eigen smart bij die, welke die eeuwenheugende ruïnen hem verkondigden en deden gevoelen 2).
Daar onder dat heldere gewelf des hemels en in dat zachte lieflijke klimaat kwamen de gedachten aan het verlaten vaderland als hemelsche geesten zijn ziel bestormen en kon hij nu eens aan zoete droomen zich overgeven, dan weder aan vroolijke scherts onder het genot van cyprischen wijn, te samen met zijn vrienden, zich laven 3).
En in dat Griekenland verschenen weer voor hem de oude helden, die bij Marathon hadden gestreden en hun leven opgeofferd, en begon Themistocles, de groote staatsman, weer voor hem te leven 4). Maar evenmin hield hij zijn oogen gesloten

{==151==} {>>pagina-aanduiding<<}
voor wat daaglijks om hem heen voorviel, voor de gewoonten en zeden van den tegenwoordigen tijd 1). Is het wonder, dat in die verrukking zijne lier begon te ruischen en de liefelijkste akkoorden er aan ontvloeiden?
In den zomer van 1840 zag Duitschland zijn dichter weer, om zijn studiën voort te zetten en te voleindigen en zoo gelegenheid te vinden om zich zelf te onderhouden. 't Was een moeielijk jaar voor hem! Zijnen ouders, die zelven niet gunstig door de fortuin waren bedeeld, tot last wezen, daartoe was hij te edel, en van zijn poëtische producten te leven, dit ideaal scheen hem te worden ontnomen, toen hij zag dat zijn gedichten bijna in het geheel geen opgang maakten bij hun verschijnen.
Weldra echter werd hij uit den nood gered; want een oud vriend zijns vaders, de vrijheer Karl von Malsburg, noodigde hem om een onbepaalden tijd op zijne bezittingen door te brengen, van welk aanbod hij gretig gebruik maakte. Het lieflijk oord ‘Escheberg’ met zijn bergen en wouden bezielden den genialen dichter, en het onbekommerde leven dat hij er sleet, gevoegd bij den vriendschappelijken huiselijken kring waarin hij verkeerde, gaven hem de schoonste gedichten in de pen, die we wellicht van zijn hand bezitten 2).
Hier immers kon hij ronddolen in die sombere wouden, slechts hier en daar door een enkelen zonnestraal verlicht, waar elk blaadje hem een lied verkondde en elk geritsel of het suizelen des winds hem een groet aanbracht van de geliefde; hier, waar hij aan den oever van het blauwe meer zich kon verheffen tot hoogere gedachten, waar geen kommer zijne ziel, noch angst voor de toekomst hem benauwde, maar alles bijdroeg tot een kalme en zalige gemoedsstemming 3).
Hier verscheen ook een bundel gedichten van hem, die hij ‘Zeitstimmen’ noemde, benevens een vertaling van verscheidene onde Spaansche Romances 4) die hem de bibliotheek van den Vrijheer had verschaft.

{==152==} {>>pagina-aanduiding<<}

Weldra, in het jaar 1842, trad nu ook een mededinger op literarisch gebied op, nl. Herwegh, wiens liederen, zooals we boven reeds opmerkten, tintelden van ultraliberalisme, demagogie en atheïsme. Met zijn richting kon Geibel zich volstrekt niet vereenigen.
Immers, reeds vroeger had hij de ‘Glaubenslosen’ gewezen op de heerlijke natuur in zijn ‘Frühlings-Offenbarung’ 1), en dit gedicht leert ons tevens het vrome, godsdienstige gemoed van den dichter kennen. ‘Kommt her’, zoo zingt hij:

‘Kommt her zum Frühlingswald, ihr Glaubenslosen! 
Das ist ein Dom, drin pred'gen tausend Zungen; 
Seht diese blüh'nden Säulen, diese Rosen, 
Die lichte Wölbung, Grün in Grün verschlungen! 
 
Wie Weihrauchswolken steigt der Blumen Düften; 
Gleich goldnen Kerzen flammt das Licht der Sonnen; 
Als Jubelhymnen flöten in den Lüften 
Die Stimmen all von Vöglein, Laub und Bronnen. 
 
Der Himmel selbst ist tief herabgesunken, 
Das liebend er der Erde sich vermähle; 
Es schauern alle Wesen Gottestrunken, 
Und, wie verstockt anch, schauert eure Seele. 
 
Und dann sprecht: Nein! Es ist ein hohl Getriebe, 
Ein Uhrwerk ist's, wir kennen jeden Faden. 
Sprecht: Nein! zu diesem Uebermasz der Liebe, 
Und von der Lippe weist den Kelch der Gnaden. 
 
Ihr könnt es nicht. Und thätet ihr's: verwehen 
In's nichts würd' eure Lästrung sonder Spuren, 
Und keinem Ohr vernommen, untergehen 
Im tausendstimm'gen Ja der Creaturen!’ 

Zong hij aldus acht jaren geleden, nog vloeien die zelfde tonen van zijn lippen, nu hij zijne wapenen richt tegen den stoutweg alles negeerenden Herwegh en zijn vrienden. En hoe natuurlijk en ongekunsteld is het onderscheid aangegeven tusschen de ‘oude maar van natuur vrome heidenen en onze moderne heidenen’, in het gedicht dat tot titel draagt: den ‘Verneinenden’ 2):

{==153==} {>>pagina-aanduiding<<}


‘Dass ihr euch Heiden nennet, hör ich sagen, 
Doch jene sahn den Gott im Sturm der Meere, 
Den Gott im Donner und im Sonnenwagen. 
 
Ihr aber möchtet frech mit erz'nem Speere 
In Trümmer jedes Götterbild zerschlagen - 
So bleibt euch nichts denn, als die grosse Leere.’ 

Dit gedicht verschafte hem, zooals natuurlijk te begrijpen is, vele vijanden, tevens echter een groote menigte vrienden, en droeg zeer veel bij tot het verspreiden van zijn naam over gansch Duitschland.
Na het Pinksterfeest nog te Escheberg gevierd te hebben, keerde hij in 1842 weer naar Lubeck terug, maar met een beangst gemoed voor de toekomst, die hem nieuwen strijd en nieuwe zorgen voorspelde. Wel vloeide zijn dichtader onophoudelijk voort; maar het waren tonen der smart, die aan zijn bezorgd en bekommerd hart ontsnapten, en het scheen alsof hij ‘met een laatsten warmen handdruk afscheid zou nemen van zijn geliefkoosde bezigheden.’ Reeds had hij stappen gedaan om op nieuw zich in een afhankelijke betrekking te begeven, toen hij met Kerstmis de blijde tijding ontving, dat de koning van Pruissen, bekoord door zijn dichtgenie, hem een jaargeld had toegestaan ter voltooiing zijner studiën.
Tevens mocht hij de voldoening smaken, dat zijn producten meer en meer ingang vonden bij het publiek, dat, voldaan van de tendenz-poëzie, nu wel eens weder een woord uit het hart tot het hart wilde. In 1843 verscheen reeds de tweede druk van zijn ‘Zeitstimmen.’ Zijn latere gedichten, opgenomen in de nieuwe uitgaven, kregen hoe langer zoo meer een ernstige kleur. ‘Waren ze vroeger het spel zijner jeugdige verbeelding geweest, nu werd zijn geheele leven de rijke bron van immer schooner verzen, want het lijden, dat hij in zijn jongelingsjaren slechts bij naam kende, dat als droombeeld voor zijn geest had gestaan, was nu bloed van zijn bloed, was leven en waarheid voor hem geworden, en hiervoor moeten alle droombeelden der fantasie wijken.
In 't volle genot van zijn jaargeld bracht hij achtereenvolgens zijn leven door, sleet in gezelschap van Freiligrath, den dichter van het bekende: ‘o Min zoolang ge minnen kunt’, te St. Goar eenige gelukkige en vroolijke dagen en woonde later te Stutgart, Berlijn, Hanover of Lubeck, tot hij in 1852 door den koning van Beieren tot hoogleeraar in de ‘Aesthetiek’ aan de hoogeschool te Munchen werd beroepen, waar hij sedert werkzaam is.

{==154==} {>>pagina-aanduiding<<}

Na 1843 kwamen er steeds nieuwe uitgaven van zijne gedichten in het licht; terwijl ook nieuwe bundels van zijn hand gereeden ingang vonden. Zoo behandelde hij in 1846 de Sleeswijk-Holsteinsche quaestie in eenige sonetten, verscheen er in 1848 een verzameling lyrische en epische gedichten van gemengden inhoud onder den titel ‘Junius Liedern’, beleefden zijn ‘Neue Gedichte’ reeds een zevenden druk, en zagen in 1864 zijn ‘Gedichte und Gedenkblätter’ het licht 1). Op deze bundels echter zullen we aanstonds den blik vestigen en hiermede de rij der bijzondere lotgevallen van den dichter sluiten.
‘Zooals we gezien hebben, was zijn leven een strenge oefenschool, die het het aangeboren dichtgenie op een harde proef stelde. Gelukkiger echter dan zijn tijd- en lotgenooten, bleef hij voor den harden kamp, dien zij moesten strijden, bewaard. Zijn redding had hij te danken aan den koning van Pruissen, die hem door het toestaan van het jaargeld voor veel onheil en rampspoed beschermde. Wij willen niet met den mensch in het gericht treden, en niet vragen of hij het geschenk niet vriendelijk van de hand had moeten wijzen; veeleer ons verheugen, dat deze gebeurtenis plaats greep, die den dichter ons heeft doen behouden. Immers, trots de gouden keten, waarmede hij gebonden scheen, heeft hij zijn edelen, vrijheidlievenden zin niet verloren, noch ook de liefde voor zijn vaderland verloochend. Neen, als een ware zoon der moeder, der oude Hanzestad, heeft hij gestreden, al heeft hij dan ook niet als velen zijner tijdgenooten het gebied der politiek betreden, noch gevochten met het zwaard des geestes voor een bepaalde partij.’
Ziedaar het oordeel aan het slot van een artikel over hem; wij noemen het juist geoordeeld 2)!
Van de waarde zijner voortbrengselen heeft het Duitsche volk reeds sinds lang getuigd door de buitengewone belangstelling, die het in zijn werk heeft getoond. Zijn gedichten hebben de met luiden jubel ontvangen ‘Tagespoesiën’ overleefd; ze zijn in den boezem van het Duitsche volk opgenomen. Zijn eerste gedichten hebben reeds den zevenentwintigsten druk beleefd, terwijl zijn latere werken altijd op nieuw met dezelfde liefde worden ontvangen.
Verdient Geibels poëzie deze belangstelling, m.a.w. kan zij

{==155==} {>>pagina-aanduiding<<}
den toets eener onpartijdige critiek doorstaan, voldoet ze aan de eischen die met recht aan den dichter kunnen worden gesteld? Laat ons zien.
Op episch, lyrisch en dramatisch gebied heeft hij zich bewogen en beweegt hij zich nog. Een korte karakteristiek der soorten ga vooraf.
Noemen wij de epische poëzie de verhalende of objectieve, omdat de dichter zelf op den achtergrond treedt en alleen zich bezig houdt met de zaken en de personen, wier gevoelens en gedragingen hij schetst voor hoorder of lezer, - de lyrische geeft ons het subject zelf; ze schildert zoowel het persoonlijk leven en het gemoedsbestaan als de gewaarwordingen van den dichter. Verbergt in het epos de schrijver zich achter zijn werk, de lierzanger stelt overal zich zelf op den voorgrond en doet ons de wereld aanschouwen in den spiegel van zijn eigen gemoed. ‘Uit zijn oog ontspringt de morgenstraal, die der memnonzuil leven en beweging geeft, en aan zijn gevoel ontleent hij klanken om de echo in het hart van anderen te doen ontwaken 1).’ Lyrische poëzie is, zooals Geibel zelf zegt:

‘Das ist des Lyrikers Kunst, aus zu sprechen was allen gemein ist, 
Wie er's im tiefsten Gemuth neu und besonders erschuf; 
Oder dem Eigensten auch solch allverständlich Gepräge 
Leihn, dass jeglicher d'rin staunend sich selber erkennt’ 2). 

Beiden vereenigd, subject en object, vinden we in het drama; strijd om de daad uit te voeren en de daad zelve zien we in denzelfden persoon. Komt het bij de epische poëzie aan op het verleden, bij de lyrische op het heden, in het drama speelt de toekomst de hoofdrol.

‘Als ein Vergangnes erzählt dir der Vorzeit Sage das Epos, 
Aber ein werdendes Loos zeigt der Dramatiker dir; 
Weit dort streckt sich der Raum, bunt wechseln die Helden, und sichtbar 
Tritt aus dem hohen Gewölk waltend die ewige Macht, 
Während du hier aus der menschlichen Brust ureigensten Tiefen 
Jegliche That aufblühn siehst in ein einig Geschick’ 3). 

Geeft hij ons zoo zelf den maatstaf ter beoordeeling aan de hand, waar hij in zijn ‘Distichen’ de soorten der poëzie beschrijft, 't is natuurlijk dat we hieraan ook zijn eigen werk toetsen. En even natuurlijk, dat we onze eischen zoo hoog mogelijk

{==156==} {>>pagina-aanduiding<<}
stellen en de beste voorbeelden kiezen, waarmede we zijn producten vergelijken. Evenals in alles, trekt het middelmatige aan noch bekoort; want het is er mee gelegen als met alles, wat niet aan de kunst voldoet, en met ieder, die niet in staat is naar het hoogste te dingen.
De dichter, die zich niet kan verheffen boven het peil van het alledaagsche; die, om een voorbeeld te nemen, ons ellenlange klachten ten beste geeft, waar een enkele zucht voldoende zou zijn; of redeneert als in een wiskunstig betoog, waar een enkel woord meer zegt dan duizend lange regels, zal, ja misschien voor het oogenblik eenig succes behalen en zich een korte wijle mogen verheugen in de jubelende fanfares van den grooten hoop en het uitbundig gejuich der menigte: hij zal nooit het hart der beschaafden blijven boeien, nooit worden wat men noemt ‘volksdichter’ in den edelsten zin des woords.
Verheft Geibel zich boven dat peil van middelmatigheid en alledaagschheid? We meenen volmondig te kunnen zeggen: ja! Hij is bijna uitsluitend lierdichter. Vergelijken we hem met Heine, een der heroën van de lyrische poëzie, wat inhoud en vorm betreft van vele zijner liederen, in sommige opzichten moeten we hem boven dezen plaatsen, vooral wat den inhoud betreft zijner minneliederen; - in den vorm zal Heine wel niet overtroffen worden. Is toch deze somtijds te triviaal, bij Geibel is al wat hij uitspreekt, het diepe, krachtige en levendige gevoel voor het voorwerp, waarnaar hij haakt en dat hem bekoort. Wat bij Heine vaak de opwelling is van niets dan zinnelijke liefde 1), is bij hem de opwelling van geestelijke sympathie, die, ik zal het wel niet behoeven te zeggen, meestal gepaard gaat met een blik voor uiterlijk schoone vormen. De dichterziel toch zal altijd eer bekoord worden door wat schoon is en in bevallige gedaante zich aan zijn oog vertoont, en natuurlijk, ten minste voor hem die meer behagen schept in een schoone dan in een leelijke schilderij, met meer genoegen luistert naar verhevene dan naar platte muziek.
Met dat diepe gevoel, dat we echter niet alleen in zijn minneliederen vinden, verbindt Geibel tevens een heerlijk talent, dat ons te aanschouwen geeft, een welluidende taal en schoonen vorm. Ja, soms is het bij het lezen alsof liefelijke tonen der

{==157==} {>>pagina-aanduiding<<}
muziek ons in de ooren klinken en toch blijft hij altijd natuurlijk, is nooit gezwollen, noch bombastisch. Doch we willen den dichter verder zelf laten spreken, en eenige proeven van zijn talent en zijn smaak geven - deze zullen hier de beste getuigen zijn.
Wij kunnen bij zijn lyrische produkten gevoegelijk drie perioden onderscheiden, naar den tijd, waarin ze zijn gemaakt. In de eerste, die der jongelingsjaren, bekleedt natuurlijk het minnelied een hoofdplaats, hoewel ze toch niet geheel er door in beslag wordt genomen. Het gansche boek is vol van die zachte, reine, bekoorlijke versjes, waarin ons de kracht der liefde wordt gemaald, afgewisseld door algemeen menschelijke indrukken, ontleend aan de omgeving waarin hij zich bevond, het land, waar hij vertoefde of herinneringen uit den vreemde, die vooral in zijn ‘Zigeuner Liederen’ worden gevonden.
Allereerst valt ons oog op een gedichtje, dat slechts uit enkele regels bestaat, doch dat in die weinige woorden meer zegt dan ellenlange verzen, waarop we soms worden onthaald door het zooeven genoemde middelsoort van dichters, wanneer ze de smarten der wereld beschrijven, ik mag wel haast zeggen: ‘uitspinnen.’

‘Wie doch so still dir am Herzen 
Ruhet das Kind! 
Weisz nicht, wie Mutterschmerzen 
So herbe sind. 
Auf Stirn und Lippen und Wangen 
Ist schon vergangen 
Das süsze Roth; 
Und dennoch heimlicherweise 
Lächelt es leise - 
Leise 
Küsset der Tod’ 1). 

Zuivere poëzie, dit zal ieder toestemmen, die het gehoord of gelezen heeft. Men gevoelt de smart der moeder mede en ziet het lieve wicht, kalm en rustig sluimerend, op moeder's schoot den geest geven.
Liefde en vriendschap, zietdaar de twee faktoren, die onzen dichter kenmerken. En zijn blik is zoo juist wanneer hij schildert; juist de vergelijkingen, die hij kiest voor beide; juist de

{==158==} {>>pagina-aanduiding<<}
vereeniging, die hij van beiden in het menschelijk hart wil. Het zijn de zusterengelen, die het leven veraangenamen.

Kent gij, mijn hart, de beide zusterenglen, 
De hemel zelf stond ze aan ons menschen af: 
De vriendschap, zeegnend met heur leliestenglen, 
De liefde, ontvlammend met haar rozenstaf? 
 
Zwartlokkig is de liefde, vurig gloeiend, 
Schoon als de lent', die ras ontluiken wil; 
De vriendschap blond, met zachte kleuren bloeiend, 
Een zomernacht, verheven, zacht en stil. 
 
De liefde is als een zee, wier golfgewemel 
Door storm gezweept, vaak tot de wolken jaagt; 
De vriendschap 't kalme bergmeir, dat den hemel 
Getrouw weêrkaatsend in zijn diepten draagt. 
 
Als 't bliksemlicht stort zich de liefde neder, 
De vriendschap komt als 't maanlicht in den nacht; 
De liefde wil bezitten, lang en teder, 
De vriendschap eischt niet, schoon zij offers bracht. 
 
Maar zalig 't hart en driewerf hoog te loven 
Tot wie deez' twee gestaâg zijn ingekeerd, 
En waar de gloed van de eerste bloem der hoven 
Den stillen bloei der leliekelk niet weert 1). 

De dichter, die zoo kan spreken, moet liefde gevoeld en vriendschap in zijn hart hebben gekweekt. Hij moet van de liefde de edelste opvatting hebben. Ja, zij is voor hem het hoogste; zij is de kostelijkste der gaven; schooner en heerlijker dan alles wat we zien en ondervinden. Bekoort ons de Mei met zijn bloemen en helderen zonnegloed, meer vreugde dan bloemengeur en zonneglans verschaft de trouwe min, die alles doet dragen en lijden, die hem de zekere rots is, de heldere lichtstraal voor het harte, de lente na den winter, de rust na den storm. De liefde, die de zelfzucht begraaft, die het eigen ik laat varen om alleen in het gij te leven; de liefde, die zich in alles één gevoelt met haar voorwerp.

In ihrem Auge deine Thränen, 
Ihr Läeheln sanft um deinen Mund, 
Und all dein Denken, Träumen, Sehnen, 
Ob's dein, ob's ihr, dir ist's nicht kund. 

{==159==} {>>pagina-aanduiding<<}

Wie wenn zwei Büsche sich verschlingen, 
Aus denen junge Rosen springen, 
Die weisz, die andern roth erglüht, 
Und keiner merkt, aus wessen Zweigen 
Die hellen und die dunklen steigen: 
So ist's; du fühlest nur: es blüht 1). 

Wordt ge hier bekoord door de schoone voorstelling en schildering, de, haast zeide ik: hemelsche opvatting, waarschuwend klinkt zijn stem, wanneer hij u doet zien, hoeveel heerlijks de wereld dikwijls bederft, hoevele bloemen zij onuitgebloeid van den stengel rukt, en voor altijd doet verdorren, wanneer hij zingt:

Zij spraken: zie geen liefde is in zijn hart, 
Hij speelt met u. - Daar boog zij 't lieve hoofd, 
En aan heur oog ontglipte een traan der smart 
Als rozendauw. - O, had zij 't nooit geloofd! 
Want toen hij kwam en haar vol twijfel zag, 
Sprak hij vol trots: ‘welaan, niet droef geschenen’! 
Hij zong en speelde en dronk met luiden lach, 
Om dan den ganschen nacht te weenen. 
 
Wel klopte een vriendelijke engel aan heur hart: 
‘Hij is toch trouw, schenk hem uw liefde weêr!’ 
Wel hoorde ook hij in bitterheid en smart 
Een stem, die sprak: ‘gewis, zij mint u teêr; 
Vergeef het haar, spreek slechts een enkel woord, 
Zoo wordt de scheidsmuur tusschen u verbroken!’ 
O, had hij toen zijn dwazen trots gesmoord! 
Maar juist dat woord werd niet gesproken. 
 
Toen scheidden zij. Gelijk in 't heilig koor 
De roode glans van 't altaarvuur verdooft - 
Eerst wordt hij dof, dan breekt een flikk'riug door 
Nog éénmaal hel en dan van licht beroofd - 
Zoo stierf hun liefde weg, eerst diep beweend, 
Dan wild terug gewenscht, en dan - vergeten! 
Hun liefde, hebben ze in het laatst gemeend, 
Had nimmer liefde moeten heeten. 
 
Vaak sprongen zij bij 't helder starrelicht 
Van 't kussen op. Van tranen was het nat 
En nat van tranen was ook hun gezicht; 
Ze hadden dan gedroomd - ik weet niet wat. 

{==160==} {>>pagina-aanduiding<<}

Dan dachten ze aan den ouden schoonen tijd, 
En aan hun nietig twijflen, aan hun scheiden, 
En aan de klove, nu zoo eeuwig wijd. - 
O God, vergeef, vergeef hun beiden! 1). 

Neen, raak het minnend hart niet aan. Laat het zijn liefde, want zijn liefde is zijn leven, en met haar ontrooft ge het alles en doodt het, waar die goede genius anders als engel des levens zijn pad zou hebben bestrooid met bloemen.

‘Ziet gij een hart door liefde ontgloeid, 
Raak daar niet aan, raak daar niet aan! 
O, doof dat godlijk vuur niet uit! 
Voorwaar, dat is niet wel gedaan. 
 
Zoo ergens op dit wereldrond 
Ge een plek door niets ontheiligd vindt, 
Dan zeker is 't een jeugdig hart, 
Dat voor de eerste maal bemint. 
 
Ontroof dien lentedroom hem niet, 
Waarin de bloem vol knoppen staat! 
Gij weet niet, welk een paradijs 
Juist met dien droom verloren gaat. 
 
Men brak reeds menig jeugdig hart, 
Waaraan de liefde werd ontrukt, 
En menig hart, vol zoete hoop, 
Ging later onder leed gebukt; 
 
En menig, dat in bloei zich sloot, 
Zocht troost in 'tijdel zingenot, 
En wierp in 's werelds maalstroom zich; 
En met zijn liefde stierf zijn God. 
 
Al weent ge menig bittre traan, 
Al drukt berouw uw ziel ter neêr; 
Gij geeft der doode roos geen bloei, 
't Gestorven hart geen leven meer’ 2). 

Geeft liefde vreugde en leven; - scheiding brengt droefheid en smart, en de gedachte aan haar, die u eens beminde maar u ontnomen werd, stort diepen weemoed in de ziel, die nogtans vervuld blijft van het lieflijk beeld en de gelukkige dagen van weleer zich herinnert. Scheiden en lijden zijn woorden van één beteekenis; - gewis,

{==161==} {>>pagina-aanduiding<<}
de waarheid hiervan moet de dichter onvervonden hebben, toen hij kon schrijven:

‘Al zijt gij verre weggegaan, 
Al vloodt gij toornig heen, 
Toch denk ik immer, dag en nacht, 
Aan u en u alleen. 
'k Denk aan uw oog en aan uw hart; 
Hoe klopte 't eens voor mij! - 
Ach niemand, niemaud vind ik ooit, 
Die mij bemint als gij! 
 
Hoe schoon was de aard, vol bloemenpracht, 
Toen gij waart aan mijn zij! 
Dan fluisterde elk blaadje ons toe, 
Dan scheen de maan zoo blij. 
Gij gaaft m' een roos, ik kuste u 
En zong een lied daarbij: 
Ach, niemand, enz. 
 
Wel ben ik vrij nu als de wind, 
Die langs de bergen giert; 
Wel ben ik vrij nu als de valk, 
Die door het luchtruim zwiert; 
Maar heeft de valk niet ook zijn nest, 
En waar is rust voor mij? 
Ach, etc. 
 
Vervloekt de dag, vervloekt het uur, 
Dat ons van een deed gaan! 
Sints dool ik op deez' aarde rond, 
Het hart met rouw belaân. 
Ik zoek de gansche wereld door, 
'k Heb rust noch duur in mij! 
Toch vind ik nimmer iemand weêr, 
Die,’ etc. 1). 

Heb ik te veel gezegd, toen ik Geibel een meester noemde in het minnalied? Nog menige parel van die soort zouden we kunnen vinden; want zijn gedichten zijn er vol van. Leest zijn ‘Traumkönig und sein Lieb’ 2) en als het u gaat als mij, dan zal dat schoone meisje, dat daar droomende wordt voorgesteld u bekoren niet alleen, maar ge zult u tevens kunnen verplaatsen

{==162==} {>>pagina-aanduiding<<}
in haar toestand en evenals zij, zou misschien menige lezeres ontwaken met een zucht op de lippen en het zalige gevoel in het hart, dat de dichter in de laatste strofe weêrgeeft, als hij haar zoeten droom doet plaats maken voor de koude werkelijkheid:

Doch als sie empor nun die Augen schlägt, 
Von langen Wimpern umsäumet 
Da seufzt sie, da preszt sie das Herz bewegt: 
Ach, war denn mein Glück nur geträumet! 

Dit is de kunst van den lierzanger: uit te spreken, wat allen gemeen is, maar wat hij tevens zelf gevoelt. Zietdaar Geibels eisch, en hij voldoet er aan. Hij geeft zich geheel zooals hij is, met zijn smart en zijn vreugd, en roert daardoor hen, die smart of vreugde gevoelen. Zijn klacht, uitgesproken in zijn ‘Verlorene Liebe’ 1) is de klacht van de menschheid zelve; zijn: ‘von Dingen, die man nicht antasten soll’ 2), doet ons den blik slaan in het binnenste heiligdom des harten, terwijl het ‘Spielmanslied’ 3) den liefdegloed des jongelings ons te aanschouwen geeft, die zich door stroomen noch bergen weet gescheiden; een droom, dien we als jongelingen zeker allen hebben gedroomd.
Of er dan niet gevonden worden van minder waarde? Zeer zeker; maar men merkt ze bij het lezen schier niet op; over alles ligt een zeker waas van frischheid, iets dat ons als onwillekeurig doet uitroepen: ‘dat is schoon.’
We zouden echter Geibel onrecht doen, wanneer we niet tevens wezen op een ander soort van liederen; liederen, waarin hij ons de smarten van anderen voorstelt, eigen indrukken en opwellingen zijns harten wedergeeft, die niet minder den waarachtigen dichter doen kennen en waardeeren. Niet waar, ons aller medelijden wordt opgewekt, wanneer we de klacht hooren van den jongen Zigeuner, die, van zijn land verwijderd, van zijn stamgenooten gescheiden, dat Zuiden terug wenscht met zijn gebruiken en gewoonten, waar ook hij mede kan dansen in de reien en de vroolijkheid niet alleen behoeft aan te zien; waar, in plaats van smart, vreugd; in plaats van tranen, de blijde lach des genots zijn gelaat doet schitteren en zijn oogen gloeien.

{==163==} {>>pagina-aanduiding<<}


Naar 't Zuiden, naar het schoone Spanje, 
Spanje is mijn Vaderland, 
Waar de schaduw der kastanje 
Laafnis biedt aan Ebro's strand, 
Waar de amandlen heerlijk groeien, 
Waar de druif het oog bekoort, 
Waar de rozen schooner gloeien, 
En het maanlicht heldrer gloort 1). 

't Is zijn ‘Zigeunerbube im Norden’, dat in Duitschland zoozeer eigendom des Volks is geworden, dat het bijna overal gezongen wordt; het is daar een wezenlijk volkslied, en, naar ik geloof, onder ons zingend en lezend publiek ook niet geheel onbekend.
Tevens vinden we er een schildering van het leven der Zigeuners in 't algemeen, zoo plastisch en juist, dat we hen als voor onze oogen zien leven en zich bewegen.
Hij doet ze ons hooren, die kinderen des wouds, zooals ze eenzaam en afgezonderd hunne liederen doen weêrklinken; we aanschouwen hunne spelen; we hebben medelijden met hun ellende en kunnen ons toch tevens begrijpen, dat ze voor een oogenblik den afschuw der medemenschen vergeten om te droomen van het zuidelijke land, dat ze voor hun oog zien verrijzen, om dan ten slotte met den dichter te zeggen:

Doch stijgt ook in 't Oosten de zon weêr met pracht, 
Dan vluchten die schoone tafreelen der nacht; 
Nu hoort men in 't rond slechts de voog'len alleen, 
De menschen vertrokken, wie zegt ons waarheen 2)? 

Van zijn grootere gedichten uit deze periode treft ons vooral ‘der Junge Tscherkessenfürst’, wiens zin voor vrijheid en onafhankelijkheid, die noch voor rijkdom, noch voor groote aanbiedingen zwicht, zoo juist wordt weêrgegeven; terwijl zijn: ‘im Grafenschlosse’ aan de romantische school doet denken en niet van mysticisme is vrij te pleiten; en hij zich ook als humorist doet kennen, wanneer hij vol sarkasme de laffe aanleidingen tot twist en strijd hekelt, en in zijn gedicht: ‘von des Kaisers Bart,’ zoo geestig den raad geeft aan het slot:

{==164==} {>>pagina-aanduiding<<}


‘Ihr Brüder, lernt das Eine 
Aus dieser schlimmen Fahrt: 
Zankt, wenn ihr sitzt beim Weine, 
Nicht um des Kaisers Bart’ 1); 

dat onwillekeurig een glimlach zich om onze lippen plooit, al heeft het ‘Waldmärchen’, dat onmiddellijk voorafgaat, nog pas de tederste snaren van ons hart doen trillen.
Geibel zou geen Duitscher zijn, zoo hij niet als jongeling ‘geschwärmt’ had voor de illusie van Duitschland's eenheid, welke gedachte hij in zijn ‘Friedrich Rothbart’ ontwikkelt, dien hij laat ontwaken om te strijden voor deze idée; opdat voor den ouden keizer ten laatste ‘Sich die Völker allzugleich beugen’ en ‘auf's Neu zu Aachen gründet er das Heil'ge Deutsche Reich’; een gedicht, niet onaardig van opvatting, echter van weinig poetische waarde 2). Ook in ‘Barbarossa's Erwachen’ slaat hij eenigszins op hetzelfde aanbeeld. Het is een dramatische schets een gesprek tusschen een jongeling, die zich beklaagt over de onrust der tijden; die zucht over de vermenging van leugen en waarbeid; die jammert over de ouden, welke alles willen behouden en slechts van ééne zaak willen weten, dat nl. ‘die Flamm' ist gefährlicher als die Asche;’ die treurt over de jongen, daar ze niets goed vinden, alles naar eigen lust en zin willen regelen, naar vrijheid roepen, die den leugen tot zwaard en hun eigen ik tot richtsnoer hebben; - en Barbarossa, die hen dwazen noemt en hen gelijk stelt met menschen welke hun pijlen richten op de sterren, die den raad geeft aan het ‘Welfisch ehrenwerth Geschlecht’ het zwaard in de schede te laten en ten laatste den jongeling wegzendt met de banale opmerking en den schralen troost, die in alle omstandigheden kan gegeven worden:

Werf deine Sorgen all' auf Ihn, 
Der droben auf ewigem Stuhl ist gesessen! 3) 

om hem dan den gulden middelweg te doen bewandelen; waarop niemand iets uitvoert. Men zou cenigszins ondeugend hier kunnen vragen: Maar wist die jongeling dan niet uit zich zelf, dat hij op God moest vertrouwen, en zonder Hem niets vermocht; dat hij, om dit te vernemen, ging raad vragen bij den keizer en

{==165==} {>>pagina-aanduiding<<}
zich zooveel moeite getroostte! Geibel levert in dit vers het bewijs, dat hij niet voor politikus is in de wieg gelegd; het mist allen gloed, alle vuur. Gelukkig, dat hij zich zelden op dit terrein heeft gewaagd! Gelukkig ook, dat we door zijn ‘Zeitstimmen’, waarop we aanstonds terugkomen, tot gunstiger oordeel worden gestemd!
Tot zijn tweede periode brengen we de gedichten, die de schrijver zelf ‘Juniuslieder’ heeft betiteld.
De lente des levens is voorbijgegaan; de jongeling is man geworden. De droomen der jeugd zijn verdwenen, en zooveel idealen als rook vervlogen. Een meer ernstige stemming straalt in de produkten van dezen tijd door. De kamp is gestreden, de levenservaring is grooter geworden, de smarten der wereld heeft hij aan zijn eigen persoon ondervonden. Hier en daar doemt een treurige herinnering voor zijn geest op en de toon komt met dit alles overeen. Bekleedt het minnelied in zijn eerste periode de hoofdplaats, in zijn ‘Juniuslieder’ zijn er slechts weinige, die ons aan de droomen der liefde doen denken. De werkelijkheid staat voor zijn oog, de vragen des tijds bestormen zijn hoofd; zijn eigen vaderland behoeft zijn woord, en ook aan den vreemde wijdt hij zijn kracht. Tevens is hij niet meer uitsluitend lierdichter, ook eenige epische gedichten bezitten we van hem uit dien tijd; wij zullen ze bespreken, wanneer wij de waarde van den dichter in dit genre van poëzie willen beoordeelen.
De parel uit den bundel, dien hij ons hier biedt, is zonder twijfel de liederenkrans die tot opschrift draagt: ‘der Troubadour.’ 't Zijn, de titel doet het reeds vermoeden, minneliederen, zuiver lyrisch van inhoud en vorm. Hij schildert er de min in, die den Troubadour bezielt; een liefde die niet wordt beantwoord; en hij doet het zoo, dat ieder die ze leest er door zal meêgesleept worden niet alleen, maar ook medelijdt met den zanger, al is het einde ook wat prozaisch, waarbij de minnaar, die na menige vergeefsche klacht, vol wanhoop de liefde vaarwel zegt, het besluit neemt om zich niet meer op dit glibberige pad te wagen, ofschoon deze voorstelling geheel uit den toestand van het eigen hart des dichters is te verklaren. Doch ook zijn ‘Sonneblume’ roept ons zijn eerste gedichten voor den geest; terwijl de ernstige stemming en het vrome gemoed van Geibel duidelijk uitkomen, waar hij het gebed neêrschrijft, dat ons tevens den meester over den vorm leert waardeeren:

{==166==} {>>pagina-aanduiding<<}


‘Herr den ich tief im Herzen trage, Sei du mit mir! 
Du Gnadenhort in Glück und Plage: Sei du mit mir! 
Im Brand des Sommers, der dem Manne die Wange bräunt, 
Wie in der Jugend Rosentage, Sei du mit mir. 
Behüte mich am Born der Freude vor Uebermuth 
Und wenn ich an mir selbst verzage; Sei du mit mir. 
Gieb deinen Geist zu meinem Liede, dasz rein es sei, 
Und dasz kein Wort mich einst verklage, Sei du mit mir. 
Dein Segen ist wie Thau den Reben, nichts kann ich selbst, 
Doch dasz ich kühu das Höchste wage; Sei du mit mir. 
O, Du mein Trost, du, meine Stärke, mein Sonnenlicht, 
Bis an das Ende meiner Tage, Sei du mit mir!’ 

Ook de terugkomst in het Vaderland heeft hem, nog steeds vervuld van de gedachte aan zijn vroegere liefde, onovertroffen zangen aan het warme hart doen ontvloeien; al mocht het hem dan ook niet gelukken, die vorige liefde te herwinnen. De toonen der smart, die hij ontboezemt, openen ons het heiligdom des harten; ze doen zijn lijden meêgevoelen en de zalige herinnering aan de liefde zijner jeugd, die hem zal bijblijven, zelfs tot aan zijn dood, is een liefelijke gedachte, die hij uitspreekt:

Und am Ende meiner Bahn, 
Hoff ich, soll vol Milde 
Mir des Todes Engel nah'n, 
Ach! in diesem Bilde. 

en doet ons den dichter de verwerkelijking zijner hoop en gelukkiger dagen toewenschen.
Dat Geibel geleefd heeft voor zijn vaderland, dat diens bloei hem ter harte ging, en hij dit eerst ten volle beseft, wanneer hij verre verwijderd in zuidelijke streken zijn dagen slijt; wie zou er aan twijfelen, die weet, dat wij aan dit gevoel zijn ‘Heimweh’ en zijn ‘Daheim’ te danken hebben, beide meesterstukken, wat den vorm betreft, dien we alleen kunnen beoordeelen; daar, zoo spreekt hij zelf, de waarheid slechts kan worden gevoeld door hem, die een tijdlang van zijn land, en zoo van zijn vrienden en betrekkingen; is gescheiden geweest; door hem alleen, die in de herinnering van vroeger genot kan leven.
De andere richting, die ik zoo even genoemd heb, komt vooral uit in zijn ‘Zeitstimmen’, waarvan hier de meesten zijn opgenomen. De naam zelf geeft het aan; ze hebben betrekking op de omstandigheden en de vragen des tijds, en hierbij weet hij zich te verplaatsen in de smarten van anderen, die ook hij ge-
{==167==} {>>pagina-aanduiding<<}
voelt. Hij schetst het lijden der arme negerin, die zonder eigen schuld door haar natuurgenooten wordt gemarteld en gepijnigd, en doet een beroep op de menschelijkheid der menschen. Een goede lektuur voor allen, die de slavernij verdedigen; - gelukkig, dat zij onder ons thans niet meer noodig is!
Maar ook de smarten van zijn land treffen hem. Hij ziet gisting en spanning. Hij hoort de klachten der vrijheidszangers, en hij ziet zweren bij het oude. De jaren vóór ‘48’ heeft hij beleefd! Wie zou er zich over verwonderen dat klacht op klacht aan den mond van den edelen man ontsnapt, die wel op vrijheid, maar op waarachtige vrijheid hoopt en haar wil doen leven; wie er zich over verwonderen, dat hij met zijn Duitsch hart, hij, de Lubecker, die in Sleeswijk-Holstein zijn broeders begroet, protesteert in zijn liederen tegen de vereeniging er van met Denemarken; dat zijn sonetten als de uitdrukking zijner innige overtuiging, van verontwaardiging gloeien, en al ware het daardoor alleen poëtische waarde bezitten!
Hoort, hoe hij in 1850 zijn ‘Klage’ 1) verheft:

Das treibt das Blut mir heisz in's Angesicht, 
Dasz, wo ich Schweifen mag im fremden Lande, 
Ich hören musz des deutschen Namens Schande, 
Und darf nicht sagen, dasz man Lüge spricht, 
Ob mir vor Scham und Gram darob das Herz zerbricht. 
 
Ach, da's um Tren und Muth bei uns geschehn, 
Da liegt' ihr Haupt und starb die Deutsche Ehre - 
Fragt nach bei Schleswig zwischen Meer und Meere! 
Da liegt sie eingescharrt; die Winde gehn 
Mit Pfeifen drürberhin. Wann wird sie auferstehn! 

Men ziet, de gouden keten deed hem niet zwijgen, waar hij moest spreken! Zou hij nog zoo schrijven, nu in onzen tijd de deeling door Pruissen en Oostenrijk met zooveel takt bewerkt, ‘die Deutsche Ehre’ weêr heeft doen herleven; - of misschien over andere eerloosheid klagen, niet minder zulk een klachte waard? Voor zoover ons bekend, heeft Geibel gezwegen.
Tot zijn derde periode brengen we de meesten der ‘Neue Gedichte,’ hoewel niet allen, daar er ook velen in zijn, die tot

{==168==} {>>pagina-aanduiding<<}
een vroegere behooren, als ook zijn ‘Gedichte und Gedenkblätter.’ Ze zijn veel meer dan zijn ‘Juniuslieder’ in den toon der ‘Gedichte’ geschreven; hoewel ook over deze reeds van den aanvang af een ernstige tint ligt verspreid. Al kan er menige schoone proeve uit aangehaald worden, wij mogen den meesten echter niet die waarde toekennen, welke zijne verzen uit de eerste en tweede periode kenmerken. Behalve eenige vertellingen en balladen, is hij ook hier geheel lyrisch, terwijl het minnelied in zijn ‘Ada; Tagebuchblätter’ een niet onbelangrijke plaats inneemt. Na de proeven, boven reeds gegeven, zal het wel overbodig zijn ze nog met meerdere te verrijken.
Één gedicht echter meenen we hier niet onvermeld te mogen laten: 1)

Ich fuhr von Sankt Goar 
Den grünen Rhein zu Berge; 
Ein Greis im Silberhaar 
War meines Nachens Ferge 2). 
 
Wir plauderten nicht viel; 
Die Felsen sah ich gleiten 
Dahin im Wellenspiel, 
Und dachte vor'ger Zeiten. 
 
Und als wir an der Pfalz 
Bei Caub vorüber waren, 
Kam hellen Liederschalls 
Ein Schiff zu Thal gefahren. 
 
In's weisze Segel schien 
Der Abend, dasz es glühte; 
Studenten saszen d'rin, 
Mit Laub umkränzt die Hüte. 
 
Da ging von Hand zu Hand 
Die Kelch von grünem Glaste, 
Das schönste Mägdlein stand 
In goldnem Haar am Maste; 
 
Sie streute Rosen roth 
Hinunter in die Wogen, 
Und grüszte, wie im Boot 
Wir sacht vorüberzogen. 

{==169==} {>>pagina-aanduiding<<}

Und horch - nun unterschied 
Das Singen ich der And'ren: 
Da war's mein eigen Lied; 
Ich sang es einst vom Wand'ern; 
 
Ich sang's vor manchem Jahr, 
Berauscht vom Maienscheine, 
Da ich gleich jenen war 
Student zu Bonn am Rheine. 
 
Wie seltsam traf's das Ohr 
Mir jetzt aus fremdem Munde! 
Ein Heimweh zuckt' empor 
In meines Herzens Grunde. 
 
Ich lauschte, bis der Klang 
Zerflosz im Windesweben; 
Doch sah ich drauf noch lang 
Das Schifflein glänzend schweben. 
 
Es zog dahin, dahin - 
Still sasz ich, rückwärts lugend; 
Mir war's, als führe drin 
Von dannen meine Jugend. 

Tevens is in deze verzameling zijn: ‘Lieb und Stirb’ der vermelding waardig; daar het een bewijs levert van den frisschen geest en het waarachtig aesthetisch gevoel van onzen poëet. De hooge roeping en het ideaal waaraan de vrouw volgens hem moet beantwoorden, mogen niet geheel met onze denkbeelden overeenkomen, daar we andere en meerdere eischen stellen; den dichter zal men het niet euvel kunnen duiden, dat hij de ideale zijde des levens opzoekt en haar in zijn verzen te aanschouwen geeft. En zou, waar hij dit wilde, Geibel met fijner takt en met krachtiger kleur kunnen malen, dan wanneer hij de roeping der vrouw in die twee enkele woorden beschrijft - en alzoo haar gansche leven als een leven van volkomen liefde, tot den dood toe, kenschetst?

Durch Erd' und Himmel leise 
Hinfluthet eine Weise 
Wie sanftes Harfenwehn, 
Die jedem Dinge kündet 
Wozu es ward gegründet, 
Woran es soll vergehn. 

{==170==} {>>pagina-aanduiding<<}

Sie spricht zum Adler: Dringe 
Zur Sonne, bis die Schwinge 
Dir trifft ein Wetterschlag; 
Spricht zu den Wolken: Regnet, 
Und wenn die Flur gesegnet, 
Zerrinnt am goldnen Tag. 
 
Sie spricht zum Schwan: Durchwalle 
Die Fluth und dann mit Schalle 
Ein selig Grab erwirb. 
Sie spricht zur Feuernelke: 
In Duft glüh' auf und welke; 
Zum Weibe: Lieb' und Stirb! 1) 

Van zijn grootere gedichten uit dezen bundel, trekt vooral door juistheid van voorstelling en door zuiverheid van karakterschildering zijn ‘Judas Iskarioth’ aan 2); terwijl zijn ‘Distichen’ 3) menigen nuttigen wenk bevatten voor Duitschland's dichtend publiek; en de ‘Sprüche’ 4) een schat van levenswijsheid tentoonspreiden; hoewel de inhoud van beide laatstgenoemde meer didaktisch dan lyrisch moet genoemd worden.
Voor we echter Geibel als lyrisch dichter ‘vaarwel’ zeggen moeten we nog ééne bijzonderheid, der lyrische poëzie eigen, vermelden, die we ook bij hem weêrvinden en wel daar, waar we hem het gelukkigst geslaagd zien. Ik bedoel het refrein. Daar voornamelijk het gevoel spreekt in deze soort van poëzie, houdt de dichter van herhalingen die het hoofddenkbeeld van het gansche lied weêrgeven, of aan het einde dikwijls alles samenvatten, waarheen de gedaehte des dichters leidt. Ook wel keert het lied terug tot het punt, waarvan het is uitgegaan en dan herhaalt de poëet den aanvang aan het einde van het gedicht. Vooral in volksliedjes speelt het refrein een groote rol en Geibel heeft het dan ook in zijn op volkswijzen geschreven liederen met kunst en veel takt gebruikt.
Reeds één gedichtje met een refrein haalde ik boven aan: zijn ‘Scheiden - Leiden.’ Men zal moeten toestemmen, dat het zeer lieflijk klinkt en den indruk verhoogt. Onder de best geslaagde van deze soort moet voorzeker ‘wenn sich zwei Herzen schei-

{==171==} {>>pagina-aanduiding<<}
den’ 1) gerekend worden. Zietdaar de hoofdgedachte van het versje en dus tevens het refrein:

‘Wenn sich zwei Herzen scheiden, 
Die sich dereinst geliebt, 
Das ist ein groszes Leiden, 
Wie's gröszres nimmer giebt, 
Es klingt das Wort so traurig gar: 
Fahrwohl, fahrwohl auf immerdar! 
Wenn sich zwei Herzen scheiden, 
Die sich dereinst geliebt. 

Bij elke strofe, en het bestaat uit drie, worden de twee laatste regels herhaald. Zoo is bij het ‘Gute Nacht’ 2) telkens een refrein van vier regels:

‘Schlafet in Ruh, schlafet in Ruh! 
Vorüber der Tag und sein Schall; 
Die Liebe Gottes deckt euch zu 
Allüberall.’ 

Doch genoeg om zijn roem als lierzanger te staven, en ons den opgang te verklaren, die zijne Gedichte, Neue Gedichte, en Gedenkblätter hebben gemaakt en nog steeds maken; genoeg ook om hem als waarachtig dichter te leeren kennen en het oordeel te doen begrijpen: ‘hij zingt als de vogel, wien het lied der keel ontvloeit’ 3). We nemen afscheid van hem en willen zien, wat hij op episch en dramatisch gebied heeft geleverd.
Één groot episch gedicht hebben we van zijn hand, benevens een aantal kleinere stukken, balladen en romancen, die het midden houden tusschen epos en drama. We bedoelen ‘König Sigurd's Brautfahrt.’ De versmaat, waarin het geschreven is, is die van het Nevelingenlied, en het beantwoordt zeer goed aan de eischen, die hij zelf aan den epischen dichter stelt, welke ook wij reeds vroeger hebben opgegeven. Een oude Noordsche Sage wordt er in behandeld; waarvan de inhoud volgt.
't Was Lente - de boomen begonnen weêr te bloeien, en hier en daar stak een enkel rozeknopje het hoofd omhoog, als wilde het der ontwakende natuur haar welkomstgroet toeroepen. Koning Sigurd scheept zich met eenige zijner manschappen in om een vaart te doen rondom Upsala. Na negen dagen gezeild te hebben,

{==172==} {>>pagina-aanduiding<<}
landen zij te Skiris Sal, terwijl op den morgen van dien dag de vorst zich meer dan gewoon vroolijk en gelukkig gevoelt, als hij het land ziet en in oogenschouw neemt, Zijn oog wordt plotseling geboeid door een schare van meisjes, die zich aan den oever bezig houden met het wasschen van kleederen. Onder haar is er ééne, die uitmunt door buitengewone schoonheid. Het fijnbesneden gelaat en de fraaie lokken, die in weeldrigen dos op hare schouders hangen, zetten het hart van den 80jarigen grijsaard in lichtelaaie vlam; met dat gevolg, dat hij zijn ouderdom vergetend, terstond het plan vormt haar te huwen. Zij is de dochter van Alf den wijze, de schoonste uit het gansche land, in deugd en bekoorlijkheld vindt zij haar weêrgâ niet; en is bekend onder den naam van Alf's Sonne. Terstond knoopt Sigurd een gesprek met haar aan. Hij vraagt der jonkvrouw een dronk waters uit de frissche beek, die in de nabijheid is. - Zij voldoet aan zijn verzoek. De oude koning, vol liefde, is hier mede niet tevreden; hij nuttigt het water, dat de lieve hand hem heeft geschept, en zegt:

‘Nun sollst du haben Dank, 
Dasz du mich so erquicket; doch weisz ich süszeren Trank: 
Das ist von deinen Lippen der rothe Freudenwein, 
Labsal für Heldenherzen; die Minne schenkt ihn ein.’ 

De jonkvrouw, rood van schaamte en toorn over de vermetelheid van den vreemdeling, neemt zijne woorden zeer euvel op; werpt de kruik van zich, zoodat ze in duizend scherven her- en derwaarts vliegt en loopt naar het kasteel van haar broeders. Nog schooner in haar toorn, wordt het hart van Sigurd hoe langer zoo meer bekoord; de weigering doet zijn bloed koken:

‘Erstaunt blieb Sigurd stehn; 
Ihm war's, er bätte nimmer so reizend Sie gesehn 
Denn in ihrem Schelten. Dann strich er sich die Bart: 
Wohl auf ihr wackern Degen, gen Alfheim geht die Fahrt.’ 

Op het kasteel wonen Erek en Alf, de broeders en beschermers van het schoone meisje. Alles, alles heeft de zuster hun verteld; en hun hart klopt met hoorbare slagen; temeer daar Erek in zijn droom een gier heeft gezien, die plotseling neêrviel op een onschuldig duifje, dat zich in zijn schoot verborg. Ze willen, dit staat vast, de geliefde zuster niet opofferen; hun zwaard is tot haar bescherming gereed; strijden zullen ze, het koste wat het koste. Zij ontfangen den koning, zooals de gastvrijheid het eischt.

{==173==} {>>pagina-aanduiding<<}

De droom staat in vervulling te treden. Sigurd vraagt om de hand der zuster, en wil hunne vriendschap niet aannemen, indien ze hem afwijzen.
Toch weigeren de broeders. - Toorn maakt zich meester van den koning, die de schoone de zijne wil noemen, al moet hij haar ook met het zwaard veroveren.

‘Da wandt' er sich zu Thale und rief hinauf der Wall: 
Fahret wohl Alf Blondbart und Erek Harfenschall, 
Fahr wohl dazu Alfsonne, du, wonnigliches Kind! 
Ihr sollt es noch verspüren, wie König Sigurd minnt!’ 

‘Hoe koning Sigurd mint.’ Ja, want is de liefde des jongelings slechts gelijk aan het vuur, dat stroo en dunne twijgen doet ontvlammen; de liefde, de hartstocht, de toorn des grijsaards is gloeiend ijzer gelijk; - dit zouden de beide broeders weldra ondervinden; dit was ook de bron van smarte voor Alfsonne. - -
't Was zomer geworden, Sigurd had zijn leger opgeroepen; de beide broeders moesten beraadslagen, wat hun te doen stond. Liever hun leven geven, dan de dierbare zuster tegen haar zin afstaan! Zoo luidt hun koen besluit!
Maar ook zij zelve heeft een middel gevonden, dat haar uit den klauw van den gier zal redden. Ze heeft een drank, die haar voor altijd aan hem ontrukt.

‘Alf's Tochter dünkt es besser zu frein den kalten Tod, 
Denn in König's Bette zu legen sich aus Noth 
An eines Greisen Seite. Auch hab' ich einen Trank, 
Einen viel milden; desz weisz ich heut den Göttern Dank. 
 
Der helft mir diese Stunde. Doch seb ich dort am Strand 
Schon die Brünnen leuchten und Helm und Schildesrand, 
Mich dünkt, mein Werk had Eile, so wollt mich eins am la'n, 
Dasz ich zur Fahrt mich rüste. Was Noth thut, das ist bald gethan.’ 

Ze neemt den beker, giet den drank er in, drinkt; - en weldra is haar lijden geëindigd en is ze bij Odin in het Walhalla, waarheen haar vader haar is voorgegaan.
Doch de rampspoed voor de broeders naakt met rassche schreden. Sigurd is gekomen, ontscheept zijn legermacht, trekt te velde, belegert het kasteel. Vreeselijk is het gevecht, het bloed vloeit bij stroomen; vele dapperen vallen en ook Erek en Alf worden onder de gesneuvelden geteld.

{==174==} {>>pagina-aanduiding<<}


‘Das Feld ist gewonnen, der Feind is entflohn, 
Nun bringe mir Alfsonnen; den schönen Siegeslohn! 
Hochzeit will ich halten noch heute mit der Maid, 
Wer achtzig Sommer schante, der hat nicht Wartens Zeit.’ 

Sigurd zou bruiloft houden!... Heerlijk getooid en rijk versierd met bloemen ligt zijn schip gereed om de bruid te ontvangen en haar mede te voeren naar zijn land, waar ze als koningin, schitterend door deugd en schoonheid, zou regeeren.
Aan den oever der zee, nabij het schip, staat de koning zelf om de geliefde te verwelkomen, en nog immer is zijn hart brandend van liefde voor haar. - En de zoon bracht de bruid, maar hoe?.....

‘Da sprach Ragnar der Junge: ‘Ich habc schlechten Grusz, 
Eitel Rabenbothschaft ist, was ich kunden musz. 
Wohl bring ich dir Alfsonnen, wie dein Spruch gebot, 
Doch wirst du nie sie minnen, geminnt hat sie der bleiche Tod.’ 

De koning ziet de baar, waarop Alfsonne gelegd is. Zijn smart is zoo groot, dat geen enkele traan zijn oog ontvloeit, geen klacht zijn mond ontsnapt. Plotseling denkt hij aan den eed, dien hij heeft gezworen om niet terug te keeren, zonder de schoone. Een gedachte schiet door zijn brein; terstond zal hij er gevolg aan geven. Ook hij wil een koninklijken dood sterven met de geliefde.
Allen die in het gevecht gesneuveld zijn, laat hij verzamelen en op het schip brengen. De schoone gestorven bruid wordt bij het roer neêrgelegd.
Zijn zoon geeft hij het rijk over, zijn strijdhelden werpt hij den laatsten groet toe; - hij gaat op het schip om niet terug te keeren.
Het anker wordt gelicht - niemand volgt. Sigurd staat zelf aan het roer en weldra staat het vaartuig in brand:

‘Da lief empor am Segel ein gluthrother Schein; 
Geschleudert war die Faekel in 's dürre Holz hinein; 
Rauchgewölke zogen. Dann brach ein Flammenkranz 
Empor aus Mast und Stangen, es stand das Schiff im Feuer ganz, 
 
Die Lohen schlugen mächtig und spiegelten im Meer, 
Vom Ufer zog prächtig des Liedes Schall daher; 
Bis in der feuchten Tiefe Schiff und Glut verging; 
Da war der Held bestattet. - Das ist das Lied von Sigurdring.’ 


{==175==} {>>pagina-aanduiding<<}

Eenvoudig is hier de toon, goed de schildering der personen; juist de voorstelling van kleine bijzonderheden; de dichter zelf is op den achtergrond getreden, wij zien de menschen zelven handelen en spreken naar den eisch der omstandigheden, kortom aan den epischen kunstvorm is hier meesterlijk voldaan. De poging, door Geibel op dit gebied gewaagd, mogen we welgeslaagd noemen. -
Jammer echter, dat hij zich niet heeft weten vrij te houden van de gebreken, die den meesten dichters der oude Romantische school aankleefden, vooral, waar ze hun kracht wijdden aan vertalingen en navolging van oude sagen en legenden. Zij toch vonden behagen in het zonderlinge en vreemde, in het fantastische; en alles, wat hiernaar slechts zweemde, trok hen aan. Ze schenen te vergeten, dat de tijden waren veranderd en met de tijden ook de denkbeelden. Was het toch in de Middeleeuwen voor niemand iets vreemds te meenen, dat ten gelieve van ridders die heilige kruisen, bekers of andere reliquieën zochten, wonderen geschiedden, zoo absurd mogelijk, en hoe dwazer, hoe liever; was het toen geen zonderling verschijnsel, wanneer men geloofde, dat dieren spraken, dat toovermiddelen of wat meer van dien aard zij, van kracht waren; en hebben deze sagen nog alleen waarde om den tijd te leeren kennen, waarin ze zijn ontstaan of om, op nieuw bewerkt, als inkleeding eener gedachte te dienen; - de dichters dier school moesten begrepen hebben, dat een voortdurende behandeling er van een groot gebrek aan eigen vinding verried; dat poëzie meer is dan een eenvondige uitspanning; dat het niet genoeg is het verledene in het leven terug te roepen, maar men ook op het heden moet letten, om zoodoende den geest der natie, die reeds voor lang met de denkbeelden van voorheen gebroken had, te veredelen. En zoo had Jean Paul recht, wanneer hij van deze dichters getnigde: ‘Im Empfinden herrschen sie mit besonnener Phantasie über alle Kräfte, im Erfinden werden sie von einer Ueberkraft umschlungen und vor die Gemeinheit gespannt. Ihr Licht erwärmt nicht sondern kältet. Sie geben leichter fremden Stoffen Form als eigenen, und bewegen sich freier in fremder Sphäre als in eigener. Ihre weltanschauung ist eine Fortsetzung und Fortbildung einer fremden Genialen; sie reichen daher stets in eine fremde Welt oder 
Zeit; 1) en kan het oordeel

{==176==} {>>pagina-aanduiding<<}
van Gervinus niet onjuist worden genoemd, waar hij den tijd der romantiek, zooals die zich openbaarde in vertalingen en navolgingen, als de periode van het ‘quietisme’ in de Duitsche litteratuur beschrijft 1).
Eerst de lateren, zooals Uhland in vele zijner Romances en Balladen, en Körner hebben zich boven dit standpunt weten te verheffen, juist doordat ze meer het riddertijdvak ter behandeling kozen; zoodat zelfs Heine, na de geeselslagen, die hij in zijn ‘Romantische Schule’ heeft uitgedeeld, niet nalaten kan met zeker respekt van eerstgenoemde te spreken, al gevoelt hij zich zelf verre boven hem verheven; en al verklaart hij aan het einde zijner beschouwing over dezen dichter: ‘Wir verehren und lieben ihn jetzt vielleicht um so inniger, da wir im Begriffe sind uns auf immer von ihm zu trennen’ 2).
Behalve zijn vertalingen van oude spaansche Romances, reeds boven vermeld, heeft Geibel weinig in dit genre geleverd en toch heeft ook hij op den klip der oude Romantische school schipbreuk geleden. Lezen we zijn ‘Balladen und Erzählungen’ - de meesten ademen den geest dier school. Door hun zonderlingheid moeten de onderwerpen den dichter hebben bekoord; we kunnen anders niet begrijpen, welke waarde hij er aan hecht; te meer daar ook de godsdienstige en moreele strekking, zoo ze die bezitten, niet altijd prijzenswaard is.
Nemen we zijn balladen, getiteld: ‘der Page und die Königs-Tochter’ 3). - Zij mogen, wat den vorm betreft, niet zonder waarde zijn, naar den inhoud moeten wij ze totaal mislukt noemen. Of stuit het niet tegen alle mogelijk begrip van poëzie en tevens tegen alle menschelijk gevoel, wanneer we daar lezen, dat uit het gebeente van den page een harp wordt vervaardigd, waarop den gruwzamen vader een lied wordt voorgespeeld door den ‘Meermann’? 't Is schier onverklaarbaar hoe de dichter de fout heeft kunnen begaan zulk een voorstelling te geven; de dichter, die getoond heeft fijnheid van gevoel, kieschheid van opvatting en helderheid van geest genoeg te bezitten.
Wanneer we Uhland's balladen vergelijken met die van Geibel, dan kan de beslissing niet moeielijk zijn en zal de eerste zeer

{==177==} {>>pagina-aanduiding<<}
zeker de zege behalen. Die van Uhland grijpen meer in het leven; ze geven algemeen menschelijke hartstochten of deugden te zien; die van Geibel staan buiten de menschheid. Wij althans worden volstrekt niet getroffen door den moed van den ridder, die bij elk woord van het ‘Ave Maria’ een Lithauer neêrsabelt en daardoor zijn strijdgenoot gelegenheid geeft den heiligen beker te redden, waaruit op het slagveld allen gedronken hebben ‘zu sühnen sich mit Gott’, den beker die anders een prooi van de heidenen zou worden; totdat hij ten laatste zelf neêrzijgt, uitgeput van vermoeienis en krachteloos door bloedverlies, zonder - o smart! - het amen te hebben kunnen uitspreken; een smart echter, waarvoor, mocht zij den ridder den dood moeielijk maken, de dichter raad weet en troost, wanneer hij zegt:

‘Gott geb'ihm droben selige Statt 
Auf's tosende Schlachtgetümmel! 
Wer so auf Erden gebetet hat, 
Mag Amen sagen im Himmel’ 1). 

Niet minder zonderling en grillig vinden we ‘die Türkenkugel.’ Een kleine schaar Grieken van Bozarris strijders verdedigt zich ‘auf der Höh' am Felsenkirchlein’ tegen de Turken, die hen niet kunnen verdrijven, tot dat eindelijk de dorst als ‘ein andrer Würger’ begint te kwellen en zijn plagen bij die der belegeraars voegt. Doch ziet, wat gebeurt! Op den negenden avond ‘werfen sie sich flehend nieder’ en bidden God om uitredding. Nog altijd klinkt het: ‘Herr, Erbarm dich’ - als eensklaps een vijandelijke kogel immer dieper en dieper in de rots boort, waar een bron schijnt verborgen te zijn, althans er komt water te voorschijn. Een en ander geeft den dichter aanleiding tot de gedachte in het slotcouplet uitgesproken:

‘Durch die Hand des grimmsten Feindes 
Weiszt du Trost und Heil zu geben; 
Tod gedacht' er uns zu senden, 
Doch du wandtest Tod in Leben!’ 

Een gedachte, waard op verhevener wijze in het licht gesteld te worden dan door znlk een bizarre historie, die niemand gelooft.
Ook zijn ‘Herr Walther’ en ‘Die weisze Schlange’ lijden aan dezelfde fout. En hoewel het laatste, ten minste wat den vorm

{==178==} {>>pagina-aanduiding<<}
betreft, veel boven de andere voorheeft, op geen van alle kunnen we het woord van Goethe toepassen:

‘Wohl erfunden, klug ersonnen, 
Schön gebildet, zart vollbracht, 
So von jeher had gewonnen 
Künstler kunstreich seine Macht.’ 

Gesteld, dat de dichter de bedoeling had, wat we natuurlijk kunnen noch mogen aannemen, de attentie van den lezer te vestigen op zijn ‘Valer und Anna’ 1) en dit des te meer te doen uitkomen, hij zou niet anders hebben kunnen doen, en hiermede zijn doel volkomen hebben bereikt. Want in dit gedicht mogen we een juweeltje begroeten, dat ons de onaangename indrukken van zooeven volkomen doet vergeten. Het is zoo eenvoudig, zoo zuiver menschelijk gedacht en gevoeld. Als uit een tooveren wonderwereld zien we ons verplaatst in een gezelligen, huiselijken kring; de fantasie zien we plaats maken voor de werkelijkheid, dwaze hartstocht voor waarachtig edele daden. Op dit terrein is Geibel te huis, hier getuigt zijn eigen hart. Men kan duidelijk merken dat hij ingenomen is met het onderwerp, 'twelk hij behandelt; met de personen, die hij laat optreden; we zien alles leven en bewegen en de bijvoeging: ‘aus einem gröszerem Gedichte’ zou ons, na geëindigd lezen er van, begeerig maken het grootere gedicht geheel en al te bezitten. Hier spreekt weêr de mensch Geibel, ook waar hij zijn eigen opmerkingen tusschen het verhaal van de handelingen der werkenden personen inlascht.

‘In's Meer wirf deine Wohlhat, spricht ein Lied 
Im Morgenland, dem Land der weisen Zungen; 
Wirf sie in's Meer, wenn sie der Fisch nicht sieht, 
So sicht sie Gott. - Nachsprech' ich's tiefdurchdrungen; 
Die gute That, wie still sie auch geschieht, 
Ist unverloren........... 
 
Valer erfuhr's. 

Eenmaal op de straten van Moskau, - 't was ten tijde van Napoleons veldtoeht, - had hij een jongen Russischen boer gered uit de macht van een troep dronken Zwitsers, die hem lastig vielen. Sedert had hij niet meer aan het voorval gedacht. - Moskau

{==179==} {>>pagina-aanduiding<<}
stond in vlammen, het leger des keizers moest vluchten en ook de duitsche hoofdman, die gedwongen de vanen des overwinnaars volgde, trachtte zijn leven te redden. Vermoeienis en ontbering, de nijpende koû en zijn wonden doen hem onder weg neêrstorten en zouden hem hebben doen sterven, ware niet “Gregor” te hulpe gekomen. Reeds staat een ruwe kozak gereed hem te dooden, begeerig naar buit, toen plotseling een kreet: “um Gott! Valer!” hem in de ooren klinkt. Het is de jonge boer, die daar voor hem staat, de jongeling, “dem die Silberlitzen Der Russengarden an den Schultern blitzen.”
“Zurück, zurück, Kosakken”; - zoo hoort hij weêr en de geredde knielt bij zijn redder neder, verbindt zijn wonden, legt hem op een sleê en brengt hem naar zijn woning. Langen tijd ligt hij daar bewusteloos neder, tot hij eindelijk als uit een droom ontwaakt. Hij ziet om zich heen: hier tafels, daar artsenijen en ginds aan het raam de liefelijke gestalte eener vrouw. Hij doet moeite om zijn gedachten te verzamelen. Te vergeefs! “Er weisz sich nicht zurecht zu finden.”
Eindelijk vermant hij zich en wendt zich tot het meisje met de vraag: “wo bin ich”? welcher güt'gen Hand verdank ich's, dasz ich nog das Tagslicht sehe?’ Zij keert zich om en bloost van schaamte of vreugde; ze weet het zelve niet, en met een ‘Gelobt sei Gott!’ spoedt ze voort om haar broeder de goede tijding te brengen.

‘Nun geht's an ein Erzählen, Forschen, Fragen, 
Und bald sind alle Wunder aufgeklärt.’ 

Weldra komen nu ook moeder en dochter om den gast te verwelkomen, en allen verheugen zich als omstrijd in de beterschap van den vriend.
‘Bald wird man traulich.’ De omgang der huisgenooten gevoegd bij het dankbare gevoel dat hij gered is, doet ‘Valer’ zich weldra hechten aan allen, vooral aan Anna, de liefderijke verpleegster in zijne zieke dagen. En ook Anna stelt belang in alles wat den kranke betreft.

‘So einfach scheint's ihr, Theil an dem zu nehmen, 
Der ihr den Bruder löst' aus Feindes Schwarm. 
 
Sie hegt ihn, pflegt ihn, stützt ihn mit dem Arm, 
Wenn er, auf Stunden seiner Haft entlassen, 
Lustwandelt auf des Schlosses Glasterrassen,’ 


{==180==} {>>pagina-aanduiding<<}

En wanneer des avonds de vriend in den gezelligen huiselijken kring verhaalt van zijn veldtochten, van oorlog en slaggewoel, van den Rijn, waar hij woont; - dan luistert zij en spreekt nu en dan een woord om te prijzen of te laken en hij bewondert den rijkdom van haren geest en de diepte van haar gevoel.
Reeds is het Kersfeest gevierd, de laatste avond des jaars nadert en ‘bei hellem Gläserklange Begrüszt man sich um Mitternacht, Valer wird still.’ Hij denkt aan het naderend scheiden, immers niet altijd kan hij blijven. Hij ziet naar Anna, die lacht en schertst. Zoo hij zich eens bedrogen had! De nacht komt, maar voor hem geen rust; de slaap ontvliedt zijn oogen: - Hij zal haar schrijven hoe lief hij haar heeft; maar de woorden ontbreken.

‘Die Hähne krähn, der Dämmrung weicht die Nacht, 
Die Sonne steigt, und er hat nichts vollbraeht.’ 

Bleek en vermoeid treedt hij den volgenden morgen de kamer binnen, waar Anna alleen zich bevindt. Hartelijk als altijd is haar groet; ze verschrikt, als zij het sombere gelaat van den gast ziet. Wat mag hem schorten ... Zij vraagt ... Geen antwoord dan een blik uit de blauwe oogen en een:

‘Ich bin genesen, Anna, ich musz scheiden’. 

Scheiden; - treurig woord ook voor haar, een afgrond ziet ze als 't ware voor zich opengaan:

‘Sie ist erwacht, sie stürzt hinein - sie liebt’. 

Een tranenvloed springt uit haar oogen en beseffend, wat het zeggen wil te moeten scheiden, roept ze uit:

‘O bleib, Valer, o bleib, o geh nicht fort!’ 

Hij breidt zijn armen onwillekeurig uit; zij werpt zich aan zijn borst en het is alsof hij ook zonder dat er een woord wordt gesproken, verneemt: ‘ich bin auf ewig dein;’ en den eersten kus drukt hij op haar lippen, al is het ‘mit Schauer im Gemüthe.’
Nu volgt een huiselijk tafreel, waard in 's dichters eigen woorden weêrgegeven te worden:

‘Noch halten sich die Liebenden umfangen. 
Im Strom der Lust vergessend Welt und Zeit, 
Da tritt die Gräfin ein. Mit heiszen Wangen 
Fliegt schamhaft au der Mutter Brust die Maid; 

{==181==} {>>pagina-aanduiding<<}

Und bald hat jene Wissenschaft empfangen 
Von dem, was längst das Herz ihr prophezeit. 
Seit Wochen still gefaszt auf solch Begegnen, 
Was anders kann sie heute thun, als segnen? 
 
Gregor auch weist den Freier nicht zurück; 
Doch forscht er ohne seine Wahl zu schmälen, 
Zuvor noch klüglich nach manch anderm Stück, 
Als nach dem wahlverwandten Zug der Seelen. 
Er meint, zu dauerhaftem Eheglück 
Darf Haus und Herd als sichrer Grund nicht fehlen, 
Und, alle Macht der Sympathie in Ehren, 
Liebe, die hungert, wird nicht lange währen. 
 
“Nur eine Hütt' und Sie!” ist leicht gesagt 
Und schwer gethan. Auf Wochen lass' ich's gelten. 
Auf länger find' ich's mindestens - gewagt, 
Und mögt ihr mich darum prosaisch schelten. 
 
Doch fügt sich Alles bald. Valer ist zwar 
Nicht eben reich, allein er hat zu leben; 
Ein Gut ist sein, ein Sümmchen blank und baar, 
Ein Haus am Rhein dazu, bekränzt mit Reben, 
Dorthin, beschlieszt man, soll das junge Paar, 
Sobald der Priester Hand in Hand gegeben, 
Sich übersiedeln. Bis zur Hochzeitsfeier, 
Das heiszt bis Ostern, bleibt als Gast der Freier.’ 

Zoo is dan alles tot wederzijdsch genoegen geschikt. Slechts een kleine wolk dreigt van verre. De oudste broeder, graaf ‘Paul’ is niet zeer ingenomen met het huwelijk, omdat hij alles haat, wat zich Duitsch noemt. Doch de wolk drijft spoedig voorbij. ‘Man läszt ihn grollen, Man setzt sich drüber weg, und doppelt leicht, weil Liebe Flügel hat.’
Eindelijk breekt de Paaschmorgen aan en met hem de bruiloft, waar vreugde en vroolijkheid heerscht. Allen zijn gelukkig, zelfs de boeren en onderhoorigen. Ze toonen het, want nauwelijks zien ze het paar of ze loopen toe, om geluk te wenschen. Daar treedt een grijsaard op, die zijn gelukwenschen bij die der anderen voegt. Hij zegent de dochter des huizes en spreekte met tranen in de oogen zijn leedwezen uit, dat hij haar van nu af niet meer zal zien. En ook Anna wordt geroerd door de gedachte, die bij haar opkomt:

‘Sie weint und lernt im höchsten Glück erkennen: 
Es ist doch schwer, vom Vaterland sich trennen.’ 


{==182==} {>>pagina-aanduiding<<}

Ja, een smartlijk ‘ach’! vermengt zich onder al haar vreugde en ook ‘Valer’ gevoelt wat haar pijn veroorzaakt. Hij brengt haar weg en zwijgt.

‘Erst spät, ganz spät, im stillen Brautgemach, 
Da schlieszt er fest und tren sie in die Arme, 
Und spricht: O du, nun ganz und ewig mein, 
Mein Herz soll fortan deine Heimath sein.’ 

Niet waar, alles is hier natuurlijk en ieder handelt, zooals de mensch gewoonlijk leeft en zich beweegt. De toestanden, die er worden geschilderd, zijn toestanden uit het daaglijksch leven; de gedachten, die de personen bezielen, de overleggingen, die ze maken, zijn gedachten en overleggingen zooals we ze telkens en telkens weêr ontmoeten. Het eene vloeit geleidelijk uit het andere voort en daardoor trekt het geheel ons aan; zoodat we hier ruimschoots vergoeding vinden voor het wonderbaarlijke, dat we een oogenblik te voren hebben doorgeworsteld. De dichter heeft getoond beter op dit gebied werkzaam te kunnen zijn, dan op dat der ballade of romance in den geest der oude Romantische school. We kunnen hem den lof, die hem toekomt, niet onthouden. ‘Ook op episch terrein komt hem een lauwerkrans toe.’
Dat echter de poëet, die op episch en lyrisch gebied uitmunt, beide niet altijd zoo vereenigt, dat we hem ook uitstekend dramatikus kunnen noemen, is natuurlijk en blijkt duidelijk in Geibel. Zijn ‘König Roderich’ toch, die in 1844 verscheen, mogen we niet gelukkig geslaagd heeten; daar het geheel zeer ondramatisch is en slechts die gedeelten schoon zijn, waar hij als lyrisch dichter optreedt. De inhoud is ontleend aan den ondergang van het Gothische rijk door den slag bij Xeres de la Frontera en komt in weinig woorden hierop neêr:
De laatste koning der Gothen, Roderich, had zijn getrouwen veldheer Julianus grovelijk beleedigd, doordat hij diens dochter had onteerd. Om zich te wreken, roept deze de Saracenen uit Africa in Spanje en doodt den koning in gemelden slag. Kort daarop verliest ook hij het leven en met hem valt het Gothische rijk. Florinde, die trots de verguizing des konings hare liefde voor hem niet kan verloochenen, heeft zich in het slaggewoel begeven om het lijk van haren minnaar te zoeken, maar wordt door de plunderende Saracenen vermoord.
De scène, waar Florinde den koning bidt, dat hij toch gerech-
{==183==} {>>pagina-aanduiding<<}
tigheid aan haar bewijze en haar uiet verstoote, mogen we goed gelukt noemen. De toestand, waarin ze verkeert, wordt waardig geschetst. De koning echter is niet te bewegen, wreedaardig en woest stoot hij haar van zich, om spoedig daarna te toonen, dat hij een lafaard is. Op Julianus' bedreiging toch geeft hij toe, ja wil zelfs de hand der onteerde dochter nemen en haar huwen. Doch te laat! - Een der zwakste plaatsen is voorzeker deze, waar hem bij zijn dood de volgende woorden worden in den mond gelegd:

O Spanien - du Florinde - fahret wohl! 
Ich wollte - konnte nicht - Gott sei mir gnädig! 

Voorzeker geen woorden geschikt in den mond van hem die, op het slagveld gevallen, op het punt staat den laatsten snik te geven; maar waard de opmerking van een duitsch recensent, die vraagt: ‘hoe is het mogelijk, dat de dichter zulk nuchteren proza kon neêrschrijven; hoe mogelijk, dat hij op dit troostelooze thema van Florinde nog eenmaal in een der volgende scènes een variatie maakt?’
De lyrische gedeelten getuigen voor den smaak van Geibel, die ook hier weêr bewijst een open oog te hebben voor natuurschoon, en tevens kunstzin en takt om het zijnen lezers als 't ware te doen aanschouwen en genieten. Ik bedoel de heerlijke schildering van Spanje's dreven, waarmede Juliauus de Mooren tot zijn plan overhaalt en de toespraak van Tarik aan zijn legermacht, nadat hij de schepen verbrand en alzoo den terugkeer naar Afrika onmogelijk heeft gemaakt, zoodat hun de keuze wordt gelaten tusschen overwinnen of sterven.
Van des dichters hand bezitten we nog een tragedie 1) die voor eenige jaren is uitgekomen. 't Mocht mij echter niet gelukken haar te verkrijgen, zoodat we alleen de hoop kunnen uitspreken, dat hij in deze proeve op dramatisch gebied beter is geslaagd, en zij zelve met meer dramatische takt is bewerkt. Zijn ‘Lustspiel Meister Andrea’ 2) is op verschillende tooneelen in Duitschland opgevoerd, en ook zijn ‘Loreley’ heeft onlangs te Keulen veel opgang gemaakt. Zoowel de tekst van het laatste, als de compositie van Bruck 3), worden door de Duitsche bladen zeer geprezen.

{==184==} {>>pagina-aanduiding<<}

Doch gesteld ook, dat hij op dramatisch terrein minder aan de eischen der kunst had voldaan; - den naam van dichter kunnen we hem niet ontzeggen, daar zijn lyrische zangen door hun bekoorlijkheid, diepte van gevoel en schoonen vorm hem aanspraak geven op dezen naam, en zijn epische produkten verre van onverdienstelijk zijn. Of zouden we hem om dien eenen misgreep veroordeelen en zoo den roem onthouden, die hem van rechtswege toekomt? Ons oordeel zou niet onpartijdig mogen heeten. Veel liever vergeten we zijn fout; om met destemeer genot naar zijn heerlijke, onovertroffen ‘zangen’ te luisteren! Want het zou licht vallen het reeds aangehaalde met nog menige proeve ook uit zijn ‘Gedichte und Denkblätter’ te vermeerderen. Voldoende echter zal het meêgedeelde hebben doen zien, dat hij in alle opzichten verdient gelezen en herlezen te worden.
Ruimschoots zal men zijn moeite zien beloond door de reine gedachten, die Geibel in zjin gedichten heeft neêrgelegd; de schoone tafreelen, die er in worden geschetst; de bekoorlijke schilderingen, die er in worden gegeven; den vromen zin, die er ons uit tegenademt en door de diepte van gevoel, waaruit blijkt, dat ze uit zijn hart zijn gezongen en dat hij zeggen mag:

Was so im Busen ich getragen, 
Was ich gekämpft, verfehlt, ersiegt, 
Das lasz dir nun diesz Büehlein sagen, 
Drin meine Seele vor dir liegt 1). 

De dichter, die zich rekenschap geeft van den eisch der poëzie, zooals Geibel dat doet, waar hij zingt:

‘Seiner Tage dunkles Ringen, 
Seines Volks Begehr und Streit, 
Alles mag der Dichter Singen; 
Aber viel gehört der Zeit. 
 
Mag er zorn'gen Kampf erheben, 
Wenn's der Augenblick gebeut; 
Doch dazwischen soll er weben, 
Was sich fort und fort erneut. 
 
Denn es werden einst Geschlechter, 
Die auf seinen Siegen stehn, 
Ungerührt im wunden Fechter 
Nur ein prüchtig Schauspiel sehn. 

{==185==} {>>pagina-aanduiding<<}

Das nur wird durch ihre Reihen 
Gehn mit vollem Widerklang, 
Was er von den Ew'gen Dreien, 
Gott, Natur und Liebe sang 1).’ 

en die aan dezen eisch getrouw blijft, mag hopen op de genegeuheid des Duitschen volks en zal ook in andere landen menig uur van genot kunnen verschaffen. Hij zal blijven leven in de herinnering van allen, die zich de moeite getroosten van zijn werk kennis te nemen. - Ja, ook het nageslacht zal zich in den zoon van vroeger dagen verlustigen, omdat hij van ‘God, Natuur en Liefde’ zong en deze eeuwig zijn.

Beverwijk, 1868.


{==186==} {>>pagina-aanduiding<<}

Enoch Arden

van A. Tennyson.

In deze Letteroefeningen werd eenigen tijd geleden 1) een kort overzigt geleverd over den persoon en de werken van den Britschen dichter Tennyson. Daarbij werd gewezen op het geheel eigenaardig karakter zijner dichtingen en op den verbazenden en algemeenen bijval, dien zij onder zijne landgenooten vonden. Een en ander geschiedde vooral naar aanleiding van een toen pas door hem uitgegeven dichtstuk, 'twelk de uitbundigste toejuiching en bijval verwierf. Van dat stuk, getiteld: Enoch Arden, werd eene korte schets medegedeeld, zeker wel geschikt om een denkbeeld te geven van den aard niet slechts van deze dichterlijke schepping, maar ook om de veelzijdige schoonheden te doen vermoeden, die door een talent als dat van Tennyson daarin konden ontwikkeld worden. De stemme der bewondering, waarvan men toen reeds gewaagde, is sedert steeds luider en algemeener geworden; zij doest zich ook meer en meer buiten Engeland vernemen en gaf ons aanleiding om aan het Nederlandsch publiek, 'twelk de Engelsche taal niet genoegzaam magtig is om al de schoonheden van een schrijver als Tennyson volkomen te genieten, eene vertaling van dit beroemd gedicht

{==187==} {>>pagina-aanduiding<<}
aan te bieden, die welligt niet geheel ongeschikt is, om die schoonheden toch eenigermate meer algemeen te doen waardeeren.

Het rotsig strand toont ginds een diepe kloof; 
En in de kloof is schuim, en 't geele zand; 
Dan roode daken, aan een landingsplaats 
Als zaâmgehoopt; 't vervallen kerkgebouw; 
Een lange straat, die opwaarts klimmend voert 
Waar torenhoog de slanke molen staat; 
Daar achter strekt de vale heî zich uit; 
En 't hazelnotenboschje, druk bezocht 
Door notenplukkers in den najaarstijd, 
Groent welig in een diepte van de heî! 
 
Van drie gezinnen speelden hier op 't strand, 
Vóór menig jaar, drie kindren: Annie Lee, 
Het schoonst klein meisje van de havenstad, 
En Philip Ray, des Moolnaars een'ge zoon, 
En Enoch Arden, 't kind des zeemans, dat 
Door storm en schipbreuk vroeg reeds wees zich zag. 
Hier, tusschen half vergane stukken touw, 
Berookte netten, ankers half verroest, 
En booten met haar tuig op 't strand gehaald, 
Hier bouwden zij 't paleis van wellend zand, 
Dat door den vloed voor 't oog verzwolgen werd; 
Hier snelden zij der branding schuim vooruit, 
En lieten daaglijks d'indruk van hun voet, 
Die daaglijks door de zee werd weggespoeld. 
 
Aan 't rotsstrand, in een naauwe, donkre grot 
Huishoudentje te spelen was hun vreugd: 
En nu was Enoch, dan weêr Philip baas, 
Maar Annie steeds de huisvrouw; somtijds bleef 
Ook Enoch wel een week hoofd van 't gezin. 
‘Dit is mijn huis en deez' mijn kleine vrouw!’ - 
‘De mijne ook!’ riep dan Philip: ‘pak u weg.’ 
Ontstond er strijd, en bleef, door grooter kracht, 
Dan Enoch baas, zoo gilde Philip 't uit - 
Terwijl aan 't zacht blaauw oog een tranenvloed 
Van magtelooze woede in drift ontsprong -: 

{==188==} {>>pagina-aanduiding<<}

‘Ik haat u Enoch!’ Maar dan weende ook zij, 
Het kleine vrouwtje, bitter met hem meê, 
En bad: ‘om mijnentwil, o strijd toch niet, 
'k Zal 't kleine vrouwtje van elk uwer zijn.’ 
Maar toen der kindschheid morgenrood verdween, 
En 's levens zon, in 't stijgen, warmer gloed 
In d'adren goot, zette elk van hen zijn hart 
Op 't ééne meisje; en Enoch sprak het uit. 
Maar Philip minde in stilte. 't Meisje scheen 
Voor Philip zachter dan voor hem gezind; 
Toch had zij Enoch lief, maar wist het niet; 
En had, er naar gevraagd, 't gewis ontkend. 
Maar Enoch's plan stond altijd voor zijn geest. 
't Was zuinigen en sparen wat hij kon, 
Voor d'aankoop van een boot, een eigen haard 
Voor Annie; en zijn voorspoed was zóó groot, 
Dat, langs die wilde, rotsbezoomde kust, 
Men vruchteloos een stouter visscher zocht, 
Gelukkiger, bedachtzamer in nood. 
Ook voer hij voor een jaar ter koopvaardij, 
En werd een zeeman van de beste soort. 
Driemaal ontrukte hij een medemensch 
Aan 't gapend graf in d'opgeruiden vloed. 
Ook stond hij gnnstig overal bekend! 
Eer een en twintigmaal zijn Mei ontvlood, 
Kocht hij zijn boot, en schiep voor Annie 't klein, 
Maar zoet te huis, halfweg de naauwe straat, 
Die naar den molen langzaam opwaarts stijgt. 
 
Eens, aan een gouden najaarsavondstond, 
Ging 't jonge volk, ter hazelnoten-oogst, 
Met zak en mand naar 't boschje. Philip bleef 
Aan 's vaders ziekbed nog een poos terug; 
Toen klom ook hij den hoogen heuvel op. - 
Juist, waar de zoom van 't bosch zich dalwaarts wendt, 
En dieper schaduw spreidt, zag hij het paar. 
En Enoch zat met Annie hand in hand; 
Zijn groot blaauw oog, en stormdoorploegd gelaat 
Scheen door een stil en heilig vuur verlicht, 
Zooals 't op outers brandt. Maar Philip las 

{==189==} {>>pagina-aanduiding<<}

Zijn vonnis in hun oog en hun gelaat: 
En toen hun hoofden neigden tot elkaâr, 
Toen zuchtte hij, en als 't gewonde hert 
Sloop hij ter zijde, in 't diepste van het bosch. - 
Terwijl der andren vreugde luid weêrklonk, 
Had hij zijn donker uur, stond op, ging heen, 
Zijn hart vol wee, dat altijd knagen zou! 
 
Zoo huwden zij: de klokken galmden luid! 
Blij vloten zeven zaalge jaren heên, 
Vol van gezondheid, met bescheiden deel, 
Met noesten arbeid, en weêrkeerge min; 
Met kroost: een dochter eerst, Maar d' eerste kreet 
Van 't eerste wicht, deed d' eedlen wensch ontstaan, 
Om elke winst te sparen; dan zou 't kind 
Daarvoor eens beter worden opgevoed, 
Dan hij of Annie; wensch, die werd herhaald 
Twee jaar daarna, toen 't knaapje 't leven zag, 
Dat d' afgod van hare eenzame uren werd, 
Als Enoch uit was op de wilde zee, 
Of 't land in zich begaf: want niet alleen 
Was 't witte paard van Enoch, was zijn buit, 
Aan d'oceaan ontrukt, in teen gepakt, 
Waar d' oceaan zijn eigen geur aan gaf, 
En 't ruw, door winterstorm verweerd gelaat, 
Bekend op 't marktplein; in de dreeven ook 
Vol lommer, aan den gindschen kant der heî, 
Waar d'eedle hond den toegang trouw bewaakt, 
De paauw zijn veêren toont voor 't eenzaam huis, 
En 't Vrijdagsmaal steeds kwam van Enoch's hand. 
 
Maar 't ging voorbij, zooals hier alles doet! 
Tien mijlen noordwaarts van de kleine stad, 
Ontstond een beter haven: daarheen placht, 
Te scheep of voet, soms Enoch heên te gaan: 
Eens was hij dáár, en klimmend in een mast, 
Ontzonk noodlottig 't steunsel aan zijn voet. 
Hij viel, en zwaar verwond hief men hem op. 
Terwijl hij daar verpleegd werd, schonk zijn gâ 
Een ander knaapje aan hem, maar zwak en teêr. 

{==190==} {>>pagina-aanduiding<<}

Een vreemde hand greep ook in zijn bedrijf, 
Ontroofde aan Annie en zijn kindren 't brood. 
Toen zonk op hem - schoon een Godvreezend man, 
Vol heiligen ernst - daar hij dus hulploos lag, 
Toch somberheid en twijfel aan zijn lot. 
Hij zag als in een akeligen droom, 
Zijn kindren 't leven rekken, maar helaas! 
Het laag, ellendig leven bij den dag; 
Haar, die hij lief had, beedlen; en hij bad: 
‘Verhoed dit Heer! wat ook mijn lot hier zij!’ 
Terwijl hij bad - daar trad de schipper in 
Van 't vaartuig, waarop Enoch had gediend. 
Hij meldt hem, na 't vernemen van zijn ramp, 
Daar Enoch hoog in zijne schatting stond, 
Dat thans zijn schip naar China was bestemd, 
En hij een bootsman zocht. ‘Was hij bereid? 
Nog enkle weken eer het zeilen zou: 
En dan van daar. ‘Wilde Enoch nu die plaats?’ 
En Enoch nam het voorstel gretig aan, 
En juichte er in, als antwoord op zijn beê. 
 
Zoo toonde zich der rampen donkre schaauw, 
Niet zwarter, dan wanneer een kleine wolk 
Des Dag-Gods vuurspoor even slechts bedekt, 
Of 't eiland 't licht, dat aan de kimmen gloort. 
Maar ging hij heen - wat zou dan vrouw en kroost? 
Lang overpeinsde hij zijn plannen nog: 
De boot verkoopen? - maar hij had baar lief; 
Hoe menig storm braveerde hij in haar! 
Hij kende haar, gelijk een ruiter 't paard! - 
Haar toch verkoopen! ja, en voor 't bedrag, 
Wat zeeliên en hun vrouwen 't noodigst is 
Weêr in slaan; zóó een kleine winkelzaak 
Voor Annie stichten; dus was eindlijk 't plan. 
Zoo zou, ná zijn vertrek, 't gezin bestaan. 
Hij zelf zou immers ginder koopman zijn, 
En meer dan eens, ja, twee- en driemaal wel, 
Zoo dikwijls 't noodig was, die zeereis doen, 
Tot hij ten laatste, rijk naar huis gekeerd, 
Bezitter van een grooter schip zou zijn! 

{==191==} {>>pagina-aanduiding<<}

Dan wachtte hem, bij ruimer winst, meer rust, 
Zag hij zijn lieve kleinen opgevoed, 
Voor zich en Annie vrede aan eigen haard. - 
Zoo had dan Enoch alles reeds bepaald; 
En huiswaarts keerend vond hij Annie, bleek, 
Haar jongste voedend, ach! een zieklijk wicht. 
Zij vloog hem tegen met een vreugdekreet, 
En legde 't zwakke schepseltje op zijn arm; 
En Enoch nam 't en liefkoosde ieder lid, 
Woog 't op zijn arm, en drukte 't aan zijn hart, 
Maar had geen hart, om nu aan Annie reeds 
Zijn plan te melden; 's morgens deed hij dit. 
 
Voor d' eerste maal sints Enoch's gouden ring 
Haar vinger hield omvat, wilde Annie nu 
Niet volgen, noch zich voegen naar zijn wil. 
Maar 't was geen luid verzet, zijn smeekte slechts 
En steeds op nieuw, met bittren tranenvloed, 
Met droeve kussen, dag en nacht herhaald. 
Verzekerd, dat dit plan een bron van kwaad 
Zou zijn, bezwoer zij hem toch niet te gaan, 
Om haar en zijner dierbren kinderen wil. 
Hij, slechts bezorgd voor haar en voor haar kroost, 
En niet voor zich, lette op haar bede niet, 
Maar dreef - schoon diep geschokt - zijn opzet door, 
 
Want Enoch scheidde van zijn ouden vriend, 
Kocht waren voor zijne Annie, toog aan 't werk, 
Om 't kleine woonvertrek, vóór aan de straat, 
Met plank en kast ter berging te voorzien. 
Nu dreunde en galmde 't kleine woonhuis heel 
Den dag van hamerslag, van bijl en zaag; 
Maar 't klonk in Annie's oor als 't dof gerucht, 
Waarmede 't doodschavot wordt opgerigt. 
Toen alles klaar was, Enoch's hand, vol zorg - 
Bij kleine ruimte - 't alles had geschikt, 
Zoo net in één, als slechts natuur de bloem 
En bloesemknop kan plooijen, hield hij op; 
En hij, die voor zijn Annie tot het laatst' 
Had willen werken, steeg vermoeid omhoog, 
En sliep toen zwaar tot aan den morgenstond. 

{==192==} {>>pagina-aanduiding<<}

En Enoch zag met blijdschap en vol moed 
Dien morgenstond. Hij lachte om Annie's vrees, 
Die hem om Annie's wil slechts kwellen kon. 
Maar Enoch, als een braaf, Godvreezend man, 
Boog 't hoofd, en bad in ootmoed tot zijn God, 
Bad om Diens zegen over vrouw en kroost, 
Wat ook zijn lot mogt zijn. Toen sprak hij weêr: 
‘Mijne Annie! deze togt brengt door Gods gunst 
Ons zeker schooner, blijder dagen aan. 
Houd huis en haard toch steeds voor mij bereid, 
Want ik keer weêr, mijn kind! nog voor gij't wacht.’ 
Toen sprak hij, schomlend aan de kleine wieg: 
‘Dat lieve, zwakke, teêre jonkske daar - 
Ik heb 't in waarheid daarom liever nog - 
God zegen, het! - eens zit het op mijn knie, 
En ik verhaal 't van vreemde landen dan, 
En maak het vrolijk, als ik huiswaarts keer 
Kom Annie, kom! vat moed, eer ik vertrek.’ 
 
Zij volgde hem, die zoo vol hope sprak, 
En hoopte bijna zelf: maar toen 't gesprek 
Meer ernstig werd, en hij op zeemans wijs, 
Schoon ruw, toch stichtelijk en mijim'rend sprak 
Van vast vertrouwen en van Godsbestuur, 
Toen hoorde zij en hoorde hem toch niet: 
Als 't meisje van het dorp, dat d'emmer plaatst, 
Waar 't ruischend water van de bron hem vult 
- Aan hem slechts denkend, die dat voor haar deed - 
Hoort en niet hoort, tot d'emmer overloopt. 
 
‘Verstandig, Enoch! zijt gij,’ sprak zij toen: 
‘En toch, met al uw kennis, IK weet wel, 
Dat nooit mijn blik den uwen weêr ontmoet.’ 
‘Nu, dan de mijne d'uwen toch!’ sprak hij; 
‘Mijn schip zeilt, Annie, zeker langs dit punt; 
Neem slechts mijn kijker; ter bepaalder stond 
Ziet gij me aan boord, en lacht dan om uw vrees.’ 
Maar toen nu 't oogenblik van scheiden kwam, 
Was 't: ‘Annie, kindlief, wees getroost, houd moed! 
Zorg voor de kleinen tot ik wederkeer; 
Houd alles kant en klaar, want ik moet heên: 

{==193==} {>>pagina-aanduiding<<}

En vrees niet meer voor mij; of zoo gij vreest, 
Werp al uw vrees op God: dat anker houdt. 
Is Hij ook dààr niet, in die verre streek, 
Waar d'uchtend gloort? Al ga ik dan daar heen, 
'k Ontvlugt aan Hem toch niet! Zijns is de zee, 
Hij schiep haar.’ 
Toen stond Enoch op en sloot 
De als wezenlooze gâ nog eens aan 't hart; 
De diep verbaasde kleinen kuste hij; 
Maar toen zijne Annie 't derde, 't zieklijk wicht, 
Dat, na dien nacht van koorts en slaaploosheid, 
Thans d'oogjes had geloken, wekken zou, 
Sprak Enoch: ‘wek het niet; het slape voort; 
Wat indruk liet dit achter bij het wicht?’ 
Toen boog hij over 't kribje en kuste het. 
Maar Annie knipte van des wichtjes hoofd 
Een vlokje haar en gaf het hem: dat hield 
Hij altijd bij zich; haastig grijpt hij nu 
Zijn pak, wenkt met de hand, en snelt dan heên. 
 
Zij ging, den dag, dien Enoch had bepaald, 
Naar 't strand; vergeefs staart ze echter door het glas; - 
Welligt bragt zij 't niet goed voor 't starend oog 
Of was 't verduisterd; beefde ook hare hand! - 
Zij zag hem niet; terwijl hij van het dek 
Haar groet, ging 't oogenblik en 't schip voorbij. 
Zij staarde 't zeil na, tot de laatste stip 
In 't water dook, ging weenend toen naar huis 
Maar, schoon zij ook om zijne afwezigheid, 
Niet minder treuren mogt dan om zijn dood, 
Boog zij haar droeve wenschen naar zijn wil, 
Doch miste voorspoed in haar klein bedrijf. 
Niet voor den handel opgeleid, voorzag 
Ze in dat gemis door list en sluwheid niet. 
Het liegen en het overvragen, om 
't Voor minder prijs te laten, bleef haar vreemd; 
Schoon zij steeds dacht: ‘wat Enoch zeggen zou?’ 
Want meer dan eens had zij, in tijd van nood, 
Haar waren voor veel minder prijs verkocht, 
Dan haar 't verkochte in 't koopen had gekost. 

{==194==} {>>pagina-aanduiding<<}

Zij slaagde niet; vol droefheid zag zij 't in; 
En, wachtend naar het nieuws, dat toch nooit kwam, 
Verdiende zij een karig onderhoud, 
En leefde een leven vol droefgeestigheid, 
 
Het derde kindje, ziek van d' eersten stond, 
Werd zieker steeds, schoon door de moeder ook 
Met al de trouw van moederzorg verpleegd. 
't Zij, dat te vaak de nering Annie riep, 
Of dat het derfde, wat meest noodig was, 
Of, dat men hem niet wel betalen kon, 
Die 't beste raad zou geven - wàt het was - 
Na luttel dralen - eer ze er nog aan dacht - 
Vloog, als het vogeltje aan het kooitje ontsnapt, 
Het klein, onschuldig zieltjen ijlings weg. - 
 
In d' eigen week, dat Annie 't grafwaarts bragt, 
Verweet zich Philip's trouwe ziel, dat hij, 
Die sints 't vertrek van Enoch haar niet zag, 
(Hoe dierbaar hem haar rust ook wezen mogt) 
Haar 't aanbod van zijn hulp niet eerder deed. 
‘Voorzeker,’ zeî hij, ‘mag ik haar thans zien, 
Van eenig nut haar zijn;’ en daarom trad 
Hij door 't verlaten kamertje aan de straat 
En toefde een oogwenk aan de binnendeur; 
Toen op zijn kloppen niemand opendeed 
Ging hij naar binnen: dáár, in stomme smart, 
Zat Annie, van het kerkhof weêrgekeerd; 
En, onverschillig voor der menschen troost, 
Leunt zij haar hoofd al schreijend aan de muur, - 
En toen sprak Philip, diep bedeesd: ‘om U 
Een gunst te vragen, Annie, kwam ik hier.’ 
 
Hij sprak: haar zielsmart kreunde 't antwoord uit: 
‘Een gunst van een verlat'ne, droef als ik?’ 
Hij stond daar, half beschaamd; - maar bloôheid streed 
Met teederheid, en daarom, ongevraagd, 
Zet hij zich nevens haar en spreekt aldus: 
‘Ik kwam u spreken over zijnen wensch....... 
Van Enoch;.......'k heb het altijd wel gezegd, 
Gij deedt de beste keuze...... een edel man; 

{==195==} {>>pagina-aanduiding<<}

Want, waar zijn hart op stond, daar was zijn hand 
Bereid: hij zette 't geen hij wilde door. 
En waarom ging hij toch deez' zwaren weg 
En liet u eenzaam? Om wat nieuws te zien? 
Voor zijn genot? - Neen, daarom slechts, opdat 
Hem later 't middel niet ontbreken zou 
Zijn kindren beter opgevoed te zien. 
Dat was zijn wensch. - Maar, komt hij weêr, wie maalt, 
Wat bittre kwelling 't voor hem wezen zou, 
Zag hij dien kostbren morgentijd verspild! 
Zou hem niet kwellen, zelfs tot in het graf, 
't Vermoeden, dat zijn kindren eenmaal, wild 
Als veulens, zouden zwerven door het land? 
Kom Annie dan - of hebben wij elkaâr 
Ons leven lang niet reeds gekend? - Ik smeek 
U, bij uw liefde voor zijn kroost en hem, 
O, zeg niet neen! - Want, als gij het begeert, 
Kan Enoch, als hij eenmaal wederkomt, 
Het mij betalen - als gij dat verlangt, 
Want Annie - ik ben rijk en meen het goed: 
Laat mij den knaap en 't meisje school doen gaan; 
Dit is de gunst, die ik u vragen kwam.’ 
 
Toen, het gelaat nog aan de muur geleund, 
Sprak Annie: ‘'k durf u niet in d' oogen zien, 
'k Schijn zoo ter neêr geslagen en zoo dwaas. 
Bij uw verschijnen sloeg de smart mij neêr; 
En nu is 't of uw goedheid mij weêr drukt. 
Maar Enoch leeft: hieraan houd ik mij vast: 
Hij zal 't betalen: gelden kan men dit; 
Maar zooveel goedheid nooit.’ 
En Philip vroeg: 
‘Ge staat het mij dan toe?’ 
Toen rees zij op 
En liet haar schreijend oog een oogenblik 
Slechts rusten op zijn vriendelijk gelaat, 
En smeekte een zegen af op Philips hoofd; 
Zij greep zijn hand en drukte die vol vuur 
En snelde toen de kleine winkel in. 
Maar hij vertrok met opgeruimden geest. 

{==196==} {>>pagina-aanduiding<<}

En Philip zond nu meisje en knaap ter school, 
Kocht voor hen goede boeken, wijdde zich 
Geheel aan hen, als ien and, die zijn pligt 
Aan 't zijne doet: - en schoon om Annie's wil 
Hij, vreezende ook de praatjes van de buurt, 
Vaak aan zijn hart den diersten wensch onthield, 
En zelden slechts haar drempel overschreed, 
Toch zond hij gaven door der kindren hand, 
Moeskruid en vruchten, d'eerste en laatste roos, 
Die bloeiden aan zijn muur, en somtijds ook, 
Verbloemend 't kwetsende eener liefdegift, 
Met, ‘fijnheid van het meel’ - de tarw gemaald 
Op zijnen molen, die steeds klapprend ging. 
 
Maar Philip peilde nog niet Annie's geest. 
Want naauwlijks vond - wanneer zij hem eens zag - 
Haar hart vol grenzenlooze erkentlijkheid, 
Een staamlend woord van dánk voor al zijn zorg. 
Doch Philip was haar kindren alles. Van 
Het eind' der straat begroetten zij vol vreugd 
Zijn hartlijk welkom met hun welkomstkreet. 
In huis en molen speelden zij den baas: 
Vermoeiden vaak zijn altijd willig oor 
Met kleine kindertwist en kindervrengd. 
Zij speelden met hem, hingen aan zijn hals, 
Zij noemden Philip ‘vader’; - Philip won; - 
Enoch verloor; want Enoch was voor hen 
Onzeker als het schaduwbeeld eens drooms, 
Als een gedaante, in morgenschemering 
Ver aan het eind' der lange dreef gezien, 
Die men niet weet, waarheen zij zich beweegt. 
Zoo snelde een tiental jaren rustloos heên, 
Sints Enoch huis en vaderland verliet; 
En van zijn lot werd nimmer iets gehoord. 
 
't Gebeurde, dat de kleinen 's avonds eens 
Met makkers zouden gaan ter nooten-oogst; 
En Annie met hen; maar toen smeekten zij, 
Dat vader Philip ook met hen zou gaan. 
Zij vonden hem, gelijk de nijvre bij 

{==197==} {>>pagina-aanduiding<<}

Van 't bloemenstof, zoo wit van 't stuivend meel; 
Aan hun geroep van: ‘vader Philip kom!’ 
Voldeed hij niet; toen trokken zij hem meê; 
En lagchend gaf hij toe aan dit geweld; 
Was Annie toch niet met hen? En hij ging. 
 
Maar op de helft van 't steil en klimmend pad, 
Juist waar de zoom van 't bosch zich dalwaarts wendt, 
Ontzonken haar de krachten, en zij sprak, 
Diep zuchtend: ‘schenk me een oogenblik slechts rust.’ 
En Philip rustte met haar, weltevreên: 
Terwijl de kleinen, juichende en vol vreugd, 
Ontvloden aan het meer bejaarde paar, 
De helling af, door 't hazelnotenbosch, 
Naar 't diepst van 't dal, en rustloos tak en twijg 
Ontlastten van der noten bruinen schat, 
En somtijds ook verstrooid, met luid geschreeuw 
Elkander riepen hier en ginds in 't woud. 
 
Maar Philip, schoon hij aan haar zijde zat, 
Vergat haar bijzijn; dacht aan 't donker uur 
Hier in dit bosch, toen, als 't gewonde hert, 
Hij in de schaduw vlood. Ten slotte hief 
Hij 't eerlijk hoofd tot Annie op, en sprak: 
‘Hoe vrolijk zijn ze omlaag niet in het bosch! 
Is Annie moê?’ Zij sprak geen enkel woord, 
‘Vermoeid?’ Want haar gelaat rustte op haar hand. 
En toen, inwendig als door drift vervoerd, 
Riep hij: ‘het schip verging, het schip verging! 
Niets meer daarvan; waarom vermoordt ge u zelv', 
En maakt Uw kindren weezen?’ Annie sprak: 
‘'k Dacht daar niet aan; maar - waarom weet ik niet - 
'k Voel, bij hun juichen, meer mijne eenzaamheid.’ 
Toen zette Phillip zich wat nader bij, 
En sprak: ‘mij ligt er, Annie, wat op 't hart, 
En 'k heb het reeds zoo lang op 't hart gehad, 
Dat, schoon 'k niet weet, hoe 't daar het eerste kwam, 
Ik weet, dat het er niet meer blijven mag. 
Zeg Annie, is er dan nog hoop of kans, 
Dat hij, die vóór tien jaren u verliet, 

{==198==} {>>pagina-aanduiding<<}

Tien lange jaren, nu nog leven zou? 
Welnu - vergun mij dan - dat 'k vrijuit spreek. 
Het smart me u hulpeloos en arm te zien - 
Ik kan u thans niet helpen naar mijn wensch, 
Ten zij - men zegt de vrouw is zoo gevat - 
Gij weet welligt reeds wat ik zeggen wil - 
Ik wensch u tot mijn gâ, 'k zou gaarne zijn 
Een vader voor uw kindren. Ik geloof, 
Zij hebben mij als hunnen vader lief, 
En zeker is 't, ik min hen als mijn kroost. 
Ik meen, dat, zoo gij slechts mijn gade waart, 
Wij, na dit droef, onzeker tijdperk, nog 
Zoo veel geluk wel smaken zouden als 
God aan zijn schepslen hier op aarde geeft, 
O, denk er over; want ik heb het ruim. 
Geen maag of zorgen, niets wat hindert, slechts 
Mijn zorg voor uwe kind'ren en voor u. 
Elkander kennen wij ons leven lang, 
En ik beminde u langer dan gij 't wist. 
 
Hierop sprak Annie, 't was vol teederheid: 
‘Gij waart Gods weldoende engel in ons huis; 
Gods zegen daarvoor; God vergelde 't u, 
Maar met iets beters, Philip: dan met mij. - 
Wie mint ooit tweemaal? kunt ge ooit zoo bemind 
Wel worden, als mijn Enoch is geweest? 
Wat vraagt gij dan? - “Ik ben tevreden,” was 
Zijn antwoord toen, “met liefde minder groot 
Dan die ge aan Enoch schonkt.” - “O, riep zij nu, 
Als diep bevreesd, o Philip, wacht een poos! 
Als Enoch kwam” - “Maar Enoch komt niet weêr!” - 
“Toch, wacht een jaar; één jaar is niet zoo lang, 
En zeker ben ik wijzer in een jaar, 
O, wacht een poosje!” - Philip sprak bedrukt: 
“Zoo als ik heel mijn leven heb gewacht, 
Kan ik nu Annie, 't nog een wijle doen.” 
“Neen,” riep zij, “'k geef mijn woord - nog slechts één jaar: 
Kunt gij dit jaar niet wachten, zooals ik?” 
En Philip sprak: “ook ik wacht nog dit jaar. -” 
En beiden zwegen - tot dat Philips blik 

{==199==} {>>pagina-aanduiding<<}

Het zonlicht aan de kim verzinken zag, 
En d'avondschaduw dalen op het veld; 
Toen stond hij op, bevreesd dat damp en nacht 
Zijne Annie schaden mogt, en liet zijn stem 
De glooijing af, weêrgalmen door het bosch. 
Toen kwam der kleinen schaar met buit bevracht, 
En 't ging weêr heuvel af en naar de stad. 
En daar, aan Annie's deur, daar toefde hij, 
Gaf haar de hand, en: “Annie”, zeî hij zacht, 
Ik deed niet wel, toen ik zoo tot u sprak; 
Dat oogeublikje waart gij zwak misschien. 
'k Hou steeds mijn woord aan u, maar gij zijt vrij.’ 
En weenend sprak toen Annie: ‘ik houd woord.’ 
 
Zoo sprak ze en 't was, of in een oogenblik, - 
Terwijl zij nog haar daag'lijksch huiswerk deed, 
Nog aan zijn laatste woorden peinzend dacht, 
Die woorden: ‘'k minde u, lang voor dat gij 't wist,’ - 
Die herfst, een nieuwe herfst weêr voor haar stond. 
Daar zag ze op nieuw ook Philip voor haar staan, 
Herin'rend aan haar woord: ‘Is 't reeds een jaar?’ 
‘Ja, als de nooten rijp zijn,’ zeidet gij, 
‘Kom dan en zie.’ - Maar zij - zij zond hem heên. 
‘Zooveel te doen - wat omkeer - slechts een maand - 
Geef haar een maand - zij dacht wel aan haar woord - 
Een maand - niet meer!’ - Toen sprak hij, met dien blik 
Vol smachtend zielverlangen, schoon zijn stem 
Een weinig beefde, als 't blad in d'avondwind: 
‘Kies gij uw tijd, mijn Annie, kies den tijd.’ 
En bijna weende ze over zijn verdriet, 
Maar stelde 't altijd dralende ook weêr uit 
Om redenen, die niemand vatten kon. 
En zoo beproefde zij zijn leed en trouw 
Tot weêr een halve jaarkring was ontvlugt. 
 
De booze praatsters in de kleine stad 
Beklaagden, als of 't eigen griven gold, 
Zich over hun teleurgestelde hoop. 
Men meende: of Philip spotte slechts met haar, 
Of, dat haar dralen hem slechts lokken moest. 
Weêr andren lachten haar en Philip uit, 

{==200==} {>>pagina-aanduiding<<}

Als die niet wisten wat zij wilden. Eén, 
Wier heele ziel van gif doortrokken was, 
Een addren-telg, deed lagchend van die twee 
Nog erger denken. - Annie's eigen zoon 
Zweeg; maar 't gelaat weêrkaatste vaak zijn wensch. 
En altijd drong haar dochter haar op nieuw, 
Dat zij den man zou huwen, allen waard, 
En 't huisgezin zou redden uit den nood. 
Maar Philip's blozend wezen werd door zorg 
Verteerd en bleek; dat alles scheen haar nu 
Een scherp verwijt..... 
Toen eens in zek'ren nacht 
Weêr Annie slaaploos was, maar ernstig bad, 
Dat haar een teeken onderrigten zou: 
‘Mijn Enoch is hij waarlijk dan niet meer?’ 
Omgeven door 't stik donker van den nacht, 
Deinst zij voor 't nakend zieleed terng. 
Zij springt van 't leger en ontsteekt een licht; 
Wanhopend grijpt zij naar het Heilig Boek, 
Wijd slaat zij 't open, of ze een teeken vond! 
Daar zinkt haar vinger op deez' woorden neêr: 
‘In schaâuw eens palmbooms.’ Dat was niets voor haar: 
Geen zin was hier: zij sloot het boek en sliep. 
Daar zag zij Enoch op een heuveltop 
In schaâuw eens palmbooms, boven hem de zon: 
Zij dacht: ‘Nu ging hij heen, is zalig, zingt 
't Hosanna ginds, de hoogste Heemlen door; 
Daar schijnt de zon der waarheid, en die palm 
Leende eens zijn schoonen, reinen blaad'rentooi 
Aan 't zalig volk, dat strooijend langs den weg, 
't Hosanna Hem, den Vorst des Vredes zong.’ 
Ze ontwaakte. - Vast besloten zendt ze om hem, 
En zegt, schoon wel wat wild: ‘niets is er meer 
Dat tegen onzen echt zich thans verzet.’ 
‘Om Godswil.’ sprak hij, ‘om ons beider wil, 
Wilt gij mij huwen, laat het aanstonds zijn.’ - 
 
Zoo huwden zij, de klokken galmden luid, 
Zij galmden luid, en zoo zijn zij vereend. 
Maar Annies hart sloeg voortaan niet meer blij. 

{==201==} {>>pagina-aanduiding<<}

Steeds was 't als hoorde ze aan haar zijde een tred; 
Wist niet van waar; een fluistren in haar oor, 
Zij wist niet wat; - niet gaarne werd ze alleen 
Te huis gelaten, of ging ze eenzaam uit. 
Wat kon haar hand, vóór dat zij binnentrad, 
Al dralend vaak doen rusten op de klink, 
Als vreesde ze in te gaan? - Maar Philip zag 
In haren toestand, vol van moederhoop, 
Een oorzaak van dien twijfel en dien angst. 
En toen nu 't nieuwe wichtje 't leven zag, 
Ontlook haar hart in nieuwe moedervreugd, 
Terwijl voor haar nu Philip alles werd, 
En 't onheilspellend, bang gevoel verdween. - 


Maar waar was Enoch? Gunstig was de togt 
Van 't schip ‘de Blijde hoop’; schoon in 't begin 
Biscajes zout het buldrend oostwaarts joeg, 
En bijna had verzwolgen, ongedeerd 
Doorliep het 't oord, waar's werelds zomer heerscht; 
De wilde stormkaap kwam 't al kampend om. 
Vaak wiss'lend trof 't nu slecht dan gunstig weêr; 
't Doorsneed op nieuw des eeuw'gen zomers kreits. 
Toen weifelde ook des Hemels aâm niet meer, 
Maar voerde 't zacht, langs menig gouden kust, 
De stille Morgenlandsche haven in. - 
 
Daar dreef nu Enoch handel, en hij kocht 
De fraaiste waren, in dien tijd gevraagd: 
Ook voor de kindren een vergulden draak. 
 
Niet zoo voorspoedig ging de reis naar huis. 
In d'aanvang zag 't bekoorlijk vrouwenbeeld 
Voor op de plecht, slechts zachtkens schomlend, neêr 
Op 't donzig schuim, dat opstoof voor den boeg. 
Toen volgden stilten; onbestendig weêr; 
En toen weêrhield gestaâge tegenwind. 
Ten laatste kwam d'orkaan - en in den nacht, 

{==202==} {>>pagina-aanduiding<<}

Toen maan noch ster aan's Hemels transen blonk, 
Volgde op de kreet van ‘land!’ het dof gekraak 
Van 't vaartuig, dat verging met man en muis. 
Slechts Enoch en twee makkers, vastgeklemd 
Aan drijvend scheepstuig en gebroken hout, 
En zwevend over d'afgrond, werden vroeg 
Des andren daags, aan 't eenzaam strand gespoeld 
Van 't meest verlaten eiland in die zee. - 
 
Hier geen gebrek aan voedsel voor den mensch: 
Een schat van wortlen, nooten, teeder ooft: 
Slechts mededoogen spaarde 't leven van 
Het bulploos dier, hier door de wildheid mak. 
Zij bouwden in een dal, dat zeewaarts zag, 
Een hut, met blad'ren van de palm gedekt; 
Half hut, half grot. Zoo woonde 't drietal hier, 
Schoon in een Eden, vol van overvloed, 
Met eeuw'gen zomer, toch nog onvoldaan. 
 
Want een, de jongste, weinig meer dan knaap, 
Gewond in 't uur van schipbreuk en vergaan, 
Leed drie jaar 't leven, dat slechts sterven is. 
Zij zorgden trouw voor hem. - Maar ná zijn dood, 
Zag 't tweetal eens een neêrgestorte boom: 
Terwijl nu Enoch's makker dien door vuur 
Poogde uit te hollen, zooals wilden doen, 
Zonk hij, getroffen door een zonnesteek: 
En Enoch bleef alleen, maar 't was of God, 
In beider heengaan tot hem zeide: ‘Wacht!’ 
 
't Gebergte tot den top met woud bedekt, 
De beemden en de dreeven, die omhoog, 
Als paden naar den Hemel, kronklend gaan; 
De waaijerkroon des slanken kokospalms, 
Der vog'len of insekten kleurenpraal, 
De glans der bloemenrijke klimop, die 
Zich rond de trotsche stammen klemde en ver 
Zijn ranken strekte tot den zoom van 't strand, 
De heerlijkheid en glans van d'oceaan, 
De breede gordel van geheel onze aard' 

{==203==} {>>pagina-aanduiding<<}

Dat alles zag hij; wat hij 't liefste had 
Gezien, een vriend'lijk menschelijk gelaat, 
Kon hij niet zien, noch hooren 's menschen stem. 
Hij hoorde slechts 't gekrijsch der meeuwenschaar, 
Het dond'ren van de branding op het rif, 
Het zwevend fluistren van het hoog geboomt', 
Dat tak en bloemen ophief naar de lucht, 
Het ruischen van de beek, die zeewaarts stort, 
Als hij langs 't strand soms zwierf, of heel den dag 
Te mijm'ren zat in 't dal, dat zeewaarts ziet, 
Als arm schipbreuk'ling, wachtend op een schip. 
Geen schip, van dag tot dag; maar elken dag 
Aanschouwde hij de zon in gouden gloed, 
Verrijzend over palm en dennenwoud; 
Die gloed op 't water, ver naar 't oosten heen, 
Die gloed op 't eiland en hoog boven hem, 
Die gloed op 't water ver naar 't westen weêr; 
Dan rees het starrenheir aan 's hemels trans, 
Klonk holler dreunend d' Oceaan; op nieuw 
Rees 't zonlicht in zijn glans - maar nooit een schip. - 
 
Vaak, als hij daar te rusten lag of scheen, 
Rustte ook de gouden krakel op hem uit. 
Dan vormden tal van droomen 't droomgezigt 
Dat hem vervolgde: of wel, hijzelf toog heen, 
Vervolgde menschen, zaken, plaatsen - hem 
Bekend op donkrer eiland, ver van daar. 
De kleinen, Annie, hun gesnap, de hut, 
De steile straat, de molen, 't lomrijk pad, 
De trouwe hond, de paauw, en 't eenzaam huis, 
Zijn paard en boot, die hij verkocht, de kil 
Van najaarsmorgens, van 't bedaauwde veld, 
De malsche bui, de geur van 't stervend blad, 
En 't stille zuchten der loodkleur'ge zee. 
 
Eens was het hem, als ruischte er in zijn oor, 
Maar flaauw en vrolijk, ver - ja, zeer ver weg - 
De klank der klokken uit zijn vaderstad. 
Schoon hij niet wist waarom, toch sprong hij op, 
En vond zich sidd'rend op dat eiland weêr - 

{==204==} {>>pagina-aanduiding<<}

Zoo schoon en zoo gehaat - en zeker zou 
Hij toen van eenzaamheid gestorven zijn, 
Was niet het arme hart tot Hem gegaan, 
Die, overal aanwezig, niemand ooit, 
Die tot Hem sprak, zich eenzaam voelen laat. 
 
Zoo streken over 't vroeg verzilverd hoofd 
Van Enoch, jaar op jaar, én zomerzon 
En regentijd voorbij. Maar nooit begaf 
De hoop hem, om het zijne eens weer te zien, 
Bekende en heil'ge plekjes te betreên. 
Op eens kwam 't einde van zijn eenzaam lot. 
Gebrek aan water deed een ander schip, 
Door tegenwind - gelijk ‘de Blijde Hoop’ - 
Van zijnen koers gebragt, aan deze kust 
Het anker werpen. 't Eerste morgenlicht 
Deed reeds den bootsman, in een kleine kreek, 
Van 't eiland, nog in nev'len floers gehuld, 
Het water zien, dat langs de heuvlen gleed. 
Men zond een boot, en 't landend scheepsvolk zocht, 
Met luid geschreeuw, langs't strand naar stroom of bron; 
De kluizenaar daalde uit zijn rotsdal neêr. 
Hij zag, met langen baard en golvend haar, 
Bruin, vreemd gekleed, er naauwlijks menschlijk uit. 
Hij uitte klanken, maakte teekens, scheen - 
Gelijk d'onnoozelen in woede ontbrand, 
Dat men hem niet begreep; toch wees hij hen 
Den weg naar 's boschjes zoeten waterschat: 
En, daar hij altijd bij het scheepsvolk bleef, 
Het hoorde spreken......werd ten slotte ook weêr 
Zijn tong ontboeid, en deed hij zich verstaan. 
Na 't vullen van de vaten, nam men hem 
Naar boord: hier kwam nu staam'lend het verhaal, 
In d'aanvang naauw geloofd, maar dat steeds meer 
Elk, die het hoorde, 't harte roerde en trof. 
Vrije overtogt en kleêren schonk men hem; 
Maar dikwerf deed hij 't scheepswerk meê, en wierp 
Zijn in zich zelf gekeerdheid van zich af. 
Hij vond geen landslui, op zijn vragen naar 
't Geen meest ter hart hem ging, kwam geen bescheid. 

{==205==} {>>pagina-aanduiding<<}

Vervelend was de reis, vol oponthoud; 
't Schip naauw geschikt om zee te bouwen; maar 
Verbeelding vloog den tragen wind vooruit, 
Tot dat hij, bij 't bewolkte licht der maan, 
In diepe tengen, als de minnaar doet, 
De morgenlucht van Eng'lands beemden dronk, 
Die daauw-bepereld langs zijn kusten waart. 
Dien zelfden morgen bragt het scheepsvolk ook 
Een kleine som welwillend bij elkaâr. 
 
Maar Enoch sprak tot niemand daar een woord: 
En huiswaart - huis! - welk huis? - had hij een huis? 
Naar huis ging 't heen. Schoon was die avondstond, 
Vol glans, maar kil: tot, door der rotsen kloof, 
Waarin de haven lag aan d'oceaan, 
Een dikke nevel rees, die aarde en zee, 
Als overstelpte met zijn somber graauw. 
De weg, die voor hem lag, werd uitgewischt: 
Slechts regts en links vertoonde zich een streep 
Van dorre wilgen, braak- en heideland. 
Daar sjilpte 't roodborstje op de kale tak, 
En door de druipend natte najaarslucht 
Zonk 't doode blad, door eigen doodslast neêr: 
De mist werd zwaarder, dikker 't somber graauw: 
Ten laatste trof een gloor, half uitgebluscht 
Door mist, zijn blik - en hij bereikte 't oord. 
 
Toen sloop hij langzaam naar het eind' der straat, 
Terwijl zijn hart hem nakend onheil spelt. 
Zijn blik ter aard gerigt bereikt hij 't huis, 
Waar Annie leefde en hem had liefgehad, 
Waar ze aan zijn kindren eenmaal 't leven gaf. 
Maar, als hij daar gerucht noch licht bespeurt, 
('t Verkoopbiljet blonk aan de klamme muur) 
Verlaat hij 't peinzend: ‘dood - of dood voor mij!’ 
 
Nu rigt hij naar de werf zijn schreden heen, 
En zoekt de herberg, hem van ouds bekend, 
Een houten gevel, uit vervlogen tijd, 
Gelapt, wormstekig, 't vallen reeds nabij: 

{==206==} {>>pagina-aanduiding<<}

Hij dacht hem weggeruimd: maar weg was slechts 
Zijn eigenaar; diens weduw, Miriam Lane, 
Hield, met steeds minder winst, de zaak nog aan. 
Eens voor twistgierig zeevolk toevlugtsoord, 
Bood het den zwerver legersteê en rust. 
Hier sleet thans Enoch menig eenzaam uur. 
 
Goed, maar te praatziek was vrouw Miriam Lane: 
Zij stoorde vaak zijne eenzaamheid en rust, 
Verhaalde hem, met praatjes uit de stad, 
(Niet wetende ook, dat Enoch zóó verbrand, 
Zóó krom en zóó verouderd wezen kon) 
't Weêrvaren van geheel zijn huisgezin: 
De dood van 't wichtje, 't klimmen van den nood; 
Hoe Philip beî haar kleinen school deed gaan; 
Zijn lang, volhardend aanzoek om haar hand, 
Haar dralen, ja, hun huwlijk; de geboort' 
Van Philip's kind: en over zijn gelaat 
Ging zelfs geen schaduw, en geen trek verried 
Aan den beschouwer, dat hem dit verhaal 
Het hart meer trof, dan haar, die 't had verhaald; 
Slechts, toen zij 't dus besloot: ‘zoo ging hij weg, 
Hij, Enoch, d'arme man, en kwam niet weêr!’ 
Toen schudde hij vol weemoed 't grijze hoofd, 
Herhaalde fluistrend: ‘weg, en kwam niet weêr!’ 
En nog in 't diepst der ziel weêrgalmde 't: ‘Weg.’ - 
 
Toch smachtte hij haar trekken weêr te zien, 
‘Mogt ik haar lieve trekken nog eens zien, 
En haar gelukkig weten!’ - Ja, die wensch 
Benaauwde en joeg hem, dreef hem rustloos voort, 
Des avonds, toen Novembers sombre dag, 
Zich oploste in nog sombrer schemering. 
Dra zag hij van den heuvel naar omlaag, 
En drongen duizend beelden van 't verleên 
Vol nameloozen weemoed in zijn hart. 
Maar, weldra lokte ook 't helder roode vak 
Van vriendlijk licht, dat achter in het huis 
Van Philip in de verte scheen, hem aan: 
Gelijk des bakens glans den vogel doet, 

{==207==} {>>pagina-aanduiding<<}

Die dan onzinnig klaptwiekt tegen 't glas, 
Tot van vermoeidheid 't leven hem ontvliedt. - 
Want Philip's woning stond voor aan de straat, 
Was aan de landzij 't laatste huis, en had 
Een bloeijend tuintje, door een muur omringd, 
Dat door een poort, op 't veld, zijn uitgang had; 
Daar groeide reeds van ouds een taxisboom, 
En naar dien boom en regtaan op het huis 
Liep 't smalle pad, dat Enoch straks ontweek; 
Hij sloop den muur langs naar den boom, en zag 
Voor hem het ergste, zoo, bij zulk een leed, 
Verschil van kwaad of erger wezen kan! - 
 
Op de gebruinde tafel glansde en blonk 
Het zilvren theegoed; vrolijk brandde 't vuur; 
Ter regterhand zat Philip aan den haard, 
(Hij, d' afgewezen minnaar van weleer!) 
Gezond en bloozend; 't wichtje op zijne knie; 
Een jonkvrouw stond, als leunde ze over hem, 
Een jonger en een slanker Annie Lee, 
Goud-lokkig, rijzig; d'opgeheven hand 
Hield 't lange zijden lint, waaraan de ring 
Het wichtje lokt, dat d'armpjes er naar strekt, 
Hem toch niet grijpen kan en schat'rend lacht. 
De moeder zat ter linkerzij van 't vuur, 
Haar blikken naar de kleine heengerigt, 
Maar soms zich wendend tot een' langen knaap, 
Haar kloeken zoon, die aan haar zijde stond, 
Wien ze iets verhaalde, dat hem lagchen deed. - 
 
Toen nu de doode, in 't leven weêrgekeerd, 
Zijn gade niet meer als zijn gade zag, 
Haar kind, het zijne niet, op 's vaders knie, 
En al dien gloed, die vreê, die zaligheid, 
Zijn eigen kindren opgegroeid en schoon, 
En hem, dien ander, heerschend op zijn plaats, 
Het voorwerp van de liefde van zijn kroost - 
Toen - schoon hem Miriam alles had verhaald - 
Daar 't geen men ziet meer treft dan 't geen men hoort - 
Was 't of hij wagg'lend nederstorten zou; 

{==208==} {>>pagina-aanduiding<<}

En, leunende aan den boomstam, vreesde hij 
Een kreet te uiten, zóó verplettrend luid, 
Dat ze als een laatst bazuingeschal, op eens 
De vreugd zou doen verstommen aan dien haard. 
 
Hij keerde daarom, stil gelijk een dief, 
Bevreesd, dat 't zand zou knettren door zijn tred, 
En steeds zich schragende aan den muur der tuin, 
Dat hij niet duiz'lend nederstorten zou. 
Zoo kroop hij naar de poort: hij opent haar 
En sluit haar achter zich, stil als de deur 
Van 't ziekvertrek, en staat op 't eenzaam veld. 
 
Hij wilde daar de knieën buigen; maar 
Zij knikten, en hij stortte neêr op 't zand; 
Toch steeg van daar zijn bede hemelwaarts: 
‘'t Is niet te dragen! Waarom keerde ik weêr? 
Almachtig God! Mijn zaal'ge Heiland! Gij, 
Die me op mijn eenzaam eiland hebt gesterkt, 
Houdt thans me ook staande in mijn verlatenheid; 
Nog weinig tijds! O, help mij, schenk mij kracht 
Om niets te doen, waardoor zij 't weten mogt! 
Help mij, dat ik haar vrede niet verstoor. 
Mijn kindren ook! Is 't spreken hier geen pligt? 
Zij kennen mij toch niet. 'k Verraad mij slechts. 
Neen nooit! - Voor mij geen vaderkus! 
Zij 's moeders evenbeeld, die knaap, mijn zoon!’ - 
 
Maar ligchaamskracht, spraak, denkvermogen week. 
Hij viel in zwijm; - toen hij weêr oprees ging 
Hij naar zijn eenzaam toevlugtsoord terug, 
En heel den weg langs, door de naauwe straat, 
Herhaalde hij 't voor zijn vermoeiden geest, 
Als was het d'inhoud van een treurig lied, 
‘Toch niets te doen, waardoor zij 't weten mogt.’ - 
 
Geheel rampzalig was hij niet. 't Geloof 
En zijn besluit versterkten hem, zoo ook 
't Gebed, dat in den wil zijn bronwel vond; 
Dat alles kampte tegen 't leed der aard, 

{==209==} {>>pagina-aanduiding<<}

Als 't zoete water tegen d' oceaan, 
En redde hem. ‘Vreest deze mool'naars vrouw,’ 
Zeî hij tot Miriam, ‘daar gij mij van spraakt, 
Niet, dat haar eerste gade in 't leven is?’ 
‘Ach, d'arme ziel,’ zeî Miriam, ‘vreest genoeg. 
Kondt gij haar zeggen,‘“'k heb hem dood gezien,”’ 
Wis schonk 't berigt haar rust.’ Toen sprak hij zacht, 
‘'t Wordt haar bekend, wanneer de Heer mij roept, 
'k Verbeid zijn uur!’ En d'aalmoes schuwend, ging 
Weêr Enoch werken voor zijn onderhoud. 
Voor alles was hij bruikbaar en geschikt. 
Voor kuiper en voor timmerman; hij wist 
Een net te maken; of hij reikte een hand 
Bij 't laden en bij 't lossen van elk schip, 
Dat toen nog soms wat schaamle koopwaar bragt. 
Zoo zorgde hij voor 't sober daaglijksch brood. 
Maar, sedert hij voor zich slechts werken kon, 
En zonder hoop, was 't leven daar niet in, 
Waarvan hij leven moest; en toen de dag 
Verjaarde, waarop hij was weêrgekeerd, 
Geraakte hij aan 't kwijnen; ongemerkt, 
Allengs verzwakte hij; zijn werk hield op; 
Hij hield het huis, de stoel, ten laatste 't bed. 
En Enoch droeg zijn zwakheid blij te moê; 
Want zeker ziet men van 't gestrande wrak, 
Door 't graauwe floers der bui, die henen drijft, 
Met grooter vreugd niet 't nadren van de boot, 
Die hoop en leven brengt aan hen, wie reeds 
Die zoete hoop ontzonk; dan hij den Dood 
Zag naken, 't eind' van heel zijn aardschen strijd. 
 
Want, door dien strijd verrees een zoeter hoop 
Voor Enoch, daar hij dacht: ben ik niet meer, 
Dan hoort zij hoe 'k haar lief had tot het eind! 
Toen riep hij luid om Miriam Lane, en sprak: 
‘'k Heb een geheim; maar vóór ik 't u verhaal, 
Zweer op den Bijbel mij, dat gij het nooit 
Verraden zult, voor dat ik dood zal zijn.’ 
‘Dood, riep de goede vrouw, wat praat gij toch? 
Ik wed dra helpen we u weêr op de been.’ 

{==210==} {>>pagina-aanduiding<<}

‘Zweer op den Bijbel,’ sprak hij ernstig weêr. 
En half verschrikt zwoer Miriam op het Boek. 
Toen vroeg hij, d'oogen strak op haar gerigt, 
‘Zeg, kendet g' Enoch Arden van dit oord?’ 
‘Hem kennen? riep zij, ‘in de verte reeds! 
'k Zie nog hem komen ginder langs de straat; 
't Hoofd droeg hij hoog, als zag hij niemand aan.’ 
Maar langzaam, droevig, antwoordde Enoch haar: 
‘Zijn hoofd zonk laag, nu ziet hem niemand aan; 
Mij dunkt, 'k leef slechts een drietal dagen nog, 
Ik ben die man.’ Maar daarop gaf de vrouw 
Een kreet, waaruit haar angst en twijfel sprak. 
‘Gij Arden, gij! Neen. Langer was hij. Wel 
Een voet of meer.’ Maar Enoch sprak hierop: 
‘Mijn God boog mij ter neêr tot wat ik ben; 
Verdriet en 't eenzaam leven knakten mij; 
Weet niettemin, dat ik diezelfde ben, 
Die huwde - tweemaal wisselde al die naam - 
Met haar, die gade werd van Philip Ray. 
Stil luister!’ Toen vertelde hij zijn reis, 
Zijn schipbreuk, eenzaam leven, wederkeer, 
Zijn blik op Annie's haard, en zijn besluit: 
Ook, hoe hij 't hield. En, onder dat verhaal, 
Ontvloot haar oog een milde tranenvloed, 
Terwijl haar harte brandde van begeert' 
Om ijlings 't stadje rond 't verhaal te doen 
Van Enoch Arden, en van al zijn leed. 
Maar, door haar eed en diep ontzag geboeid, 
Sprak zij: ‘zie slechts uw kindren eer gij gaat: 
Laat ik ze halen, Arden:’ en stond op 
Om heen te gaan. Een oogenblik toch scheen 
Hij naar dat woord te hooren - maar sprak toen: 
 
‘Vrouw, stoor mijn rust bij 't naderend eind niet meer, 
En laat mij sterven, trouw aan mijn besluit. 
Ga zitten en geef acht op wat ik zeg, 
Zoo lang ik 't zeggen kan. O, meld aan haar, 
Als gij haar ziet, dat, bij mijn sterven, ik 
Haar zegende en haar liefhad, voor haar bad; 
Haar lief had - schoon een klove ons scheiden mogt - 

{==211==} {>>pagina-aanduiding<<}

Als toen zij 't hoofd eens naast het mijne leê. 
En zeg mijn dochter Annie, waar ik 't beeld 
In zag haars moeders, dat mijn laatste zucht 
Een zegen en een bede voor haar was; 
En zeg mijn zoon, dat ik hem zeeg'nend stierf; 
En zeg aan Philip, hem ook zegende ik: 
Want altijd had hij 't goede met ons voor. 
Maar wenschten mij mijn kindren dood te zien, 
Die levend naauw mij kenden, sta 't hun toe: 
Ik ben hun vader; maar zij kome niet; 
Mijn dood gelaat deed levenslang haar wee. 
Nu is daar één slechts van mijn gansch gezin, 
Die me in die wereld ginds omhelzen zal: 
Ziehier zijn haar; zij knipte 't voor mij af, 
En 'k droeg het bij mij al die jaren lang, 
En dacht, 't zou met mij dalen in het graf. 
Thans denk ik anders: want in zaligheid 
Zie ik mijn wichtje; en daarom, ná mijn dood, 
Geef haar dit weêr; welligt is 't haar tot troost, 
En 't is voor haar een zeker teeken toch, 
Dat ik het was.’ 
Hij zweeg, en Miriam Lane 
Beloofde 't alles, maar zoo woordenrijk, 
Dat hij nog eens haar ernstig gadesloeg, 
En elken wensch herhaalde. Toen verbond 
Zij zich op nieuw. 
De derde nacht daarna, 
Toen Enoch bleek en sluimrend nederlag, 
En Miriam waakte en dommelde aan zijn spond', 
Klonk uit de zee zoo'n diepe zware zucht, 
Dat al de huizen dreunden aan het strand. 
Ontwakend, springt hij op, breidt d' armen uit, 
Roept met een luide stem: ‘een schip! een schip! 
Gered!’ - zinkt achterwaarts, en spreekt niet meer. 
 
Zoo ging zij, d' eedle heldenziel, van hier! 
Toen men ter rust hem bragt, had 't plaatsje wis 
Geen kostelijker uitvaart ooit aanschouwd. - 






{==212==} {>>pagina-aanduiding<<}

Arme Dolores van Fernan Caballero

door Joan Bohl.

I.

Op eene hoogte tusschen San Lucar de Barraméda, in wier nabijheid de Guadalquivir Spanje verlaat, en het vrolijke Cadix, dat te midden der wateren vooruitspringt, als om de schepen te gemoet te gaan, bevindt zich een eenvoudig en rustig dorp, Rota genaamd. Zoowel de geschiedenis als een prachtig kasteel, de bezitting van de hertogen van Arcos, geven getuigenis van den edelen en alouden oorsprong van dit dorp.
Aan den zuid-westelijken, naar den Atlantischen Oceaan gerigten kant, neemt eensklaps, zonder eenige helling of glooijing, de verhevene vlakte, waarop het dorp gelegen is, een einde. Als langs een' lijnregten wand strekt zich aan den voet daarvan het strand uit. Dit heeft den eentoonigen aanblik, dien de zee gewoonlijk aan hare oevers geeft; beurtelings verlaten en overweldigen de golven het dorre zand. Te vergeefs zou men daar naar die wonderen zoeken, welke de zee op andere plaatsen laat doorschemeren of naar de sporen van eene geheimzinnige schipbreuk; op het strand van Rota vindt men niets dan broze schelpen, zeesterren, die hun glans tegelijk met het leven verloren, en schuimvlokken, wier schitterende witheid en luchtige gedaanten verdwenen, zoodra de golven haar niet meer rondwentelden. Nog treft men er den armen veelvoet aan, die in zijn leven schier

{==213==} {>>pagina-aanduiding<<}
even onbeweeglijk is als in den dood; de lompe krab, die op zijne misvormde pooten ter naanwernood het zware ligchaam kan dragen, en een menigte zeewier, dat de branding als met verachting naar het land terugdrijft. Voeg hierbij het versleten touw- of houtwerk, dat de visschers hebben weggeworpen en de schoone arabesken die de zeemeeuwen met hunne ligte pooten op het gladde zand teekenen, en gij hebt alles wat die eenzame stranden vertoonen, welke Spanje omgeven, en, als grond zonder bloemen en kusten zonder schoonheden, het midden houden tusschen land en water.
Aan de linkerzijde van het dorp dringt de zee het land binnen en vormt eene baai, die bij meerdere diepte eene goede haven zou vormen, indien bij de ebbe de terugtrekkende wateren geen diepen modderpoel, hier en daar met steenen bezaaid, blootlegden. Met den vloed komt de zee tot nabij de woningen, die door rotsen beschut worden, waartegen de golven slaan en woelen als een door onrust getergd hart.
Aan het einde van den driehoek, waarin het dorp gebouwd is, bevindt zich de havendam, waaraan zoowel de kleine roeischepen vastgemaakt zijn, die dagelijks met vruchten en groenten naar de stad varen, als de schuiten der loodsen, die de rijk geladen vaartuigen te gemoet gaan, om ze zonder gevaar naar de haven van Cadix te brengen.
Daar Rota ver verwijderd is van iederen druk bezochten weg en geen verkeer met andere dorpen draagt, heeft zij door de eenvoudige levenswijze een kenmerk van vreedzaamheid en aartsvaderlijke rust, dat andere zeehavens gewoonlijk missen.
Het ideaal van het landleven komt ons aldus niet voor den geest. Wij denken dan niet aan zulk een nederig dorp, dat, aan den oever van den oceaan gelegen, voortdurend naar het bruisen der golven luistert, die door eene eeuwige onrust in beweging worden gebragt als een zinnebeeld der eeuw waarin wij leven, waar onversaagde schuiten binnenzeilen, ieder met zijn eigen wimpel, de eene voortgestuwd, de andere tegengewerkt door wind en stroom, even als de menschen die zich in het aardsche leven bewegen. Wij droomen dan veelmeer van een gehucht, welks horizont door welige korenvelden en olijfplantingen afgeteekend is en waar men niets hoort dan het gekweel der vogelen, het gekraai der hanen, het ruischen van den wind door het hooge geboomte en het zoete geklep der welluidende klok, terwijl

{==214==} {>>pagina-aanduiding<<}
zich overal op korte afstanden even gelukkige dorpen bevinden. Maar hier is de zee naast het land even als dit het geval is met rust en woeling, met vrede en oorlog, met veiligheid en gevaar, met alles wat voortbrengt en alles wat vernielt. En toch zou men bezwaarlijk eene plaats vinden waarvan de bewoners vredelievender, werkzamer of ervarener in den landbouw waren dan die van Rota, want landbouw is de eigenlijke bezigheid van die streek. Ieder inwoner van Rota heeft zijn eigen stukje land en slechts zeer weinigen bebouwen het land op groote schaal. Druiven, alle soorten van meloenen en groenten brengt de grond steeds bijzonder vroeg en uitstekend voort. Maar nog heerlijker en talrijker groeijen er de pompoenen en de tomaten, die zoo overvloedig zijn dat men de Rotenaars tomaten heeft bijgenaamd. Ontzaggelijk is het aantal mandjes, dat voor het vervoer van al deze voortbrengselen gebruikt wordt.
De Andalusiërs die, zooals bekend is, met alles den gek scheren zonder onderscheid van personen of zaken en tot kortswijl eene oneindige menigte verhalen, scheldnamen, aardigheden en liedjes verzinnen, hebben er een groot aantal nopens de goede Rotenaars uitgedacht.
Wij zullen er eenigen van aanhalen.
Niet alleen omdat zij ons grappig toeschijnen maar vooral omdat zij ons een juist begrip zullen geven van de vlugheid en luimigheid van dit vrolijke en geestige volk.
Bij zekere gelegenheid wilden de Rotenaars op eene waardige wijze den heiligen Rochus, hunnen patroon, vereeren.
Te dien einde kwam er bij hen een beroemde predikant met twee geestelijken, die hunnen intrek in het huis van den alcade namen. De alcade wist dat zijne gasten gaarne chocolade zouden gebruiken en beval daarom zijne keukenmeid die klaar te maken.
‘Maar, zeide de keukenmeid zeer verlegen, wat doet men er bij?
- Water, antwoordde haar meester.
Nog even ongerust gaat de keukenmeid een vrouw uit de buurt opzoeken, die voor de knapste van de geheele streek doorgaat en vraagt haar, hoe men chocolade klaar maakt.
‘En wat heeft uw meester u wel gezegd?
- Ze met water klaar te maken.
- Met water en meer niet? hervat de professor. Maar mijn hemel! weet gij dan niet, vrouw, dat er geen goede chocolade is zonder tomaten?

{==215==} {>>pagina-aanduiding<<}

Een ander staaltje.
De Rotenaren waren besloten den hemel met hunne manden te beklimmen. Zij plaatsten dus de eene op de andere, zoodat zij de maan en de sterren ver achter zich lieten. Éen ontbrak er nog maar om den hemel te bereiken en die kon men nergens vinden. Maar voor zulk eene kleinigheid wilden zij van hun onderneming niet afzien, zij trokken de onderste onder de stellaadje weg en toen zakte alles ineen.
Een ander maal ontmoette eene vrouw uit Rota een man uit Porta Santa Maria, die het lied van den grooten kapitein zong; toen zij met hunne neuzen vlak tegenover elkander stonden, was de man van Porto juist aan deze woorden:

die vreeselijke degen 
die de barbaren trof. 

Hola, bedelaar, riep de oude toornig, de barbaren, dat zijn de lieden van de haven, verstaat gij mij?
Wat de liedjes aangaat zullen wij slechts een paar regels van een enkel er van aanhalen:

Hoe lang men ooit blijf zinnen 
Steeds blijft het een geheim, 
Hoevele ezelinnen 
In 't oude Rota zijn. 
Zal hij zijn bruid onthalen, 
Zoo maakt een Rotenaar 
Knaphandig zonder dralen 
Kalbassenpitten klaar. 
‘Indien tomaten eens verdwijnen, 
Zoo sprak een wijze Rotenaar, 
Dan zal het menschdom ras verkwijnen. 
En is het eind op eenmaal daar.’ 

Zelfs de inval der fransche troepen heeft zijn koeplet opgeleverd:

't Kanon kwam Rota wel bedreigen 
Maar tomaten deden 't zwijgen. 


II.

Niets is aangenamer voor het oog en zoeter voor het hart dan het zien der landbouwers, die des avonds van hunne velden terugkeeren. Ieder hunner zit op zijne ezelin, waarachter dik-
{==216==} {>>pagina-aanduiding<<}
wijls een ezelsveulen huppelt en springt, dat zich baast zich zijne korte kindschheid ten nutte te maken, even als of zeker voorspellend instinet hem deed gevoelen dat die vreugde, dat genoegen, die vrolijke sprongen de eerste en de laatste zouden zijn van zijn treurig leven van zwoegen en onthouding. De landbouwer heeft bij zich manden vol vruchten en groenten; en bij den dagelijkschen oogst voegen zij schoone maïshalmen, die de huisvrouw voor het avondeten gebruikt. Deze staat op den drempel van hare woning en stuurt de kinderen den vader te gemoet; en verder behoort er nog bij het geleide een ouden hond, die, al is hij leelijk en slecht verzorgd, toch goed en trouw is en de stukjes brood van zijnen meester niet zou willen verruilen tegen de kostelijke voeding in een paleis. Eenige vaders nemen het jongste hunner kinderen op en plaatsen die voor zich op den ezel, terwijl de ouderen met het ezelveulen loopen en spelen. Anderen daarentegen verlaten de ezelin en laten die door de grootste bestijgen terwijl zij zelven de kleinste in hunne armen dragen. Zoo gaan zij langzaam naar huis waar de teedere moeder en de gelukkige echtgenoote op hen wacht. Hoe menigmaal hebben wij niet diep ontroerd die tafreelen van een geluk beschouwd, dat, huiselijk en onvermengd, zich evenmin tracht te verbergen als ten toon te spreiden, evenmin behoefte heeft aan glans als aan duisternis, gelijk aan de liefelijke helderheid der maan. Dikwijls hebben wij ons met diepe droefheid afgevraagd, waarom het stoffelijke leven met zijne onverzadelijke eerzucht, zijne verfijnde lusten, zijne dwaze sierlijkheid van vormen deze heilige en zuivere genietingen vervangen heeft door andere vreugden, die zoo weinig het hart, de ziel en het geweten voldoen. Waarom heeft het met verachting van het geluk, dat
God ons leert en zoo overvloedig schenkt, een onnatuurlijk bestaan uitgedacht, dat in zijn streven naar het onmogelijke het geluk waagt te versmaden dat ons lot, God en de rede ons voorhouden? Wanneer zullen wij inzien dat het hoogste geluk niet in de lucht zweeft in een door wind opgeblazen ballon, die door den adem onzer hartstogten wordt voortgestuwd, en dat het geluk, dat het meest voor ons geschikt is, binnen het bereik onzer handen, vóór ons ligt even als de bloemen, waarmede God den weg bezaaid heeft, dien wij moeten bewandelen? Wanneer zullen de dichters, die nachtegalen, die ons verblijden in de vrolijke dagen, ons troosten in de sombore nachten waaruit ons leven is zamen-
{==217==} {>>pagina-aanduiding<<}
gesteld, overtuigd zijn, dat zij beter deden met de menschen te verlichten en te leiden en aldus toe te brengen om hen beter en gelukkiger te maken, in plaats van hunne hartstogten te verheffen, aan te vuren en te vergoddelijken?
Even als koortsen op het ligchamelijk gebied zijn hartstogten op het zedelijk gebied ziekten der menschheid, die noch door de bemoeijingen der geneeskunde noch door de pogingen der zedeleeraars overwonnen kunnen worden, en het is moeijelijk tafereelen uit het menschelijke leven te schetsen, zonder dat vroeg of laat er de hartstogten hunne plaats komen innemen. Maar onzes inziens is het eene verkeerde en ongerijmde strekking, om den toestand, waarin zij ons brengen, edel en verheven te willen noemen, en gevaarlijk is de dwaling, die hen als het eigen der groote zielen doet schitteren. Groote zielen leiden hunne hartstogten zoo zij goed zijn, en beheerschen ze zoo zij verkeerd zijn.
Op een aangenamen zomeravond begaf zich een grijsaard, op zijne ezelin gezeten, naar Rota terug. Twee schoone knapen, beiden fraai gebouwd en bruin van gelaatskleur, volgden hem met de spade op den schouder. Op korten afstand van hun huis kwam een kind van vijf jaren hun tegemoet, dat een nog kleiner meisje aan de hand hield en rood van de inspanning was, die het zich gaf, om den nog waggelenden gang van zijn klein zusje te versnellen. De ezelin bleef stilstaan; de oudste der beide jongelingen pakte de kinderen op, plaatste het een aan de linker-, het ander aan de regterzijde van den grijsaard, en zonder verdere aansporing zette de ezelin haren rustigen gang tot aan het huis voort, waarvoor zij bleef staan zonder dat het noodig was ho! te roepen.
Voor wij dit huis binnentreden, dat den grijsaard toebehoort, willen wij het beschrijven en de bewoners er van doen kennen.
Achter den hoofdingang bevond zich een groote met steenen geplaveide plaats; ter regter zijde was een boschje, waarin zich zoovele bloemen en struiken verdrongen, dat het een congres van planten scheen, links was er een groot priëel waar langs de schoonste druiven neêrhingen. In het midden bevond zich het woonhuis, een keuken, een voorplein en eene zware, uitwendige, onoverdekte steenen trap, die naar een zolder of vliering ging.
Regts van de straatdeur bestond het huis uit eene kleine zaal en eene kamer.
Dezelfde verdeeling bestond er aan de linkerzijde en daarnaast

{==218==} {>>pagina-aanduiding<<}
waren kleine kamertjes, die op de plaats uitkwamen. Ter zijde van de keuken was nog een rustig en op zich zelf staand vertrekje, dat zijn licht van het voorportaal ontving.
De meester van het huis, vader Mateo Lopez bewoonde den geheelen linkerkant met zijne familie, zijne dochter Catharina daaronder begrepen, die, met een yeguero 1) getrouwd, de moeder was van de beide kinderen, die wij hunnen grootvader te gemoet zagen gaan. Tegen zes realen per maand was de zoldering verhunrd aan de weduwe van een ongelukkigen zeeman, die bij ziju verdrinken zijne vrouw ziek en met twee kinderen achterliet. De arme weduwe betaalde nimmer hare huur en vader Mateo wachtte zich wel haar die te vragen; hij maakte te dien opzigte de eenvoudige en juiste opmerking: hoe zon de arme betalen, wanneer zij niets heeft?
De kamer naast de keuken was, na de sluiting der kloosters, aan een armen monnik ten gebruike afgestaan. De woning aan de regterzijde was aan een karabinier en zijne vrouw verhuurd; zij waren de eenige der bewoners die betaalden.
De veldwachter was een best man, Canuto genaamd. Canuto beteekent riet; en nooit voorzeker werd die naam door een langer, stijver, minder met geestvermogens gezegend man gedragen. De veldwachter was vroeger soldaat geweest, en wel een statige, ernstige soldaat, die slechts zelden sprak; en nadat hij veldwachter was geworden, dat is de man, die het vertrouwen der regering geniet, was die deftigheid in de ongevoeligheid van een marmeren Cato veranderd.
Canuto, die sedert zijne geboorte nooit eenen eigen wil had gehad, was wel de man, die zich het minst op zijn gezag liet voorstaan; nooit trok hij een ander vest aan, zonder eerst zijn vrouw te hebben geraadpleegd nopens hetgeen hij zou dragen. Vijftig jaren vroeger was hij wit of blond geweest, maar de tijd en de vermoeijenissen van zijnen stand hadden van zijne vroegere schoonheid geene andere sporen nagelaten dan twee groote snorren, die op vaatdoeken geleken. Zijne vrouw verzekerde echter dat hij witter dan een lelie en blonder dan hennip was geweest en dat men nu nog op zijne schouders kon schrijven als op een vel papier.

{==219==} {>>pagina-aanduiding<<}

Pepa, zoo heette zijne vrouw, was jonger dan hij. Zij was eene van die voorbeeldige huisvrouwen, die in zich zelve de schoonste huwelijksgift bezitten en zich meer uit liefde dan uit pligt haren man toewijden of zoowel uit liefde als pligt: - eene zamensmelting even liefelijk en heilig als bewonderenswaardig en wijs. Zoodanige vrouwen hebben het talent hare mannen te besturen, hunne fouten goed te maken wanneer zij er begaan, hen te overtuigen zoowel als de overigen en zich zelve, dat zij gelijk hebben en den goeden weg bewandelen. Zij hebben eene voorzigtigheid, die haar matigt zonder dat zij het merken, even als de moeders liederen hebben om hare kinderen te verstrooijen en in slaap te sussen; zij bezitten onderwerping om die door woord en voorbeeld in te boezemen, zij zijn vol orde en netheid, waardoor hare mannen zorg voor zich zelven, hun houding en hun kleeding dragen; hare toegevendheid is zoo groot, dat zij hare eigene opofferingen verbergen, om hen die ze haar opleggen, niet van hardheid te doen beschuldigen, en dit alles wordt nog overtroffen door hare gehechtheid, zelfverloochening, ja, vernietiging van zich zelve, gevoelens die bij hunne openbaring ring zelfs belagchelijk konden worden, zoo de echtgenoot ze niet verdiende, zoo hun oorsprong niet steeds verheven was.
De veldwachter opende zelden den mond en hij deed daarmede wel, maar wanneer het gebeurde dat hij sprak, zoo deed hij het bondig, in korte volzinnen en met groot gezag, overtuigd als hij was, dat de ooren van allen zoo bereidwillig naar hem luisterden als die van zijne vrouw. En inderdaad bedroog onze goede veldwachter zich hierin niet, ten minste voor zoover het de bewoners van het huis betrof waarin hij verblijf hield.

III.

De arme uit zijn klooster verjaagde monnik, die door de brave familie Lopez was opgenomen, was een zeer waardig man, pater Nolasco genaamd. Zonder iemand van buitengewoon genie te zijn of zich in wijsgeerige beschouwingen te verdiepen, wist hij alles wat hij voor de uitoefening zijner ambstbezigheden moest weten. Zeer gemeenzaam in den omgang, brandde hij van ijver voor zijne medemenschen, en door zijne innige bekendheid met de taal en de zeden van het volk, vond zijne stem, die het steeds op het pad der deugd riep, gemakkelijk ingang. Want met zijn

{==220==} {>>pagina-aanduiding<<}
helderen blik erkende het volk, dat de waardige pater op den goeden weg was; het beminde en vereerde hem dan ook ten zeerste, terwijl zijn luimigheid en korstwijl het dikwijls in vrolijkheid bragten.
Bij deze gelegenheid houde men ons eene aanmerking ten goede. Er bestaan twee soorten van lagchen, die zeer veel van elkander verschillen, ja zelfs elkander tegenovergesteld zijn: het toegenegen lagchen en het spottend lagchen. Het eerste is zacht, vrolijk en onschuldig, het tweede bitter, zonder vreugde en bijtend. Het eerste komt uit een eerlijk hart voort en gelijkt op het lustig opborrelen van het water uit eene zuivere bron, het tweede ontstaat uit een meedoogenloos en bits gemoed; het dringt door, even als die bijtende vochten, welke alles wat zij aanraken verzengen en zwart maken; het eene is met bloemen gekroond, het andere met doornen bedekt. Het behoeft wel niet gezegd te worden, dat het lagchen door de luimige gezegden van pater Nolasco opgewekt een welwillend lagchen was. Pater Nolasco was een weinig doof; daardoor verstond hij de dingen, die men hem zeide, niet altijd wel, en het gebeurde wel eens dat zijne vermaningen in den biechtstoel tweederlei doel hadden; zoo mogelijk moesten zij namelijk strekken tot verbetering der bijzondere gebreken van den biechteling en in ieder geval tot onderrigting voor de toekomst. Het was onmogelijk, ergens een man aan te treffen, die zoo weinig den haat kende. Daarbij had hij zeer veel geest en niet gemakkelijk kon iemand hem beet nemen. Nergens was er ook een waarheidlievender en openhartiger man, en zonder eenige aanmatiging of bitsheid wist hij ieder te doen gevoelen wat hem verkeerd en berispelijk toescheen, en dat zonder iemand er door te beleedigen. In zijn uiterlijk geleek Pater Nolasco op een gom-elastiekjen bceldje, dat zoover mogelijk uitgerekt was. Zijn hoofd was lang en smal, zijn neus lang, zijn kin lang, zijne tanden lang en zijn armen en handen waren ook al lang, zoowel als zijne beenen en voeten. Dank der edelmoedigheid van een uit Amerika gekomen beschermer, don Marcelino Toro genaamd, droeg hij een wambuis, een vest en een rok van een zwarte stof, die, door zeer langdurige dienst en het
herhaaldelijk wrijven en oppoetsen van de goede huisvrouw, een glans gekregen had, die het op gewaste taf deed gelijken. Ofschoon pater Nolasco reeds meer dan zestig jaren had, was hij nog vlug, en niettegenstaande zekere gezwollenheid, die hij

{==221==} {>>pagina-aanduiding<<}
door thee trachtte te verdrijven, was zijne gezondheid uitmuntend, hetgeen hij voorzeker te danken had aan zijne matigheid en de eenvoudige spijzen waarmede hij zich voedde. De zuster van zijnen begunstiger, dona Braulia Toro, gaf hem iedere maand twee pond chocolade van zeven of acht realen; uit deze chocolade en een weinig koud vleesch bestond zijn ontbijt. De rijke Gil Pinones zond hem graauwe erwten omdat hij zijnen zoon de mis leerde bedienen en met eenige ponden vleesch en spek, welke hij voor het schrijven van brieven ontving, voorzagen deze erwten in zijne behoeften gedurende de 365 dagen van het jaar. Van zijn middagmaal zonderde hij iederen dag een kop bouillon voor zijn avondeten af, en het overige was voor de weduwe bestemd, die op de vliering woonde. Pater Nolasco sprak nooit iemand onder de levenden bij zijne titels aan. Eenmaal maakte een doctor, een jeugdig man, die zich voornaam voordeed, hem de aanmerking dat de vrijheid, welke hij zich daarin veroorloofde, strijdig was met de waardigheid van den mensch. ‘De waardigheid van den mensch,’ antwoordde pater Nolasco, ‘is men nu daarop bedacht? Ja wel! waardigheid in de woorden, en schandelijkheid in de daden! Ik zou dus den Heiligen Franciscus, mijn geestelijken vader, zonder titel aanspreken en een vlasbaard, zooals gij, uwe Hoogheid en uwe Genade moeten noemen? Loop heen! Genees de kwade koortsen en laat mij met rust; ik bekommer mij niet om de modes van den dag. Die korsten zijn te hard voor mijne oude tanden. Begrijpt gij mij?’
De grootste tegenstrever van Pater Nolasco was de zoon van de arme weduwe. Het was een jongen van omstreeks twaalf jaren, bevallig, vlug, geestig en innemend, die zeeman wilde zijn tegen den zin van zijne moeder. Zij had haren man bij eene schipbreuk verloren en beefde nu bij de gedachte dat haar zoon zou gaan varen; zij had pater Nolasco verzocht haar bij te staan om het kind van zijn plan te doen afzien, maar alles was te vergeefs geweest. Hoe meer de goede pater het geluk van het vasteland en de zoetheden van een vreedzaam leven verhief, des te meer ontvlamde de lust van het kind voor de gevaren op zee en de verre reizen op de ongestadige golven. Om hem te bestraffen had de pater hem Montevideo bijgenaamd en wij weten dat sommige lieden met een lange zeereis de reis naar Amerika bedoelen, en dat Montevideo er het Finisterre van is.
Gij zult niet op zee gaan, zeide de goede pater.

{==222==} {>>pagina-aanduiding<<}

- En waarom niet, antwoordde Tomasillo met een glimlach, die aan hem en zijne zuster eigen was, en waarin vreugde en lieftalligheid zich afspiegelden even als in de zon zich licht en warmte vereenigen.
- Omdat de zee de vijandin van den mensch is, gelijk gij weet. Uw vader stierf er op, en ik begrijp niet, eigenzinnig kind, hoe gij het hart hebt u er op te durven wagen.
- En pater Nolasco, waar is uw vader gestorven? vroeg Tomasillo.
- Wel natuurlijk! zeer kalm en rustig op zijn bed.
- Maar hoe heeft dan uw Eerwaarde het hart om te bed te gaan liggen?
- Houd op met die kemphaanstreken, Tomasillo: gij weet wel, dat van tien die ter zee gaan negen in den bloei hunner jaren verdrinken en zonder biecht sterven. En daar gij ondeugender zijt dan een ander, zal u dit eerder dan een ander overkomen. Zoo gij het land voor de zee verlaat, is het des te erger voor u, want niemand zal er iets bij verliezen. Ik zeg voor u en ook voor uwe arme moeder, die u beminnen moet omdat zij u ter wereld heeft gebragt, en die gij moet ondersteunen.
- Maar pater Nolasco, wat verlangt uw Eerwaarde dan? Moet ik dan weêr even als in het begin van den zomer door de voren van vader Mateo loopen met een ketel in de hand om de jonge vogels te verschrikken?
- Welnu, wat voor gevaar zou daarbij zijn?
- Ik houd van het gevaar, pater Nolasco.
- Zwijg, vliegende visch. Die het gevaar bemint zal er in omkomen. Ik heb met mijn vriend Gil Pinones gesproken, en hij heeft mij beloofd u voor varkenshoeder te zullen nemen.
- Ik ga er niet heen. Waarom zou ik varkens hoeden? Dat kan hun meester wel doen.
- Gij wilt dus niet werken, meester vagebond? Gij wilt dus geen braaf man worden en uwe arme moeder helpen; zeg luijaard?
- Voorzeker, heer, voorzeker heer, maar ik wil geen rolblok zijn en ook niet even als een slak mijn leven in een huis doorbrengen. Sterf ik, dan is het uit; maar ik wil niet dat men mij tomaten-planter scheldt, dat nooit!
- Wilt gij dan liever Montevideo heeten? Ik wil wel eens zien, of gij niet naar de boerderij van mijn vriend Gil Pinones zult gaan. Ik zelf zal er u naar toe geleiden, en zoo gij tegenstribbelt, breng

{==223==} {>>pagina-aanduiding<<}
ik er u bij de ooren. Ik heb mij reeds moeite genoeg gegeven! Of gelooft gij, kleine deugniet, dat het zoo gemakkelijk is om varkenshoeder van Gil Pinones te worden. Gij gaat u nu oogenblikkelijk verhuren, om morgen vroeg reeds te kunnen beginnen.
Den volgenden morgen liep het kind weg en verborg zich in eene schuit, waar niemand hem uit kon krijgen. Door zijne aanvalligheid, vlugheid en innemendheid, behaagde hij aau den schipper, die hem behield, en weldra verhief hij zich tot de waardigheid van quarteron. (Men noemt in Spanje alzoo de kinderen, wier leerijaren volbragt zijn en die het vierde deel van de verdiensten van een man hebben).
‘Montevideo, zeide pater Nolasco, toen hij hem voor het eerst terug zag, gij zijt gelijk de pijnappels van Rapita, zeven jaren slaat men er op om er iets uit te krijgen en de eerste pit, die er uitkomt, beneemt u een oog.
- Pater Nolasco, antwoordde Tomasillo, drie zaken vormen den man: de wetenschap, de zee en het huis des konings.

IV.

Na het avondmaal kwamen alle bewoners van het huis voor de straatdeur te zamen, behalve de arme weduwe, die wegens hare ziekte en haar werk, hare vliering niet verliet.
Op eene bank ter regterzijde zaten Pater Nolasco, Canuto, die dien avond geene dienst had en vader Mateo. Deze hield zijn kleinzoon tusschen zijne knieën, die met beide armen op zijn grootvader rustte.
Op de bank ter linkerzijde gingen Estevan zitten, de oudste der beide zonen, die wij met hunnen vader van het veld zagen terugkeeren - hij was twintig jaar - alsmede zijn broeder Lorenzo, die achttien was, en tusschen hen in Maria Dolores, de schoone dochter der arme weduwe, die door beide jongelingen als eene zuster bemind werd.
‘Wat is die Tomasillo toch een ferme jongen, zeide vader Mateo. Hij is opgeruimder dan een fandango; even als de vogels slaapt hij zingend in en staat hij zingend op.
- Dat is waar, antwoordde moeder Melchiora. En Maria Dolores dan? Dat is een engel! Zij slaapt in en staat op even als de seraphynen die den Heer prijzen.
Dolores had den ouderdom van veertien jaar bereikt, een

{==224==} {>>pagina-aanduiding<<}
ouderdom waarop kindschheid en jeugd zoo innig met elkander verbonden zijn, dat de tijd dikwerf de tranen ter hulp moet roepen om ze te scheiden.
Moeder Melchiora zat op de trede aan de deur en naast haar was hare kleindochter, die met het hoofd op den schoot harer grootmoeder was ingesluimerd zonder den druiventros te laten vallen, dien zij even als eene kleine bacchante in de hand hield.
Pepa, de vrouw van den karabinier en Catharina, de moeder der kinderen, waren zeer aan elkander gehecht; zij hadden een paar stoelen naar buiten gebragt, waarop zij naast elkander zaten. In de armen van Catharina lag gerust haar jongste kind te slapen.
‘Ik denk, dat het gaat regenen, sprak de veldwachter. De oostewind komt op en wanneer om dezen tijd de oostewind waait, valt er regen. Wat denkt gij er van, vader Mateo?
- Gij hebt geen ongelijk, sprak deze. Heden, donderdag komt er verandering van weêr. Wanneer de zon achter wolken ondergaat, keert het weêr om.
- Gaat gij mede, Lorenzo, zeide Estevan tot zijnen broeder, dien hij zeer lief had: de jongens ginds hebben een guitaar en gaan dansen.
- Neen, ik blijf, sprak Lorenzo, die niet goed geluimd was.
- Welnu, kom dan niet, voerde Estevan hem te gemoet; gij wordt kwaad om de minste kleinigheid; blijf, wanneer het u behaagt. Het schijnt steeds als of men u niet geeft wat men u verschuldigd is. Hebt gij ergens pijn?
- Aan 't hoofd door naar u te luisteren.
- Dan behoede de Heer u! Wanneer men kiespijn heeft trekt men de kies uit of wel men lijdt.
Estevan ging heen.
‘Waarom gaat gij niet mede? vroeg Dolores.
- Omdat ik liever hier ben.
- Waarom?
- Dat weet ik.
- Wanneer ik kon gaan waar eene guitaar is, dan zou ik hier gewis niet blijven.
- Ook niet, wanneer gil den geheelen dag op het land gewerkt had?
- Spreek daar niet van, hebben de anderen het ook niet gedaan? En hebt gij ook geen beminde, Lorenzo?
- Neen, antwoordde de jongeling met eene barsche stem.

{==225==} {>>pagina-aanduiding<<}
Dolores, zoo sprak hij na verloop van eenige oogenblikken, reeds nu wil ik u verklaren, dat, wanneer ik iemand ga beminnen, gij het zult zijn, en dat ik voor niemand anders genegenheid wil koesteren, zoo lang God mij het leven zal schenken.
Maria Dolores begon te lagchen dat het schaterde.
‘Lacht gij? sprak Lorenzo vertoornd.
- Waarom zou ik niet lagchen? Gij, mijn aanstaande! O! wat een zonderling denkbeeld.
- In het geheel niet zonderling. En wanneer ik besloten heb u te beminnen, zal ik het u zoo bang maken, dat gij niet meer zult lagchen dan Johanna de Waanzinnige.
- Nooit zal ik uwe bruid zijn, sprak Dolores op vasten toon.
- Niet? dat zullen wij eens zien! Gij zult het zijn, al zoudt gij niet willen.
- Neen!
- Ja!
- Voorzeker niet!
- Voorzeker wel!
- Neen, gewis niet, riep het meisje half weenend uit.
Op dit oogenblik hoorde men eene vrolijke en heldere stem al zingend naderen.

O moeder, dank den Heer, 
Ziet daar, uw zoon keert weêr; 
Het vogeltje kan niet sterven, 
Moet slechts het nest den Heer niet derven! 

‘Dat is Thomas, riep Dolores vol blijdschap uit en liep den zanger te gemoet.
- Goeden avond, heeren, sprak Thomas, die een mand met visch droeg.
- Wees welkom, mijn zoon.
- Tante Melchiora, zeide het kind, terwijl het zijne vischvangst uitdeelde, hier is eene zeekreeft voor u, ik weet dat gij er gaarne soep van maakt. Vrouw Pepa, hier hebt gij jonge zalmen. En neemt gij, pater Nolasco, al deze kleine visch voor uw avondmaal.
- Zijt gij nu reeds terug, Montevideo? zeide pater Nolasco. Wat zijt gij vlug geweest. Gij gaat sneller dan eene slechte tijding. Wat zegt gij?
- Ik zeg u, pater Nolasco, schreeuwde Tomasillo, dat gij al deze kleine visch voor uw avondeten zoudt nemen.

{==226==} {>>pagina-aanduiding<<}

- Neen, ik wil niets anders dan mijne soep; op mijn leeftijd is het nat van 't vleesch veel beter dan het vleesch van de visch.
- God loone er u voor, Tomasillo, zeide tante Melchiora.
- En ik dank u, sprak Pepa.
- Het is de moeite niet waard, antwoordde de jonge zeeman, die ze u geeft zou u iets veel beters geven, indien hij kon.
- Zijt gij ver geweest? vroeg Catharina.
- Voorzeker! Tot aan Gibraltar, het land der Engelschen.
- Hoe! Zijt gij in Engeland geweest? vroeg Catharina.
- Neen, het is eene groote rots, die aan Spanje toekomt en die Engeland bezit. Is het niet waar, pater Nonaseo?
- Hoor eens, sprak moeder Melchiora, reeds meer dan dertig maal heb ik u gezegd dat men niet Nonasco maar Nolasco zegt.
- Nonasco zeggen zij te Cadix, en dat zijn deftige lieden; is het niet waar, heer Canuto?
Op deze regtstreeksche vraag antwoordde de veldwachter met holle stem:
‘Men zegt niet Nonasco.
- Gij hoort het.
- Evenmin zegt men Nolasco.
- Gij hoort het.
- Men zegt Nonato.
- Maar, bragt moeder Melchiora daartegen in, den Heilige Raymondus noemt men aldus 1).
- Beiden hebben ook denzelfden naam, sprak Canuto langzaam en deftig.
- Wat Canuto zegt is waar, zeide Catharina, want hij weet meer dan Seneca.
- Maar wie is Seneca? vroeg de kleine zeeman.
- Weet ik het? antwoordde Catharina. Het is waarschijnlijk een advokaat.
- Pater Nonasco, riep Thomas, wil uw eerwaarde nij zeggen wie Seneca is?
- Rebecca? vroeg de pater, die niet goed verstaan had. Zij was eene herderin uit het land van Bethlehem.

{==227==} {>>pagina-aanduiding<<}

- Dat is het niet wat ik u vroeg, hernam de kleine zeeman. Wie was Seneca..... Seneca?
- IK weet het niet, antwoordde de goede pater; die naam staat niet in mijn brevier en ook niet in het martelaarsboek.
- Meester Canuto, sprak Tomasillo, zijne vraag herhalende, wees zoo goed mij uit mijne verlegenheid te redden en mij te zeggen, wie Seneca is. Ik zou het zoo gaarne weten.
- Seneca, antwoordde de veldwachter op zijnen gewonen deftigen toon, is een wijze onder de Mooren, die zijn Koning raad geeft en voorlicht, even gelijk de paus dit bij den onzen doet.
- Kijk, dat wist ik niet, sprak zijne vrouw; en toch heb ik altijd hooren zeggen dat de Mooren groote geleerden zijn.
- Zijn zij wel bij de hand, sprak vader Mateo, die hunne vrouwen opsluiten? Is zij niet een weinig dom, pater Nolasco?
- Misschien, antwoordde deze. Eene eerlijke vrouw houdt hare deur gesloten. Maar tegenwoordig zijn zij nog feller op het uitgaan dan de rook die steeds eene opening zoekt om te ontsnappen.
- Hoor eens, zeeman, hervatte vader Mateo, hebt gij ook ergens op zee de meermin aangetroffen?
- Ik? Neen. Waar gij van spreekt, vader Mateo, dat is eenvoudig een zeehond of een bruinvisch.
- Neen, neen, sprak moeder Melchiora, de zeemeermin was een schaamtelooze dochter, die langs het strand wandelde en den zeelieden liefde inboezemde door hare schoone gestalte en verleidelijk gezang; maar haar vader vervloekte haar en wenschte haar toe, dat zij in een visch mogt veranderen. En in een visch werd zij veranderd van den gordel tot aan de voeten. Vol schaamte wierp zij zich toen in zee en ging daar voort met zingen, even als zij op het strand deed om de mannen tot hun verderf te verlokken. Dat zegt ook het lied:

De zeemeermin die ge in de diepte zaagt, 
Die was eertijds een wonderschoone maagd, 
Haar eigen vader heeft haar moeten vloeken, 
Ea nu laat God haar steeds de zee doorzoeken. 

Wist gij dan niet, Tomasillo, dat storm op handen en schipbreuk nabij is, wanneer de dolfijnen springen en de meerminnen zingen?
- Neen, moeder Melchiora; ik heb nooit iets anders gehoord dan het snorken van den zeeaal; die meermin is zeker een visch van de andere zeeën. En nu ga ik aan mijne moeder zeggen, dat ik op een fregat ga varen zoo groot als het kasteel.

{==228==} {>>pagina-aanduiding<<}

- Jongen! waar gaat gij naar toe? vroegen alle aanwezigen.
- Naar het verst van Amerika.
- Goede God! riepen zij allen uit.
- Wat wordt er verhandeld? vroeg pater Nolasco.
Vader Mateo verhaalde het hem.
‘Had ik het niet voorzien? hernam de goede pater. Naar Indië, naar Montevideo! Hij heeft geen rust gehad voordat hij er kon komen, die deugniet, onbezonnener dan de vastenavond. Hij weigert de varkenshoeder van Gil Pinones te zijn om den visschen tot voedsel te verstrekken. Hoe kan hij zoo dwaas zijn?
- De aarde, onze moeder, te verlaten voor een stiefmoeder als de zee! zeide moeder Melchiora.
- In Gods naam. Het geld wordt niet slapend verdiend, en ik wil veel geld verdienen en zoo spoedig mogelijk, om aan mijne moeder een rustigen ouderdom te bezorgen.
- Tomasillo, sprak vader Mateo, die in één jaar rijk wil zijn, wordt binnen zes maanden opgeknoopt!
- Ach! mijn God! riep Dolores al weenend uit, dierbaarste broeder, waag u niet op die afgelegene zeeën, waar de Christenen hun graf vinden.
- Maak u niet bang, Dolorsilla, ik zal met veel geld terugkomen even als don Marcelino. Voor mijne moeder breng ik een kist suiker mede, voor u een papegaai en voor pater Nolasco een jong negertje om hem bij de mis te dienen.
- Houd uwe negers maar daar, sprak pater Nolasco, en herinner u dat die het gevaar bemint, in 't gevaar zal omkomen. Maar het baat niets tot den eenen hu! en tot den anderen ho! te zeggen.
- Pater Nolasco, geld en roem moeten verdiend worden.
- En wanneer gij bij het verdienen het leven of de gezondheid verliest? Zoo gij niet terugkomt?
- Ik zal terugkomen, pater; in gezondheid keer ik terug en met de gouden schijfjes, die de gezondheid bij uitnemendheid zijn, antwoordde lagchend de kleine zeeman, terwijl hij naar zijne moeder opliep.

V.

Niets kon dit ondernemend en standvastig kind terughouden; noch de vermaningen van zijne vrienden, noch de smeekingen en tranen van zijne moeder en zuster.

{==229==} {>>pagina-aanduiding<<}

Die het niet waagt, zeide hij, moet de zee niet oversteken. Kent gij dan het liedje niet:

Vriend! heeft het lot u niet gegeven 
Een heerlijkheid om van te leven, 
Verlaat dan fluks uw vaderland 
Begeef u maar den andren kant. 

Thomas vertrok. Het verdriet der arme moeder kon geen penseel schilderen, geen woorden beschrijven. Als een eik, tegelijker tijd door den bliksem geslagen en in zijn wortelen door een worm aangetast, kwijnde haar leven langzaam weg, waarin smart over het verledene en angst voor de toekomst elkander den voorrang betwistten. Zoo ging een jaar voorbij.
Op zekeren dag trad een oude stuurman, een vriend van haren zaligen man, de woning van de ongelukkige weduwe binnen. Die man bragt een brief van Thomas mede, uit Montevideo gedagteekend.
De knaap was vrolijker dan ooit; hij verhaalde dat hij eene damesreis had gehad, dat hij zoo gezond als een vischje in het water was, dat hij een halve el grooter was geworden en met het zelfde schip en den zelfden kapitein, die veel van hem hield, zou terngkeeren. Van dat oogenblik af liet de weduwe geen enkelen dag voorbijgaan zonder het strand te bezoeken en hare oogen in alle rigtingen over die onmetelijke azuren woestijn te laten gaan, waarop het schip, dat haren zoon droeg, zich zou vertoonen, even als een paarlen ring, waarin een diamant gevat is. Te vergeefs beproefde men haar van die togten te doen afzien, want zij ondermijnden hare krachten. Wanneer de werkelijkheid alle geluk onthoudt, hecht zich het hart aan eene begoocheling, die het niet meer laat varen, waardoor het alleen nog leeft. Maar dagen, golven en wolken gingen steeds hunnen gewonen gang, en Thomas kwam niet terug.
De schitterende en gloeijende zomer liep ten einde en liet den grond uitgedroogd en opengescheurd achter; de koude en kille winter naderde reeds om hem met zijne windvlagen zamen te drukken en door zijne stroomen van regen vruchtbaar te maken. Hij meldde zich aan met die vreesselijke beroeringen die overal onrust zaaijen, zelfs in de harten.
Gelukkig dan de huisgezinnen, die gedurende de lange stormachtige avonden voltallig rondom den haard gezeten zijn, en met

{==230==} {>>pagina-aanduiding<<}
innige dankzegging aan God voor het geluk dat zij smaken, de handen zamenvouwen en biddenen smeeken voor hen die lijden en in gevaar zijn.
Zoodanig was het lot niet der ongelukkige weduwe. De zoon, dien zij boven alles beminde, was op zee; iedere vlaag van den westewind ontrukte aan hare oogen de laatste tranen even als aan de boomen de laatste bladeren, en joeg in haar hart eene zee van angsten op even als torenhooge golven uit de diepte van den oceaan. In dien schrikkelijken staat van ongerustheid verliep die nacht voor de weduwe. Des morgens kon zij niet opstaan, hare dochter bragt aan haar bed den kop bouillon, dien Pater Nolasco dagelijks op zijn maal bezuinigde en ging daarna het koren ziften in het huis van eene rijke bakkerin.
Ter naauwernood was de arme vrouw alleen gelaten of, niet in staat om aan haren angst weêrstand te bieden, stond zij op en ging naar het strand.
Wie aanschouwde ooit zonder ontzetting en bewondering het grootsch tafereel, dat de oceaan ons biedt, wanneer branding en wind te gelijkertijd tegen het strand losstormen, en de onmetelijke golven tegen elkander aandruischen en zich verheffen, gelijk Shakespeare zegt, onder het te bergen rijzen van hare vreeselijke kruinen? Wie meende niet, bij het bruisend zwellen der golven, den oceaan van toorn te zien trillen en in de diepten als een in woede ontstoken verscheurend dier te hooren brullen? Wie sidderde niet bij het beschouwen der uitwerkingen van die onbegrijpelijke magt, waaraan op aarde niets kan weêrstaan! Wie dacht niet aan de slang der oudheid, die door geene wond verzwakt werd, door geene nederlaag zijne ontelbare koppen zag verminderen, wanneer hij de golf, die op het strand kwam sterven, oogenblikkelijk door eene nog vervaarlijker gevolgd zag! Geheel de horizont was met een graauwen muur van wolken afgesloten, die in hare worsteling met den wind zich overal verspreidden en Cadix en haar vuurbaak aan het gezigt onttrokken, alsof de magtige arm des tijds haar van de wereldkaart had weggevaagd. De zware wolken hadden niet meer hunnen zwevenden gang en luchtige gedaanten, zij vielen snel omlaag, gelijk alles dat nedervalt. De arme weduwe bleef op het strand staan, en de storm joeg hare kleederen tegen haar in en teekende haar vermagerd ligchaam af. Zij bleef de zee aanstaren en zag niets dan die ontzettende beroering der natuur, terwijl alle levende wezens

{==231==} {>>pagina-aanduiding<<}
verdwenen waren, alsof een rukwind ze had weggevaagd. De arme vrouw, die hare laatste krachten inspande, bood alleen wederstand, en onbewegelijk bleef zij staan, terwijl zij in iedere met schuim bedekte kruin, die de golven kroonde, de witte zeilen van een schip meende te onderscheiden, dat de haven zocht binnen te komen.

VI.

Op dien avond keerde onze veldwachter met zijne gewone deftigheid huiswaarts. Daar zijne vrouw uit was, ging hij met een zeer ontevreden gelaat zitten. Hij stond op, liep even op en neêr, bleef toen weêr staan en krabde zich achter het oor, terwijl hij een soort van ongeduldig gebrom deed hooren.
‘Wat scheelt u, meester Canuto? vroeg hem moeder Melchiora.
- Ik heb ... ik heb een groot verdriet.
- Wat is het dan? Goede God! Gij behoort niet tot de menschen, die gemakkelijk uit het veld worden geslagen.
- Ik heb... ik heb op het strand eene vrouw dood gevonden.
- Jezus! Maria! Was zij gedood?
- Neen, zij was op eene wettige wijze gestorven, haar natuurlijken dood. Maar het ergste is dat die vrouw uwe buurvrouw, de weduwe Thomase is.
- Heilige Maagd Maria! Meester Canuto, wat zegt gij?
- De waarheid zonder eenigen omweg. Meer beteekent het niet, maar ik moet nu mijn verslag opstellen.
- Dat is het minste van de zaak, zeide moeder Melchiora, terwijl zij luide begon te weenen.
- Neen, dat is geen kleinigheid. Of meent gij misschien dat een verslag eene pannekoek is, die van zelf gebakken raakt. En Pepa die afwezig is!
Ik dacht het wel, voegde de veldwachter er bij, toen hij het huisgezin en de geheele buurt zag bijeenkomen en hunne jammerklagten hoorde. Maak eens een verslag met al dat leven! Ik spreek zelden, en toch spreek ik geen enkele maal zonder dat het mij berouwt. Kondt gij dan niet zwijgen, Canuto, kondt gij dan uw mond niet houden? Weet gij dan niet, dat in den mond van een bescheiden man het openbare zelf geheim moet blijven?
Gelukkig kwam zijn vrouw op dit oogenblik. Na haar den sleutel te hebben gevraagd, maakte hij zijne kamer open en sloot zich op om zijn verslag te schrijven.

{==232==} {>>pagina-aanduiding<<}

Het is een geluk voor de oude vrouw, sprak moeder Melchiora, dat haar leed heeft opgehouden; en daar zij heilig geleefd en veel geleden had, zal zij wel een schoone plaats in den Hemel ontvangen. Zij ruste in vrede!
- Gij hebt gelijk, moeder Melchiora, want de geleerden zeggen, dat de grootste straf voor Caïn is, niet te kunnen sterven. De een beweert dat hij onder de aarde is, de ander dat hij in de maan zit, maar zeker is het dat hij niet sterft. De dood is een geluk voor de arme weduwe geweest.
- Het vertrek van haren zoon heeft haar den doodslag gegeven, zeide Catharina, het meest is nu haar arme dochter te beklagen.
- Vrouw Pepa, opperde eene buurvrouw, zoudt gij, die toch geen kinderen hebt, het arme meisje, waar gij zooveel van houdt, niet tot dochter aannemen?
Deze schoone en liefderijke gedachte was reeds in het hart van de uitmuntende vrouw opgekomen; maar daar dit besluit van haar alleen niet kon uitgaan, legde zij zelfs haar bereidwilligheid niet aan den dag, opdat men niet later haren man hardvochtigheid ten laste zou leggen. Zij antwoordde dus slechts:
Ik zal haar in alles helpen waarin ik kan, maar zorg te dragen voor een anders kinderen is het werk der grooten. De verantwoordelijkheid, die men zich daardoor op den hals haalt, is des te grooter omdat zij vrijwillig is. Te regt zegt dan ook het spreekwoord: die zich met het kind eens anderen belast, gaat steeds gebukt onder den allerzwaarsten last.
- En wie heeft aan de arme Dolores den dood harer moeder gemeld, vroeg Catharina?
- Pater Nolasco zal het haar zeggen, zoodra hij uit de kerk zal gekomen zijn. In die droevige omstandigheden rekent men steeds op de paters, en die goede mannen blijven nooit in gebreke.
Pepa was naar hare kamer teruggekeerd, waar haar man na veel moeite juist met het verslag gereed was. Daarna ging hij naar buiten om een bode naar den regter van Porto-Santa-Maria te zenden, tot wiens district ook Rota behoorde.
‘Weet gij waarover wij het zoo even hadden? zeide moeder Melchiora, toen zij hem zag. Wij zeiden dat God aan die arme verlaten wees een beschermer moest geven, en dat gij die beschermer kondt zijn, omdat Pepa zooveel van Dolores houdt.
- Wat antwoordde Pepa daarop? vroeg de veldwachter.

{==233==} {>>pagina-aanduiding<<}

- Zij zeide dat zorg te dragen voor kinderen van anderen eene last was, die voor de rijken is weggelegd, maar zoo gij wildet ...
Ik willen!!! riep de veldwachter uit, terwijl hij groote oogen opzette. Bezit ik dan millioenen, dat ik even als de koningin weeskinderen kan opnemen? Waarlijk, moeder Melchiora, gij hebt zonderlinge denkbeelden. Kent gij niet het gezegde:

Vertrouw niet fluks een iedereen, 
Vermoed ook nooit het kwaad alleen, 
Bemoei u nooit met vreemde kindren, 
Opdat veel zorgen u niet hind'ren. 

En met een verbolgen gelaat keerde de veldwachter naar zijn kamer terug.
‘Helaas! Canuto, vroeg Pepa, toen zij haar man weêr bij zich zag, leefde de arme vrouw dan niet meer toen gij haar vondt?
- Zij zag er reeds uit alsof zij drie dagen dood op het strand had gelegen en de vloed raakte hare voeten reeds aan.
- Arme, arme vrouw! Had zij ten minste voor haar sterven u nog gezien, u, dien zij zoo goed kende.
- Dat is waar, vrouw.
- Gij hadt dan hare laatste oogenblikken kunnen verzachten, met haar te zeggen: ‘sterf in vrede, ik belast mij met uwe dochter en zal aan Pepa zeggen, zorg voor het arme kind te dragen.’
- Dat is wel gezegd, vrouw, antwoordde de veldwachter, wiens streng gelaat ontroering toonde, zoodra hij Pepa zag weenen.
- Hoe jammer is het, beste man, dat gij den tijd niet gehad hebt dat goede werk te doen, zoo geheel en al uw edel hart waardig.
- Maar, vrouw, hebt gij dan niet aan moeder Melchiora gezegd, dat het opvoeden van vreemde kinderen een pligt voor grooten is?
- Zeker heb ik dat gezegd. Maar ik heb niet gezegd, dat die last mij afschrikte, en ik heb ook het voorschrift van God niet vergeten, dat ons oplegt elkander te helpen. En ik voeg er bij, dat ik zeer gelukkig zou zijn zoo gij het deedt; want gij weet, dat ik altijd naar eene dochter heb verlangd; en zonder twijfel heeft God er ons geen gegeven omdat Hij wilde, dat wij ons met dit arme kind zouden belasten.
- Welnu, Pepa, het schijnt mij toe, dat het een goed werk zou zijn en dat het nog niet te laat is. Ja, ongetwijfeld zal het goed zijn; zij zal u helpen en gij kunt dan een weinig rusten.
- Daarom moet gij het niet doen, Canuto, maar uit christelijke liefde. Wie het goede doet, werkt in zijn eigen voordeel.

{==234==} {>>pagina-aanduiding<<}
In uwe plaats zou ik zorgen dat de arme overledene naar de kerk werd gebragt, waar zij ten minste gebeden en waskaarsen zal vinden; want de arme vrouw heeft niemand, die daaraan denken kan.
De veldwachter zette zijn hoofddeksel van gewaste taf op, begaf zich naar buiten en zeide op eenen deftigen toon tot moeder Melchiora, die op de plaats stond:
‘Moeder Melchiora, ik belast mij met het kind. God heeft gezegd: ‘helpt elkander,’ en Dolores zal Pepa van dienst zijn.
- Maar ik dacht, dat zij het niet wilde, sprak de goede vrouw geheel verwonderd.
- Ik ben het, die te huis beveel, moeder Melchiora, en Pepa heeft geen anderen wil dan den mijnen. Gij verstaat mij, niet waar?
Daarna verwijderde Canuto zich deftig in den koninklijken parade-pas.
Op dit oogenblik kwam pater Nolasco aan, wien men het gebeurde verhaalde.
Pater Nolasco bezat die gave van ongevoeligheid, die de priesters evenzeer tegenover het lijden der ziel behoeven als de heelmeesters tegenover de ligchamelijke kwalen. Bij buitengewone mannen ontstaat die ongevoeligheid uit grootheid en sterkte van ziel, bij gewonen uit den levensstaat dien zij hebben aangenomen, maar voor beiden is zij onwaardeerbaar en levert zij de schoonste uitkomsten op.
‘God hebbe uwe ziel!’ zeide de goede pater, toen hij alles vernomen had; ‘heden gij, morgen ik; wij gaan allen den zelfden weg op. Het is geen ongeluk, dat zij gestorven is, maar wel dat zij even als een Turk zonder de laatste heilige sacramenten deze wereld verlaten heeft. Maar gelukkig heeft de arme vrouw regtvaardig geleefd, en zij zal niet gaan waarheen de boozen gaan, neen, voorzeker niet.’
Daarna hoorde men Dolores komen. Zij kwam van de bakkerin terug, bij wie zij koren gezift had, en al zingend kwam zij nader.
‘God geve u allen eenen goeden avond, sprak zij. Mag ik u de hand drukken, pater Nolasco?’ En omhoog ziende zag zij dat de deur der zoldering gesloten was. ‘Mijn moeder is toch niet uitgegaan? vraagde zij. Zij ontving geen antwoord, en toen merkte zij eerst, dat alle vrouwen die haar omringden, weenden.
‘Wat is er gebeurd?’ vroeg zij, met eene naauwelijks hoorbare stem.

{==235==} {>>pagina-aanduiding<<}

Wederom antwoordde niemand.
Men zag toen, dat al haar bloed, naar het hart terugstroomende, haar dreigde te verstikken.
‘Mijn moeder! mijn moeder! waar is mijn moeder?’ riep zij eindelijk.
- Uw moeder, zeide toen pater Nolasco, is daar, waar wij allen verlangen te zijn. Wat er gebeurd is, kunnen wij niet veranderen, en wij mogen niets anders doen dan haar aan God aanbevelen als zijne waardige dochter en eene opregte Christin.
Dolores gaf een luiden gil en snelde naar den trap heen.
Catharina en Pepa vlogen haar achter na en hielden haar terug, terwijl zij zeiden:
‘Zij is niet hier, mijn kind’.
- Zij is hier niet!.... riep de arme wees buiten zich zelve, zij is hier niet! waar is zij dan?
- Zij is in de kerk.
Het arme kind maakte zich los uit de armen der vrouwen, die haar tegenhielden en sprong naar de straatdeur.
Catharina en Pepa liepen haar na.
- Laat mij gaan, laat mij gaan! riep het ongelukkige meisje, terwijl zij zich los trachtte te maken, ik wil mijne dierbare moeder zien.
- Gij zult haar nu niet zien; ik, die uw biechtvader ben, verbied het u, zeide pater Nolasco, die naar haar toe was gegaan. Wilt gij dan een oploop onder het volk doen ontstaan en ergernis in de kerk geven? Wat baat het, zoo gij er naar toegaat? Kom, mijne dochter, wees bedaard: wij moeten allen sterven en de dood verschrikt alleen de boozen.
Dolores wierp zich schreeuwend en snikkend in de armen van Catharina en Pepa, die zich haastten haar te bed te leggen.
Moeder Melchiora had haren man en hare twee zonen, die op het veld werkten, het gebeurde doen weten en weldra kwamen zij, ter nedergeslagen en diep bedroefd. Zij begaven zich naar het bed waarop Dolores lag te jammeren en te weeklagen. Onophoudelijk riep zij: ‘ik wil naar mijne moeder gaan! Laat mij naar mijne moeder gaan! Ik wil haar zien! Wanneer zij begraven is, is het te laat. Wie heeft het regt mij dat te beletten? Mijn moeder is alleen, geheel alleen in de kerk, zonder dat iemand bij haar waakt of bidt. Moeder! moeder! ik wil bij u zijn!’

{==236==} {>>pagina-aanduiding<<}

- Wees niet mistroostig, Dolores. Ik ga bij uwe moeder waken, sprak Lorenzo.
- En ik ook, zeide Estevan.
- God en zijne heilige moeder en alle heiligen van het paradijs loonen u voor dit heilige werk, antwoordde Dolores onder eenen vloed van tranen. Daarna scheen het, dat hare wanhoop minder hevig werd, want zonder beweging en met gesloten oogen bleef zij op het bed liggen.
Na verloop van een kwartier uurs, rigtte zij zich eensklaps weder op, en, terwijl zij met beide handen tegen haar hart drukte, zuchtte zij lang en diep.
‘Wat zal er van mij worden, sprak zij.
- Wat er van mij zal worden, antwoordde Pepa, die haar omhelsde, - want wij zullen van elkander niet meer scheiden. Hebt gij eene moeder verloren, ik, mijne dochter, zal haar plaats innemen.
In haar vurig gevoel van dankbaarheid sloeg Dolores Pepa hare armen om den hals, en hare tranen drukten uit wat haar mond niet kon zeggen.
(Wordt vervolgd.)





{==237==} {>>pagina-aanduiding<<}

De British Association en eene lezing over vallende sterren.

Door Dr. D. Bierrens De Haan.

De wetenschap en hare uitkomsten behooren niet aan enkele personen of enkele landen, maar zijn, of behooren althans te zijn, een eigendom van de geheele beschaafde wereld. Zoo is het thans, op eenige weinige uitzonderingen na misschien; maar zoo was het niet, toen de geleerden elkander hunne uitkomsten onder anagrammen mededeelden. Heeft deze geheimzinnigheid in dien tijd zeker veel bijgedragen tot den vooruitgang der wetenschap, thans wordt de grootst mogelijke openbaarheid beoogd: de geleerden geven hunne ontdekkingen zoo spoedig mogelijk over een uitgebreiden kring ten beste: ja, zij trachten die in vormen over te gieten, die voor een goed ontwikkeld verstand begrijpelijk zijn. Het populariseeren, het vulgariseeren der wetenschap aan den eenen kant, behoort in onze eeuw te huis: en niet minder de stroom van tijdschriften, die op elk gebied der wetenschap elke nieuw gevonden waarheid dadelijk verspreiden. Dit maakt weder eene zamenwerking gemakkelijk, die zeker ten voordeele der wetenschap komt; en die zoo wenschelijk is, dat zij gevoerd heeft tot het houden van wetenschappelijke bijeenkomsten, de congressen of meetings. Reeds Baco van Verulam voorspelde ze, en zeker is dan ook in zijn vaderland haar getal het grootst, en dienen zij voor bijkans elke soort van onderwerpen.

{==238==} {>>pagina-aanduiding<<}

Op het gebied der natuurkundige wetenschappen werd den 27sten September 1831 eene meeting gehouden te York, die aanleiding gaf tot het vormen van een genootschap, dat sedert jaarlijks bijeenkomt onder den naam van ‘British Association for the Advancement of Science.’ Dit genootschap heeft genoeg tot stand gebracht, om den invloed te rechtvaardigen, dien het in Engeland uitoefent. Men denke slechts aan de overal opgerichte magnetische observatorien; aan het meteorologisch observatorium te Kew, waarop de Association, ja ieder Engelschman, en niet ten onrechte, zoo trotsch is; van de reis van James Ross naar de Zuidpool; aan die van Grant, Speke, Baxton in de binnenlanden van Afrika; aan de expeditie naar de Noordpool om den verloren Franklin op te zoeken: behalve nog aan zoovele andere onderzoekingen binnen Engeland zelf.
Had de Association dan ook eerst de openbare meening tegen zich, - de Times dreef in den eersten tijd den spot met haar, - later is dit geheel veranderd; en thans heeft zij veel invloed, ook op de regering zelve. Het zal misschien den een of ander belang inboezemen om te weten, wat het werkt en op welke wijze: daarom volge hier eene korte schets.
In 1830 had Sir Humphrey Davy een boek geschreven ‘On the decline of science’, ten betooge, dat de beoefening der wetenschap in Engeland achteruitging. Spoedig werd hierover veel en warm gestreden door Herschell en Babbage (in zijn ‘Reflections’, waartegen onze landgenoot G. Moll opkwam: ‘On the alleged decline of science in England. By a Foreigner, London, 1831, 33 blz. 8vo) en Sir David Brewster in de Quarterly Review. Het gevolg daarvan was, dat de laatste met Sir Roderich Murchiston, James D. Forbes, Johnston en Robinson in het begin van 1831 een brief schreven aan den lateren Sir David Phillips, den Secretaris van de Philosophical Society te York, over de mogelijkheid om eenige vrienden der wetenschap bijeen te verzamelen. Tengevolge dier bemoeijingen werd er den 27sten September 1831 eene vergadering te York bijeengeroepen, om de wetenschap te helpen opbouwen. Aan die uitnoodiging werd in plaats van door een honderdtal, die verwacht werden, door 350 geleerden voldaan; en deze kwamen bijeen onder Rev. Vernon Harcourt als Voorzitter. ‘I propose, gentlemen, that we should found a British Association for the advancement of science’ was het slot van zijne rede. En onder dien naam kwam het genootschap dadelijk tot stand; 90 leden sloten zich, als voortdurende of

{==239==} {>>pagina-aanduiding<<}
levenslange bijeen, om het doel te bevorderen. Hierbij was de geologie vooral vertegenwoordigd door Buckland, Conybeare, Daubeny, Egerton, Lycll, Murchiston, Phillips, Sedwick; de natuurkunde door Airy, Babbage, Brewster, Faraday, James D. Forbes, Herschell, Whewell; de natuurwetenschappen door Rob.Brown, Henslow, Lindley, Sabine, Scoresby; de staatswetenschappen door Lord Brougham, Robert Peel. Was dit doel in den beginne alleen om overal, waar de vergaderingen werden gehouden, lust tot wetenschap op te wekken: al spoedig nam het aantal leden zoo toe (thans zijn er boven de drie duizend), en daarmede het geldelijke inkomen, dat er meer kon worden gedaan, dat van het genootschap wetenschappelijk onderzoek kon uitgaan; straks zullen we zien op welke wijze.
Er zijn vier soorten van leden: ‘Levenslange leden’ (Life members), die ℒ 10 in eens af betalen, ‘jaarlijksche leden’ (Annual Subscribers), die het eerste jaar ℒ 2, en vervolgens jaarlijks ℒ 1 betalen: beiden ontvangen de verslagen gratis: zij vormen eigenlijk den kern der vereeniging. Daarnaast staan de ‘Associates’, die alleen voor eene enkele meeting lid worden tegen betaling van ℒ 1, en het verslag tegen twee derde der prijs kunnen koopen: dit worden gewoonlijk de inwoners der plaats, waar de meeting wordt gehouden; heeren en dames beide. Alle kaarten voor lidmaatschap staan op naam, behalve die voor de dames, die dus voor meer dan ééne kunnen worden gebruikt. Eindelijk ‘de correspondeerende leden’ (Corresponding members), vreemdelingen, die daartoe gekozen worden en geene contributie betalen: hun aantal is thans 82.
Tijdens de meeting wordt het bestuur uitgeoefend door de ‘Algemeene Commissie’ (General Committee), waarin zitting hebhen de voorzitters en onder-voorzitters van deze en alle vorige meetings; die der verschillende afdeelingen van de meeting zelve (waarover later); zij, van wie eene verhandeling is opgenomen in de uitgaven van eenig genootschap; afgevaardigden van zulke genootschappen, en de correspondeerende leden. Deze commissie doet alle benoemingen van personen en onder-commissien, staat gelden toe voor wetenschappelijk gebruik, bepaalt, waar de meeting een volgend jaar zal vergaderen, enz. Hetgeen, waaraan het grootste gewicht wordt gehecht, en dit voorzeker terecht, is de keuze van den Voorzitter der Meeting zelve: men zoekt

{==240==} {>>pagina-aanduiding<<}
daartoe iemand van hoogen stand, van veel invloed in de streek, waar de meeting zal bijeenkomen, van bekende wetenschappelijheid, en van bekendheid met de wetenschappelijke wereld.
Zoo ontmoet men de namen van Earl Fitswilliam (York 1831), Sir Macdougall Brisbane (Edinburg 1834), Marquis of Lansdowne (Bristol 1836), Earl of Burlington (Liverpool 1837), Duke of Northumberland (Newcastle 1838), Marquis of Breadalbane (Glasgow 1840), Lord Fr. Egerton (Manchester 1842), Earl of Rosse (Cork 1843), Sir John F.W. Herschell (Cambridge 1845), Sir R.J. Murchiston (Southampton 1846), Sir R.H. Inglis (Oxford 1847), Marquis of Northampton (Swansea 1848), Sir D. Brewster (Edinburgh 1850), Earl of Harrowby (Liverpool 1854), Duke of Argyll (Glasgow 1855), H.R.H. The Prince Consort (Aberdeen 1849), Lord Wrottesley (Oxford 1860), Sir W. Fairbairn (Manchester 1861), Sir W. Armstrong (Newcastle 1863), Sir Ch. Lyell (Bath 1864), Duke of Buccleugh (Dundee 1867). Men vindt hier terug, hetgeen in Engeland zoo sterk uitkomt: eensdeels mannen van goeden huize, die de wetenschap niet enkel als dilettanten beoefenen, anderdeels mannen van wetenschap, die in den adelstand zijn verheven. Licht begrijpt men welk een blijvenden indruk het gemaakt heeft, dat Prins Albert in 1859 het voorzitterschap aanvaardde. Tusschen de meetings in worden de zaken geregeld door een ‘Raad van bestuur’ (Council) bestaande uit 22 gewone leden, benevens den voorzitter en ondervoorzitter der voorgaande en der volgende meeting, en de voorzitters van alle voorafgaande meetings. Er is een Algemeene Secretaris, bijgestaan door een tweeden, en een Algemeene Penningmeester, bijgestaan door een zeventiental plaatselijke penningmeesters. Verder zijn er voor het geldelijke beheer drie vaste Trustees en drie Auditors.
Wordt het als eene eer beschouwd, om in dien Raad zitting te hebben, - men vindt onder die namen de eerste geleerden en menigen edelman, - het ontvangen van zulk eene meeting wordt ook als eene eer betwist, elk jaar door onderscheidene steden, wier afgevaardigden in eene vergadering der Algemeene Commissie in welsprekendheid en geest wedijveren, om elkander den palm af te winnen. Sedert de eerste meeting te York bijeenkwam (in 1831, later 1844), werd zij driemaal gehouden te Oxford (1832, 1847, 1860), te Cambridge (1833, 1845, 1862), te Birmingham (1839, 1849, 1865); tweemaal te Edinburgh, (1834, 1850), te Dublin (1835, 1857), te Liverpool (1837,

{==241==} {>>pagina-aanduiding<<}
1854), te Newcastle-on-Tyne (1838, 1863), te Glasgow (1840, 1855), te Manchester (1842, 1861); en eindelijk te Bristol (1836), te Plymouth (1841), Cork (1843), Southampton (1846), Swansea (1858), Ipswich (1851), Belfast (1852), Hull (1853), Cheltenham (1856), Leeds (1858), Aberdeen (1859), Bath (1864), Nottingham (1866) en Dundee (1867).
Is eenmaal de plaats bepaald, waar de meeting in het volgende jaar zal bijeenkomen, dan wordt alles door eenige plaatselijke Secretarissen voor hare ontvangst in orde gebracht; en in het voorjaar de uitnoodigingen rondgezonden, aan de buitenlanders en aan de voornaamste leden van de Association, met aanbod, om hen bij eene of andere familie ‘huisvesting’ te bezorgen; maar bij die huisvesting sluit zich zulk een hupsch en hartelijk onthaal aan, als zeker wel dienen moet, om bij den bezoeker de aangenaamste herinneringen achter te laten. Tegen den tijd, dat de meeting bijeenkomt, wanneer bekend is geworden, wie ongeveer haar zal bijwonen, gaat de Raad van bestuur over tot het benoemen van de voorzitters en onder-voorzitters der verschillende afdeelingen: A. Mathematical and Physical science, B. chemical science, C. Geology, D. Biology, (dit jaar gescheiden in twee onder-afdeelingen voor Zoology and Botany en voor Anatomy und Physiology), E. Geography and Ethnology, (er werd dit jaar zeer gestreden over de vraag, of hier eene onder-afdeeling, Anthropology, zoude ingevoerd worden), F. Economic science and Statistics, G. Mechanical science. Deze benoemingen zijn mede niet zonder gewicht, daar het welslagen van het werk in iedere afdeeling veel afhangt van de wijze, waarop de beraadslagingen worden geleid.
De plaatselijke kosten van de Meeting worden door plaatselijke inschrijvingen gedekt, en deze zijn niet gering. Dit jaar te Dundee bedroegen zij ℒ 4000, waarvan ℒ 300 door het Gemeentebestuur werd verstrekt. Het gevolg daarvan is, dat de inkomsten, voornamelijk uit de contributien der leden bestaande, grootendeels voor wetenschappelijke einden kan worden gebruikt.
Zoo werden onder andere subsidien meer, voor de SterrenCatalogus betaald ℒ 350 (in 1839), 512 (1840), 322 (1841), 169 (1842), 27 (1843), 38 (1844), 352 (1845), 212 (1846); - voor het meteorologische observatorium te Kew ℒ 133 (in 1843), 174 (1844), 150 (1845), 147 (1846), 107 (1847), 172 (1848), 176 (1849), 256 (1850), 309 (1851), 234 (1852), 165 (1853), 330 (1854), 425 (1855), 575 (1856), 350 (1857), 500 (per jaar, 1858-1862),

{==242==} {>>pagina-aanduiding<<}
600 (per jaar sedert 1863); - voor de luchtballonreizen ℒ 200 (1862), 95 (1863), 200 (1864), 100 (1865), 50 (1866).
De geheele sommen voor zulke wetenschappelijke onderzoekingen, die gebezigd werden, waren voor:

1834	ℒ 20	1842	ℒ 1450	1850	ℒ 346	1858	ℒ 619
5	167	3	1565	1	391	9	685
6	435	4	982	2	305	60	1241
7	918	5	830	3	205	1	1111
8	957	6	686	4	381	2	1294
9	1596	7	208	5	481	3	1608
1840	1547	8	275	6	735	4	1290
1	1235	9	160	7	508	5	1591
	6	1751

Dit verschil in deze uitgaven van ieder jaar is ten deele althans te verklaren uit de sommen, die bij de vorige meeting werden ontvangen: hoe grooter die inkomsten, d.i. de contributien waren, hoe meer voor dit doel kon worden besteed. De eerste som van ℒ 20 werd in 1833 toegestaan voor getij-waarnemingen; te zamen is er alzoo meer dan ℒ 30,000 uitgegeven. Als eene bijdrage tot den geldelijken toestand diene dit uittreksel uit de rekening over 1866-1867:

Contributien van levenslange leden.	ℒ 340
Contributien van jaarlijksche leden.	ℒ 593
Contributien van associates.	ℒ 960
Contributien van dames-leden.	ℒ 771
Rente van effecten, enz.	ℒ 250.15
	_____
Drukloonen, enz. te Nottingham	ℒ 332.19.10
Uitgaven van het 35ste verslag	ℒ 731. 2. 4
Bezoldigingen	ℒ350. -. -
Sommen voor wetenschappelijk onderzoek.	ℒ 1739. 4

Laat ons nu zien, hoe zulk eene meeting afloopt: en nemen we daartoe die te Dundee in dit jaar 1867.
Zij begint op een Woensdag met eene vergadering der Algemeene Commissie, des morgens ten 1 ure: waarin verschillende rapporten worden gelezen door den Raad van Bestuur; door den penningmeester, die zijne rekening overlegt; door de Parliamentary Committee, die de voorstellen van de Association aan het Parliament overbrengt; ditmaal door eene eommissie over het invoeren van het onderwijs in de natuurwetenschappen; door de

{==243==} {>>pagina-aanduiding<<}
Kew Committee, die rekenschap doet van het subsidie der Association, en verslag geeft van hetgeen door haar in het verloopen jaar werd gedaan. Deze wordt gevolgd door eene vergadering van iedere afdeeling, waar de commissie dier afdeeling (Sectional Committee) wordt benoemd. Behalve den Voorzitter, bestaat zulk eene commissie uit Onder-Voorzitters, Secretarissen en leden. Die voor wis-en natuurkunde had tot Voorzitter, Prof. Sir W. Thomson, dan zes Onder-Voorzitters, de Professoren Fischer, Kelland en Tyndall, benevens J.P. Gassiot, J. Clerk Maxwell, Rev. C. Pritchard en Ch. Wheatstone, vier Secretarissen en dertig leden. Des avonds komt men bijeen in de zaal voor de algemeene vergaderingen bestemd, hier de Kinnaird-Hall; waar de vergadering door den aftredenden voorzitter wordt geopend en de nieuwe voorzitter wordt geïnstalleerd, die dan de openingsrede houdt: dikwerf zijn dit zeer belangrijke stukken, over den gang der wetenschap in het afgeloopen jaar, of ook wel over de geschiedenis van een enkel gedeelte der wetenschap: gewoonlijk wordt deze afzonderlijk gedrukt en verkrijgbaar gesteld. Natuurlijk wordt er door een der invloedrijkste leden van de Algemeene commissie een ‘vote of thanks’ voorgesteld (een bedankje voor die rede), dat door een tweeden wordt ondersteund, en daarna bij acclamatie wordt aangenomen.
Intusschen zijn de toehoorders alleen binnengelaten op hunne kaarten, die ze des morgens hebben moeten afhalen in de receptie-zaal: en het is daarheen, dat men elken morgen het eerst zijne schreden richt. Vooreerst toch haalt men er het Journaal van hetgeen er dien dag in de verschillende Afdeelingen te doen is, en van dat, wat den vorigen dag behandeld is; waarbij nog de opgave, van hetgeen er te doen of te zien is: tevens vindt men daar exemplaren van alle gedrukte stukken, rapporten, lijsten van de tegenwoordige leden met hunne adressen; alles op lange tafels uitgespreid; zoodat een ieder zich daarvan kan voorzien. Iets verder de lijst der excursions of wetenschappelijke tochtjes, die één of tweemaal worden gehouden, en waarvoor men zich heeft in te schrijven. Vervolgens een postbureau, zoowel voor de inwendige dienst der commissien en leden zelve, alsook voor de briefwisseling met het buitenland. Voor dit schrijven van brieven bestaat er ook goede gelegenheid met gestempeld papier en enveloppes, kruisbanden, enz. Aan een andere tafel is gelegenheid om zich te doen inschrijven, voor iedere soort van leden

{==244==} {>>pagina-aanduiding<<}
afzonderlijk: verder stapels der Verslagen van vorige meetings, die men in sommige gevallen tot verlaagden prijs kan koopen: voorts een telegraafburean, en een bureau van huisvesting, dat personen in dienst heeft, om de leden hun verblijf aan te wijzen. Eindelijk het bureau der plaatselijke seeretarissen. Alles wordt met orde bediend, zoodat een ieder spoedig en goed geholpen wordt. Ook voor lezen van nieuwsbladen en tijdschriften (de Punch en Illustrated London News ontbreken er niet) is geschikte gelegenheid.
De toegangkaarten zijn van verschillende kleuren voor de verschillende soort van leden: voor hen welke tot de Algemeene Commissie behooren, wordt een stempel met roode inkt daarop afgedrukt, waarvan men de waarde spoedig leert kennen, wanneer men daarop ergens toelating verlangt. Aan de binnenzijde bevat die kaart gewoonlijk eenen platten grond van dat gedeelte der stad althans, waar de gebouwen der vergaderingen zijn.
Is men lid van eene Afdeelings-vereeniging, dan gaat men van 10 tot 11 ure naar de bijeenkomst, die in hetzelfde gebouw pleegt gehouden te worden, waar de afdeeling zelve vergadert. Deze bijeenkomst is zeer belangrijk, omdat men na het afdoen van de zaken, die aan de orde zijn, gelegenheid vindt om persoonlijk kennis te maken met de hoofdpersonen der Association. Ten 11 ure gaat de commissie naar de vergaderzaal, waar de Afdeeling dagelijks tot 3 ure bijeenblijft. Daar is gewoonlijk een verhoogde planken vloer, met borden, schermen, en de ook daar onvermijdelijke groene tafel voorzien: deze en de voorste bank van de zaal zijn voor de commissie, de overige banken voor de leden des Association bestemd. Nadat de te voren aangekondigde verhandelingen gelezen zijn, wordt het behandelde onderwerp telkens besproken. Het publiek is meer of minder talrijk, naarmate zulk een onderwerp of wel de spreker zelf in de algemeene belangstelling deelt. Zoo was er bij het voorlezen van eenige stukken van Sir David Brewster in Afdeeling A een talrijk publiek aanwezig. Evenzoo, toen hij de vermeende briefwisseling behandelde tusschen Newton en Pascal, zoo als die door Charles in de Fransche Akademie is gebracht. De 89jarige geleerde kwam dan ook op de platform, doch liet zijne stukken door een zijner vrienden voorlezen; toen daarover echter gedachtenwisseling ontstond, kwam het oude vuur weder boven, en leidde hij zelf de discussie. Een andermaal waren de stormsignalen aan de orde; er werd vrij hevig gestreden vóór en tegen de opheffing van

{==245==} {>>pagina-aanduiding<<}
hunne afschaffing: dit onderwerp, dat in eene handels- en havenstad als Dundee veel belangstelling inboezemde, had een groot getal associates in de zaal vereenigd. Eindelijk stelde een der aanwezigen eene motie voor, dat de sectie hunne hervatting zoude voorstellen; en deze werd met overgroote meerderheid van stemmen (met zitten en opstaan) aangenomen.
Zulke voorstellen van de afdeelingen zoowel als die, welke in hare commissie worden vastgesteld, worden opgezonden naar eene Commissie van Aanbevelingen (Committee of Recommendations), die ze onderzoekt en op de laatste vergadering een gezamenlijk voorstel doet, naar aanleiding van al hetgeen haar is toegezonden; dit voorstel wordt gewoonlijk bij acclamatie zonder discussie aangenomen. En hier nu is het aantal leden der meeting van veel gewicht; want hoe meer leden, hoe meer geld, waarover de commissie kan beschikken; en dus hoe grooter het aantal der toegestane gelden (Grants) kan zijn. Daar deze gelden echter alleen voor proefnemingen, werktuigen, enz., niet voor persoonlijke uitgaven bestemd zijn, komen er ook vele voorstellen ter tafel, zonder dat daarvoor geld wordt toegestaan.
Nu waren er te Dundee aanwezig:

	contributie
167 oude Life-members	nihil.
25 nieuwe Life-members	ℒ 250.
193 oude Annual members	ℒ 193.
118 nieuwe Annual members	ℒ 236.
1163 Associates	ℒ 1163.
771 Ladies	ℒ 771.
7 Vreemdelingen	nihil.
_____	_____
2435 Leden.	ℒ 2613.

Dien ten gevolge konde de Commissie van Aanbevelingen op de laatste vergadering der Algemeene Commissie, die den laatsten dag, een Woensdag, des middags ten 1 ure wordt gehouden, ℒ 2200 voor zulke sommen voorstellen; de gewone ℒ 600 voor het observatorium te Kew; ℒ 150 voor het onderzoek van de grot in Kent; ℒ 120 voor de maan-commissie; ℒ 100 telkens voor de getij-waarnemingen, voor de engelsche ongewervelde zeedieren, voor het verslag van den vooruitgang der zoologie, voor de onderzoekingstocht naar Groenland, voor een verslag over stoomschepen, en voor de bereiding van ijzer. Nog werd er elf maal

{==246==} {>>pagina-aanduiding<<}
ℒ 50 toegestaan en verder mindere sommen. Behalve deze waren er nog verscheidene voorstellen, die geene gelden vereischten, en andere, die door daartoe benoemde commissien aan de Regering zouden worden medegeddeld.
Denzelfden dag te 8 uur wordt de meeting in eene algemeene vergadering gesloten, waar door verschillende leden van het bestuur de officieele bedankjes worden voorgesteld, die hier zeker wel verdiend waren.
Twee dagen vroeger, des Maandags, wordt de vergadering der Algemeene Commissie gehouden, waarin o.a. de plaats moet bepaald worden, waar de Meeting het volgende jaar zal bijeenkomen. Norwich en Plymouth traden voor de vierde keer op: voor de eerste sprak de Mayor en D. Dalrymple, voor de tweede de H.H. Spence Bate, D. Neve Forster, Bennett en Latimer.
Exter, die voor de tweede maal zich aanmeldde, werd vertegenwoordigd door Sir John Bowring en de H.H. Ellis en Vivian. Edinburgh en Liverpool kwamen weder voor de eerste maal in het strijdperk. Voor de eerste spraken de City Clerk, Duncan en Prof. Archer, voor de laatste de H.H. Avison, Samuelson en Dr. Gisborne. Sommige dier redevoeringen waren zeer puntig en werden dan ook zeer toegejuicht. Op voorstel van J.P. Gassiot M.P., werd Norwich gekozen. Toen stelde Prof. Tyndall als Voorzitter Dr. Jos. Hooker voor, tot groot genoegen der vergadering. Daarop werden de Onder-Voorzitters, de plaatselijke Secretarissen en Penningmeesters verkozen. Eindelijk werden de Algemeene Secretarissen en Penningmeester herkozen. En nu begint de hoofdwerkzaamheid voor de Algemeene Secretarissen, het zamenstellen van het Verslag (Report), dat een jaar later wordt uitgegeven.
Dit bevat, behalve eenige algemeène opgaven, de rapporten, die in de Algemeene Commissie worden voorgelezen, en de openingsrede van den Voorzitter. Ten tweede, de rapporten der wetenschappelijke commissien, in extenso, en daarbij zulke bijdragen, die de Algemeene Commissie waardig keurt, om in extenso te worden opgenomen. Ten derde, bij uittreksel, alle voorgedragen stukken, waarvan uittreksels door de sprekers worden toegezonden, op de aanvrage van den Secretaris. Deze worden gerangschikt naar de afdeelingen en de orde van voordracht; somtijds wordt daarbij opgenomen de openingsredevoering, die door den Voorzitter van eenige afdeeling gehouden mogten

{==247==} {>>pagina-aanduiding<<}
zijn. Deze Reports, waarvan de omvang ten gevolge van het toenemen der commissien en de uitvoerigheid hunner verslagen, in de laatste jaren grooter is geworden, vormen keurig gedrukte octavo-boekdeelen, voorzien van een aantal tabellen en net uitgevoerde platen. Het eerste Rapport in 1832 bevatte 76 bladz.; het laatste Rapport van 1866 bevatte LXXXII, 464, 184, 77 bladzijden, 6 platen; en kostte voor de niet-leden 24 shillings.
Behalve deze werkzaamheden, behooren ook tot het eigenaardige der Meeting eene of meer openbare lezingen des avonds, dikwerf een officiëel banquet, waar dan o.a. de leden der Algemeene Commissie plegen genoodigd te worden, - [te Dundee waren er ongeveer 400 gasten: nevens het menu lag, hetgeen bij zulke officiëele feesten gewoonte schijnt, een gedrukt lijstje der toasten met de namen van hen, die ze moesten beantwoorden. Aan een tafel in de breedte, die op een planken stellaadje stond, waren de voornaamste gasten gezeten, en vandaar gingen ook de toasten uit: vijf andere tafels stonden loodrecht daarop]. En eindelijk, niet te vergeten, de uitstapjes, waartoe te Dundee bestemd waren de Zaturdag, en de Donderdag na afloop der Meeting (die anders alleen daarvoor de gewone dag is). Dikwerf is daaraan verbonden een luncheon, hetzij door eenig bestuur of door eenigen grondeigenaar aangeboden: vandaar dat daar het getal gasten beperkt is. Des Zaturdags waren er vier, des Donderdags negen zulke tochtjes. Bij zulke luncheons ontbreekt het gewoonlijk niet aan toasten, bij de meer officieele en te St. Andrews bijv. op een banquet van de universiteit, vond men daarvoor weder de genoemde gedrukte lijsten.

Wat de openbare avond-lezingen betreft, deze hebben een geheel eigenaardig karakter. Te Dundee waren er drie: eene van Prof. Tyndall, ‘over stof en kracht’ (voor de werklieden) ‘eene van Arch. Geikie,’ over de geologie van Schotland, steunende op de denudatie-theorie van Hutton, en opgehelderd door een groot aantal teekeningen; en eene van Prof. Alex. Herschell, ‘over meteoren en meteorieten’. Beide laatste werden door een groot publiek, waaronder ook vele dames, bijgewoond.
De lezingen werden gehouden in de grootste der zalen, die voor de Meeting bestemd waren, de Kinnaird's-Hall, gebouwd in de Anglo-Italiaanschen stijl door den Architect Chase Edward:

{==248==} {>>pagina-aanduiding<<}
zij is 130 voet lang, 60 breed en 40 hoog: heeft aan het eene einde een amphitheater, naar eene platform, waarop een goed orgel steunt: daartegenover loopt eene galerij. Voor deze Meeting waren echter langs de kanten hulpgalerijen aangebracht, en zoo konde de zaal ongeveer 2500 menschen bevatten, die er dan ook wel tegenwoordig waren. De verheven vloer voor het orgel was voor de leden der Algemeene Commissie bestemd.
Den avond, dat Prof. Herschell zoude lezen, was de zaal, zoowel als die hoogere vloer geheel bezet, en waren vele dames tegenwoordig. Er was voor den spreker een lange tafel met een aantal werktuigen geplaatst: achter hem, tegen het orgel aan, stond een scherm met een groot aantal reusachtige afbeeldingen. Deze zoowel als de proeven waren zóó ingericht, dat zij door het publiek goed konden worden gezien. Vooreerst was er een magnesium-draad over de breedte der zaal gespannen: de verbranding moest dienen om een vallende ster voor te stellen; deze proef gelukte echter niet volkomen en werd daarom later nog eens, en toen met beteren uitslag, herhaald. Door een groote luchtledige glazen buis werd een elektrische vonk gebracht, evenzeer langs eens platina-draad, die telkens verkort wordende, eindelijk een oogverblindend licht gaf. Vervolgens deed de spreker een paar proeven om met een elektrische vonk phosphorescentie op te wekken. Eindelijk werden door den grooten tooverlantaarn met elektrisch licht (die aan de Royal Institution behoort,) verscheiden afbeeldingen van stortbuijen van aeroliethen op een scherm gebracht. Voor deze proeven, werd een Grovesche batterij van 60 elementen gebruikt; het gas werd bijna uitgedraaid, zoodat alle proeven ook achter in de zaal goed zichtbaar waren.
Nadat Sir David Baxter de vergadering geopend en Prof. Heschell aan haar had voorgesteld, begon deze met te wijzen op de November sterren-val in 1833, die in Noord-Amerika veel waarnemingen heeft uitgelokt, en aanleiding gaf, dat in de meeting van 1834 de commissie voor meteorologie de waarneming van vallende sterren onder hare werkzaamheden opnam. Later in 1863 werd er hiervoor eene afzonderlijke commissie benoemd (met ℒ 17), die sedert telkens hernieuwd werd (1864 ℒ 10, 1865 ℒ 40, 1866 ℒ 50 en 1867 ℒ 50); en deze commissie geeft sedert ook jaarlijks een uitvoerig rapport van hare werkelijk uitvoerige werkzaamheden. Het was dan ook daaraan toe te schrijven, - de British Association mogt er zich teregt op

{==249==} {>>pagina-aanduiding<<}
beroemen, - dat er voorleden jaar zulke goede maatregelen waren genomen om een kostbare schat van berichten te verkrijgen aangaande de sterrenvallen; en de reeks van uitkomsten, in ééne der sectie-vergaderingen medegedeeld, zal bepaaldelijk hen belang inboezemen, die, zeker niet in kleinen getale hier tegenwoordig, die verschijnselen waarnamen, en evenzeer die weinigen geruststellen, die niet zoo gelukkig waren, en door onvoorziene omstandigheden dat genot misten. Er bestaat toch uitzicht op een voorspoedig vervolg in dit jaar van dit groote aantal waarnemingen; omdat er dergelijke toebereidselen waren gemaakt; en men had alle reden om dit jaar evenzeer belangrijke uitkomsten daarvan te verwachten.
Eerst gaf hij een overzicht van de meteoorsteenen uit vroegere tijden. Hierdoor werd het onderwerp, waarmede een ieder misschien niet even vertrouwd is, van zelf duidelijker en tevens werd er alzoo de noodige wetenschap verkregen, om in het algemeen beter te begrijpen, wat er later over zoude gezegd worden.
Tot aan het einde der vorige eeuw trokken de meteoorsteenvallen de opmerkzaamheid alleen in enkele op zich zelf staande gevallen tot zich. In 1492 den 7den November viel er een te Eusisheim in den Elzas, terwijl Keizer Maximiliaan I daar een opstand dempte; deze liet hem in de cathedraal ophangen ter herinnering aan zijne overwinningen, met een toepasselijk opschrift; tijdens de omwenteling werd hij weggenomen, en thans berust een gedeelte daarvan in het Muzeum van Natuurlijke Historie te Parijs. Na dezen eersten authentieken val, volgde er een hagelbui van zulke steenen te Barbotan in de Landes: met het verhaal van de stedelijke overheid werd in Parijs eerst de spot gedreven, en het werd later vergeten. Thans wordt het meer en meer waarschijnlijk, dat er, naar het beweren van Egen, elken dag minstens één meteoorsteen op de aarde valt. In 1865 vielen er binnen vier weken vijf meteoorsteenen op Fransch of Engelsch gebied. In het begin van deze eeuw vond men drie stukken van zulke steenen in het Mineralogisch Muzeum te Weenen, thans zijn daar 220; in het British Museum zijn er nog eenige meer.
De sterrekundigen weten nog niet, of eene kleine versnelling in de schijnbare beweging van de maan te wijten zij aan eene fout, die misschien in de berekeningen schuilt, dan of zij haar oorsprong hebbe in eene kleine vertraging, die de omwentelingsnelheid der aarde om haar as in den loop der eeuwen zoude ondergaan heb-
{==250==} {>>pagina-aanduiding<<}
ben. Door dit laatste aan te nemen schijnt men te kunnen verklaren, dat bij eene Zoneclips te Babylon 700 v.C., de zon nog boven den horizon stond, terwijl naar de tegenwoordige tafels de zon op dat oogenblik reeds beneden den horizon moest gedaald zijn; waardoor natuurlijk de eclips daar niet zichtbaar zou geweest zijn. Men heeft getracht deze vertraging te verklaren door de wrijving, die door eb en vloed teweeg gebracht wordt: maar zoude zij niet kunnen ontstaan zijn door de langzame ophooping van meteoorsteenen? De verandering van het honderdste deel eener secunde iu de lengte van den dag zoude deze kleine onregelmatigheid kunnen verklaren. Hier stond spreker een oogenblik stil bij James Ivory, die in Dundee geboren, en aan de High-school aldaar verbonden, naderhand professor werd aan het college te St. Andrews, en in den adel verheven, niet lang geleden daar overleden is: (deze opmerking werd door het publiek zeer toegejuicht).
Onder de weinige gevallen, dat meteoorsteenen werkelijk schade aanrichtten, noemde hij dat van den dood van een Franciscaner monnik in 1660 te Padua door een meteoorsteen. Deze gebeurtenis bracht den Italiaanschen natuurkundige Zerzago op het denkbeeld, dat die steen uit een maanvulkaan op onze aarde was geslingerd: een denkbeeld, dat later meer bepaald werd vastgehouden, maar eindelijk moest opgegeven worden, omdat de meteoorsteenen voor zulke onderstelling te groote snelheid plegen te hebben. In 1719 viel er een groote meteoorsteen in Engeland, die beschreven werd door Dr. Ed. Halley, Professor in sterrekunde te Oxford; de berekening gaf eene middellijn van ten minste een engelschen mijl, eene snelheid van drie mijlen in eene seconde en eene hoogte in den dampkring van 240 mijlen (Engelsche). Hij viel met een donderslag neêr, en Halley meende daarom met Aristoteles, dat het verschijnsel ontstond uit de verbranding van eene laag brandbaar gas; maar de ijlheid van den dampkring op die hoogte laat die zigtbare ontbranding van gassen niet toe, en daarmede valt die hypothese. Dr. Wallis had reeds vroeger een even grooten meteoorsteen beschreven, die in Engeland den 20sten Sept. 1676 nederviel; hij meende dat hij slechts eene komeet was, die veertien daag later nabij de zon werd gezien, en zich nu dicht bij de aarde vertoond had. Het verdient vermeld te worden, dat de betrekking van Dr. Wallis later zoo luisterrijk werd bekleed door Dr. Baden Powell, die de reeks rapporten over meteoren bij de British Association opende, en dat de meening van Dr.

{==251==} {>>pagina-aanduiding<<}
Wallis in de laatste jaren op zeer bijzondere wijze is bewaarheid geworden. In 1758 en 1783 beschreven Dr. Pringle en Dr. Blagden, beiden secretarissen van de Royal Society, twee der grootste meteoorsteenen, die in Engeland nedervielen: hunne hoogte was omtrent 50 mijlen (engelsche) en zij gingen vergezeld van een zwaren slag. De ontdekking der atmospherische elektriciteit bracht er beiden toe, om daaraan de meteoorsteenen toe te schrijven, even als de bliksem ontstaat in de lagere luchtlagen. In Duitschland echter was men bezig, om de elektrische ontladingen in zeer verdunde lucht na te gaan, en Lichtenberg deed daarover onderscheiden proeven te Göttingen: hierdoor werd Chladni te Wittenberg overtuigd, dat die vorige verklaring niet de ware was. En daar Pallas van een heuvel te Kramojarik in Siberie een grooten meteoorsteen van zeven centenaars naar St. Petersburg had medegebracht, kwam Chladni in 1794 met een werk over de meteoorsteenen voor den dag, waarin een geschiedkundige lijst dier steenen was opgenomen, en de stelling geopperd werd, dat er een klasse van hemellichamen door het heelal verspreid was, die met eene snelheid, even groot als die der aarde, in banen van zeer veschillende excentriciteit rondom de zon wentelden. Chladni nam verder aan, dat eene zekere eigenschap van zamengeperste lucht het sterke licht en de warmte, noodig voor verbranding, voortbracht, wanneer deze lichamen het eerst in aanraking worden gebracht met de buitenste lagen van den dampkring. Deze eigenschap kan gemakkelijk worden aangetoond, wanneer de lucht door een zuiger in een glazen buis plotseling wordt zamengedrukt, en daardoor zooveel warmte wordt ontwikkeld, dat een stukje zwam, aan het einde van den zuiger bevestigd, wordt aangestoken. Nu moet de snelheid der beweging van een hemellichaam door den dampkring zoo vreesselijk groot zijn, dat de lucht, vóór dat zij langs de zijden van het lichaam ontwijken kan, noodzakelijk eene sterke drukking
moet ondervinden, evenals in bovengemelde proef; en moet de hitte, die daar geboren wordt, zonder twijfel die verre overtreffen, welke door gewone middelen wordt voortgebracht. En nu kan men uit eene reeks van naauwkeurige proeven, door Dr. Joule genomen, veilig tot het besluit komen, dat eene snelheid van beweging door den dampkring van dertig mijlen in eene seconde - die bij zulke verschijnselen niet ongewoon is, - in staat is, op de oppervlakte van den meteoorsteen eene genoegzame hitte voort te brengen, om de meest wederspannige stoffen tot

{==252==} {>>pagina-aanduiding<<}
smelting en waarschijnlijk ook tot vervluchtiging te brengen. Niet alleen de dunverglaasde oppervlakte of korst, die men zonder uitzondering bij aeroliethen aantreft, maar ook het aanzien van vuurbollen en vallende steenen kan door deze hypothese genoegzaam verklaard worden.
Nu zijn er sterrekundige waarnemingen noodig om te bepalen, wat de wezenlijke loopbaan in de ruimte is van meteorische stofjes; wat hunne wet van verdeeling is; welke soort van loopbanen zij beschrijven; en eindelijk, wat hunne geschiedenis is, hetzij als onaf hankelijke lichamen, of als afgezanten uit het gevolg van eenig welbekend lichaam van het zichtbare heelal. De eerste waarnemingen van deze soort, omtrent de boogten en snelheden van vallende sterren, waren die van Brandes en Benzenberg te Göttingen, en zij strekten om de theorie van Chladni te bevestigen. Men vond alzoo, dat vallende sterren op eene verbazende hoogte in den dampkring te voorschijn komen, en met de buitensporige snelheid voortbewegen, die reeds bij groote meteoorsteenen bekend was. Daardoor werd nu voor het eerst aangewezen, dat vallende sterren in waarheid dwerg-meteoorsteenen en dat meteoorsteenen reusachtige vallende sterren zijn. De waarnemingen van deze lichtverschijnselen hebben ze thans tot drie soorten teruggebracht: en een bijzonder onderzoek voor ieder van deze voert tot het eenparig besluit, dat de hypothese van Chladni de eenige is, die den stempel der waarheid op het voorhoofd draagt. Bij de hoofdafdeeling - die door prof. Maskelyne aerolithen (luchtsteenen) zijn genoemd - toonde Edw. Howard in het begin van deze eeuw aan, dat meteoorsteenen een kenmerkend onderscheid vertoonen van de rotsen onzer aarde in de groote hoeveelheid van metallisch ijzer; maar daarentegen komen zij onderling overeen in het bezit van nikkel, een bij ons veel zeldzamer metaal. Naderhand toonde Laugier aan, dat aanwezigheid van chromium nog standvastiger was dan die van het nikkel. Verder vindt men in deze steenen koper, tin en lood; oplosbare chloriden van soda, potasch en ammonia, kool in den vorm van graphiet, eenmaal voorkomende als koolhoudende turf, en een andermaal gevonden als eene vluchtige zelfstandigheid: maar daarentegen is geene nieuwe grondstof daarin ontdekt,
die niet reeds bij ons op aarde bekend was. Nog zeer onlangs heeft Dr. Grahame, de Master van de koninklijke Munt, eene groote hoeveelheid

{==253==} {>>pagina-aanduiding<<}
waterstof gebonden of opgegaard geworden in eene massa meteorisch ijzer. De overeenkomst in zamenstelling van al de leden van ons zonnestelsel heeft in al deze ontdekkingen een even sterk of eigenlijk een veel sterker bewijs van geloofwaardigheid gevonden, dan hetgeen men trekken kan uit de waarneming van het zonlicht door een spectroskoop: omdat men, in het geval van meteoorsteenen, de ligchamen zelve kan hanteeren, die klaarblijkelijk tot het hemelruim behooren, en dat men alzoo hunne zamenstellende deelen vrijelijk kan onderzoeken.
Van de grootste meteoorsteen-vallen in lateren tijd, hebben er twee beroemde in Frankrijk, en twee in Oostenrijk en Hongarije plaats gegrepen. Ten één ure 's namiddags, den 26sten April 1803, vernam men te L'Aigle in Normandie en op een afstand van tachtig mijlen in den omtrek eene zware uitbarsting: deze was eenige minuten vroeger voorafgegaan door eenen sterk lichteuden meteoorsteen met zeer snelle beweging door den dampkring: het springen daarvan had die uitbarsting teweeg gebracht. Twee duizend steenen vielen te L'Aigle, op boomen, straten en daken; zij waren zoo heet, dat men zich bij het aanraken brandde, en een persoon werd door zulk een steen aan den arm gewond. De steenval strekte zich uit over eene langwerpig ronde oppervlakte van negen mijlen lang en zes mijlen breed: dicht bij een der uiteinden vond men den grootsten steen: sommigen meenden, dat hunne schoorsteenen in brand stonden en liepen heen om een emmer met water te halen (algemeene vrolijkheid onder de toehoorders). Een dergelijke stortbui van meteoorsteenen had den 22sten Mei 1812 te Stannen plaats, bewesten Weenen en Praag: er vielen toen twee honderd steenen over een oppervlak van acht mijlen lang en vier mijlen breed; ook in dit geval, even als in het voorgaande, werden de grootste steenen bij het noordelijke toppunt van de ellips gevonden. De derde steenval geschiedde te Orgueil in het zuiden van Frankrijk, den 14den Mei 1864 des avonds. Het oppervlak, waarover de steenen verspreid werden, had eene lengte van achttien, eene breedte van vijf mijlen: de grootste steen werd opgeraapt bij het oostelijke uiteinde van dit oppervlak. Ten laatste te Kuyahinza in Hongarije viel er den 9den Juni van voorleden jaar een aerolieth van zes centenaars gewicht; hij werd vergezeld door een duizendtal kleinere steenen over een oppervlak, lang tien en breed vier mijlen. Die groote steen werd wederom, even als in alle andere

{==254==} {>>pagina-aanduiding<<}
gevallen, aan het eene uiteinde van de langwerpig ronde oppervlakte gevonden: en ook hier vergezelde een lichtverschijnsel en eene luide uitbarsting den steenval, die een rookstreep achterliet, wel een half uur aan den hemel zichtbaar.
Een aanmerkelijke aerolieth viel dit jaar op denzelfden datum te Tadjérk in Algiers: en twee dagen later, den 11den Juni werd er in Frankrijk, Zwitserland en Belgie op klaar lichten dag tegen zonsondergang een vuurbol gezien, die een streep achterliet, zeker een vol uur lang zichtbaar. Zij, die toen in Parijs de internationale tentoonstelling bezochten, hadden zonder twijfel daarvan verschillende beschrijvingen ontmoet in de populaire bladen van die dagen. Hoezeer daarmede eene uitbarsting gepaard ging, leverde hij geene steenen op, maar het zamentreffen van twee steenvallen in twee opvolgende jaren op den 9den Juni maakt het waarschijnlijk, dat de groote vuurbol tot denzelfden datum van aeroliethen behoorde.
De grootste meteoren laten zich duidelijk in twee klassen verdeelen: de eene, de boliden, of zwijgende vuurbollen, schijnen wel eene lossere zamenstelling te hebben, of uit meer gemakkelijk ontbrandbare zelfstandigheden te bestaan dan de overige: zij branden zeer helder, maar zonder eenige hoorbare schudding in de lucht teweeg te brengen. Onderscheidene ware boliden vergezelden den laatsten sterrenval van November. Aeroliethen daarentegen, zoo als hun naam reeds aangeeft, werpen gewoonlijk vaste steenen op de aarde: vuurbollen van deze soort worden vergezeld door eene uitbarsting of eenen slag. Vier zulke aeroliethen werden in de laatste jaren op of omstreeks den 20sten November waargenomen. De lijst van vuurbollen, die tot nu toe zijn waargenomen, telt reeds eenige duizenden; zooverre hun voorkomen betreft in vergelijking met sommige vallende sterren, vertoonen deze laatste een dwergachtige gelijkenis met de eerste: zoodat het waarschijnlijk is, dat er geene afbreking in den schakel dezer verschijnselen bestaat, maar dat vuurbollen van iedere soort niets anders zijn dan vallende sterren van grooteren bouw.
De vooruitgang onzer kennis ten opzichte van vallende sterren houdt bijna gelijken tred met de geschiedenis der sterrenvallen van November. Dat grootsche verschijnsel, dat Humboldt en Olmsted in 1799 en 1833 verraste, is door den blik van duizenden aanschouwd, die ongeschikt of onwillig waren om over hunne natuur na te denken, En toch, hoe juist en fraai beschrijft een Arabische ge-
{==255==} {>>pagina-aanduiding<<}
schiedschrijver dit laatste verschijnsel, als hij de menigte meteorische atomen, ‘die de dampkring der aarde binnensnellen’ ‘de machtige legers van het hemelruim noemt, die zamenspannen tot een heftigen strijd.’ Hij voegt daarbij ‘dat de dampkring van de aarde een volmaakte veiligheidsmnur blijkt te zijn, om de schermutselaars aftehouden van de spheer van menschelijke bewoning’, want ‘het vuur en de vonken waren onschadelijk, noch de aarde aanrakende, noch onze veiligheid in gevaar brengende, alsof het stoute paardenvolk van de nacht, die tot aan den morgen voortgingen met elkander in tweegevechten te verslaan, aan ons bescherming en vrede verleenden?’ Aan den anderen kant hebben duizenden, die nimmer de vertooning van Humboldt, en nimmer het veel grootscher schouwspel van Olmsted zagen, bij zich zelve nagedacht, om hunne beteekenis te doorgronden. Humboldt, in zijne beschrijving van den sterrenval te Cumana, vermeldt, dat de oudste bewoners van Cumana zich herinnerden, dat een dergelijk verschijnsel aan de groote aardbevingen van 1766 was voorafgegaan. Maar geen vermoeden van hunne periodiciteit kon hem toen reeds voor den geest komen, omdat de opgave van dag en maand ontbrak. Den 13den November 1832 kwam de sterrenval in Europa terug: den 13den November 1833 in volle grootschheid in Amerika. Na dien tijd kon er geen twijfel meer bestaan aan den periodieken terugkeer. Een punt van groot belang werd ook bij die gelegenheid ontdekt, dat den grooten sterrenval van November
onderscheidde van alle dergelijke verschijnselen, die in vroegere tijden werden waargenomen. In plaats van tegen elkander aan te botsen, als zoovele oudere beschrijvingen van hun voorkomen ons misschien zouden doen onderstellen, schoten de vallende sterren van November 1833 in zacht golvende kromme lijnen uit een enkel middelpunt van uitstrooming, ergens in het sterrebeeld Leo gelegen. Olmsted zelf beschrijft het punt van uitstraling van den sterrenval als het vergaarpunt van ongeveer evenwijdige lijnen, in perspeetief gezien. De stand van dit punt van uitstraling in den Leeuw werd echter door de verschillende waarnemers volstrekt niet eenstemmig bepaald. Olmsted meende dat het nabij de ster η Leonis gelegen was, maar Professor Twining plaatste het in het middelpunt van den sikkel van den Leeuw, dicht bij de kleine ster α Leonis, - juist de plaats, waar de waarnemers het eenstemmig plaatsten bij den sterrenval van November 1866. De vaste plaats van dit

{==256==} {>>pagina-aanduiding<<}
punt te midden der sterren was naar de meening van Prof. Twining duidelijk genoeg, om hem in staat te stellen tot de erkenning, dat de aarde op deze plaats een zeer wijd uitgestrekt stelsel van natuurlichamen doorklieft, dat geheel onafhankelijk is van eenigen invloed der aarde, en zich toch in volkomen harmonie en overeenstemming beweegt; - in het kort, dat ieder vallende ster van November eene eigene loopbaan heeft, en dat zij allen in dien loopbaan rondom de zon wentelen.
Humboldt beschreef ze eenigen tijd later als zak-planeetjes en als zoodanig bleven zij beschouwd worden, totdat hun verwachte terugkeer, na een tijdperk van omstreeks 33 jaren, de waarnemers zoude in staat stellen, om tot eene meer juiste uitkomst te geraken; dan toch konden deze betere middelen tot hunnen dienst hebben, en geheel zijn voorbereid voor hunne wederverschijning. Spoedig daarop vormde Professor Quetelet, van Brussel, een catalogus van alle oudere beschrijvingen van sterrenvallen, die hij slcchts konde bijeen vergaderen, met het doel om daarin eenige teekenen te ontdekken van een karakter van periodiciteit, dat misschien daarbij bestond. Hij slaagde er in, om den terugkeer van de meteoren van St. Laurens op den 10den Augustus 1837 te voorspellen, die sedert altijd het meest gezet zijn waargenomen. Het uitstralingspunt van dezen sterrenval is niet verre van het gevest van het zwaard van Perseus. Daarenboven toonden de uitkomsten, dat men andere periodische sterrenvallen met goed gevolg konde verwachten. Een, die den 20sten April 1803 te Richmond in de Vereenigde Staten plaats had, werd door Hervick in Amerika opgewacht, en deze bevond, dat zijn uitstralingspunt digt bij Wega Lyrae te zoeken was, en dat hij, even als de volgende, tot kenmerk had eene groote onzekerheid in zijn terugkeer. Deze volgende datum, waarop de sterrenvallen het menigvuldigst schijnen voor te komen, is de 2de Januari; de meteoren hebben dan een punt van uitstraling nabij de regter knie van het sterrebeeld Hercules. Een middelmatige sterrenval wordt jaarlijks in de nacht van 12 December waargenomen, en deze komt voort uit een punt in de nabijheid van Castor en Pollux. Eindelijk heeft men de twee laatste jaren op of omstreeks den 19den October een tamelijk wel bepaalden sterrenval waargenomen, waarvan het scherp bepaalde uitstralingspunt in Orion gelegen is.
Het is eene belangrijke ontdekking omtrent het algemeene verschijnsel van vallende sterren, - hetgeen, zooals Quetelet te recht

{==257==} {>>pagina-aanduiding<<}
aanmerkt, door de sterrekundigen misschien te lang verwaarloosd werd, - dat, indien hun getal, hetwelk in eene enkele nacht door een enkel persoon gezien wordt, veel meer is dan vijftien per uur: alsdan het verschijnsel in het algemeen een bijzonderen sterrenval aangeeft: en eene zeer matige hoeveelheid van oplettendheid op hunne schijnbare banen is dan in den regel toereikend, om het vaste middelpunt van uitstraling te bepalen, waaruit zij schijnen voort te komen. Eene kleine mate van vlijt en volharding kan men dus dikwerf met voordeel aanwenden, om met zeer weinig moeite aan de sterrekunde eene wezenlijke dienst te bewijzen; waarop men zeker meer opmerkzaam zoude geweest zijn, indien de zoo fraaije, treffende eigenschap der sterrenvallen meer algemeen bekend was, om uit te stralen uit een vast punt te midden der sterrebeelden. Uitgaande van de opgaven van verspreide waarnemingen over een tijdvak van meer dan twintig jaren, meent de Commissie van de British Association voor zulke verschijnselen, dat zij het bestaan heeft nagegaan van meer dan vijftig perioden van die verschijnselen, gedurende de twaalf maanden van het jaar met de plaats van de overeenkomstige uitstralingspunten. Maar de juiste datum van het maximum van vele dezer sterrenvallen is nog niet bepaald: en nu konden de waarnemers van vallende sterren dikwerf van eene goede gelegenheid gebruik maken, om hierin te gemoet te komen.
Het bestudeeren van vroegere verschijningen der sterrenvallen van November, leidde Professor Newton van Yale College in de Vereenigde Staten er toe, om hunne terugkomst te voorspellen tegen den morgen van den 14den November laatstleden (1866). De belangstelling der sterrekundigen werd opgewekt door de tijdige oproeping, die genoeg tijd overliet om in bijna ieder gedeelte der aarde toebereidselen te maken om dezen terugkeer des sterrenvals waar te nemen. Het oppervlak van zijne zichtbaarheid strekte zich uit van Engeland oostelijk tot aan Indie, en van Europa in het noordelijk tot de Kaap de Goede Hoop in het zuidelijk halfrond. Dit was juist dezelfde oppervlakte, die de sterrenval van 1832 besloeg; en men mag verwachten, dat deze sterrenval, even als die van 1833, dit jaar op den morgen van den 15den November in Amerika wederom zichtbaar zal wezen. In dat geval, zal hij in Europa slechts gedeeltelijk te zien zijn; maar het is mogelijk, dat dit gedeelte juist het luisterrijkste is van den sterrenval; zoodat het niet geoorloofd is, de gelegenheid

{==258==} {>>pagina-aanduiding<<}
te laten voorbijgaan, om te zien, wat er te zien is 1). De plaats van het uitstralingspunt, zoowel als het oogenblik van de grootste hoeveelheid, werd op het Koninklijk Observatorium te Greenwich met groote juistheid waargenomen, zoodat er, in verband met de waarnemingen op andere plaatsen, niets te wenschen overig blijft ten opzigte van natuurkundige juistheid. Het oogenblik van grootste hoeveelheid, zooals het aan de Kaap de Goede Hoop werd waargenomen, toont aan dat Zuid-Afrika, wegens hare hooge zuidelijke breedte, het dichtste gedeelte van den sterrenval omstreeks vijftien minuten eerder intrad, voordat hetzelfde gedeelte van dien sterrenval in Engeland werd waargenomen; terwijl de geheele duur van het verschijnsel op al de plaatsen van waarneming aantoont, dat de grootste dikte van den stroom der meteorieten, waardoor de aarde heenging, omstreeks dertig duizend mijlen was. Ook de helling van den stroom op de loopbaan der aarde werd bepaald; terwijl het uit de overeenkomst van twee uitstekende meesters in het vak, - den heer Leverrier en Professor Adams, - ten gevolge van zeer uitgewerkte berekeningen bleek, dat de ware loopbaan van den meteorieten-stroom eene langwerpige ellips is, die zich uitstrekt van de loopbaan der aarde bij zijnen kortsten, tot aan de loopbaan van Uranus bij zijn grootsten afstand tot de zon De omloopstijd van de meteoren in hunne loopbaan is drie en derig en een vierde jaar; de helling van die loopbaan op de Ecliptica is van omstreeks zeventien graden, en de meteoren wentelen om de zon in eene richting tegengesteld aan die der aarde. Het schijnt dat de aarde het dichtste gedeelte van den groep nog niet heeft ontmoet, daar het zulk eene
uitgestrektheid langs de elliptische loopbaan beslaat, dat er twee of drie jaren noodig zijn, voordat het rondom de zon is gegaan.
Eene zeer merkwaardige bijzonderheid, verbonden aan deze ontdekkingen is, dat een komeet, door Temple ontdekt, kort voordat de eerste voorposten van den November sterrenval zich in 1865 vertoonden, - waaraan Oppolzer een elliptische loopbaan, met eenen omloopstijd van drie-en-dertig

{==259==} {>>pagina-aanduiding<<}
en een kwart jaar toeschreef, voordat de laatste verschijning der November-meteoren was waargenomen, - gebleken is, in juist dezelfde loopbaan rondom de zon te bewegen, tegelijk met de meteorieten zelve, gedurende hare geheele onweenteling rondom de zon. Eene zoo geheel onverwachte overeenkomst, waartegen de waarschijnlijkheidskansen a priori zoo verbazend groot zijn, moet reeds op zich zelve alleen het natuurkundig verband tusschen de komeet van Temple en den groep van meteorieten wel bijna als zeker doen voorkomen. Maar Signor Schiaparelli, de sterrekundige van het Brera Collegium te Milaan, had reeds voor deze ontdekking, in eenen brief aan Pater Secchi in het openbaar te kennen gegeven, dat de loopbanen van de meteoren van St. Laurens op den 10en Augustus, die hij ongeveer parabolisch onderstelt, in dat geval bijna juist te zamenvallen met de langwerpige elliptische loopbaan van eene zeer duidelijke komeet, die bekend is als de komeet van Swift of Tuttle, en ons in Augustus en September van 1862 verschenen is. Een dergelijk onderzoek is sedert door Dr. Weisse ingesteld ten opzichte van de loopbaan van vallende sterren in April, die, even als de voorgaande, ondersteld wordt bijna parabolisch te zijn; hij vond, dat deze bijna naauwkeurig zamenvalt met de langwerpige elliptische loopbaan van eene zeer heldere komeet, die eenige weken in de maand Juni van 1861 zichtbaar was.
Aldus blijven de sterrenvallen groote opmerkzaamheid tot zich trekken, wegens het licht, dat hunne pas ontdekte betrekking tot die zeer geheimzinnige boden van de verwijderde ruimte ten laatste misschien zal kunnen werpen op de duisternis, die er hangt over de verschijnselen der kometen. De Spectroskoop is met eenigen goeden uitslag gebruikt, om haar licht te analyseeren. Mr. Huggins vond, dat de kern van de komeet van Temple zelflichtende was en in haar licht eene enkele blaauwachtige streep vertoonde, terwijl het zwakke licht van het omhulsel bestond uit teruggekaatst zonnelicht. Evenzoo werden er spectroskopen van den besten vorm, dien men konde uitdenken, naar het licht van de November-meteoor gericht: en in sommige daarvan herkende hij evenzeer een enkele streep van levendig blaauwe, of van eene grijsachtige kleur. Het is niet onmogelijk, dat die meteoor-deeltjes gedeelten zijn van de staart der komeet, stukjes van eene uiteengebroken mist, die door de verstorende werking der zon van den kern der komeet zijn afgetrokken, en op haar

{==260==} {>>pagina-aanduiding<<}
pad zijn achtergelaten even als vonkjes of rookvlokjes in de lucht, waar een vuur bezig is met uit te gaan. Maar is de hitte bij hunnen stoot op den dampkring der aarde groot genoeg, om hun een gedeelte van het lichtende voorkomen terug te geven, waarmede zij blonken in den kern der komeet? Of zijn de November- meteoren en de komeet van Temple volmaakte nevelsterren, die nu eene verdichting ondergaan, en waarvan de meteorische lichamen de geheel uitgedoofde sterren zijn, terwijl de komeetachtige kern het nog gasvormig en zelf-lichtgevende deel van de nevelster is? Wanneer men in aanmerking neemt het heldere en blijvende karakter, dat de komeetachtige deelen van het licht der November-meteoren bezitten, dan kan de teleskoop, gewapend met den spectroskoop, zijne beste krachten beproeven op den morgen van den aanstaanden 14den November, die zoo vol aan feiten zal kunnen zijn. Dan, zoo mogelijk, zal er antwoord kunnen gegeven worden op vragen, die thans nog ter nauwernood met juistheid kunnen gesteld worden; zoo onverwacht zijn de openbaringen, en zoo nieuw zijn de begrippen, die weinige korte maanden ingevoerd hebben bij het met snelle schreden zich ontwikkelend veld van de meteorische sterrekunde. Deze waarnemingen zijn dus als van zelve aangegeven, en het is te hopen, dat zij blijken zullen van eenige waarde te zijn bij het nader bepalen van het karakter van meteoren en kometen.

Toen deze lezing [waarvan de uitvoerige mededeeling den lezer, naar ik hoop, eenig belang heeft ingeboezemd], was afgeloopen, en behoorlijk met handgeklap was begroet, verzocht sir David Baxter den Rev. C. Pritchard om een bedankje (vote of thanks) voor te stellen. Deze herinnerde, na eenige dankbetuiging, ‘aan de meteorische wetenschappelijke genieen van het vorige geslacht, waaronder vooral uitblonken twee namen: een, die u bijzonder dierbaar is, de naam van Brewster en een ander, die ons in het zuiden dierbaar is, - die van Herschell. En hier hebben wij gehad, wat zal ik zeggen, het genoegen, of zal ik zeggen de eer, om den Herschell van het derde geslacht aan te hooren. Van de grootheid, van de goedheid, van den roem van het geslacht Herschell ben ik zeker, dat Gijl. met mij zult zeggen: Esto perpetua.’ - Professor Rankine, die het voorstel zoude ondersteunen, wees voornamelijk daarop, dat al wat Prof.

{==261==} {>>pagina-aanduiding<<}
Herschell had medegedeeld: de treffende overeenkomst der meteorische lichamen met de aardsche, zoowel wat zamenstelling als eigenschappen en verschijnselen betreft; de werking van zwaartekracht, licht en scheikundige werkingen; alles den indruk teweeg brengt van eenheid in de wetten der natuur. Wij hebben daaruit de algemeene gevolgtrekking af te leiden, dat de eenheid van plaats en de eenheid van bedoeling, door de geheele natuur heen, ons verstand op de meest indrukwekkende en grootsche wijze overtuigen, dat al de werken, die wij rondom ons zien, de werken zijn van den Almachtige. Professor Herschell antwoordde, dat hij niets anders had gedaan, dan het werk van een voorganger mede te deelen, en inderdaad aan de leden van de British Association hun eigendom wettig terug te geven.

En hiermede wordt dit opstel gesloten. Moge het eenig denkbeeld gegeven hebben omtrent de wijze, waarop die schoone inrichting werkt, en hoe zulke lezingen in Engeland worden gehouden. Dit was dan ook enkel mijn doel: geenzins om het onderwerp der laatste lezing geheel volledig te behandelen.





{==262==} {>>pagina-aanduiding<<}

De Geschiedenis der verdichting.

Het geloof aan weerwolven.

Door I.H. Maronier.

Nooit zal ik de wandeling vergeten, die ik eens in een nacht in het zuiden van Frankrijk deed, na de bezichtiging van een onbekende Druîdische oudheid, dicht bij Champigni. Ik had van het bestaan van dien cromlech eerst 's avonds bij mijn komst te Champigni gehoord en ik had mij daar wat te lang opgehouden, zonder te denken aan den tijd, dien ik voor de heen- en terugreis zou noodig hebben. Genoeg, ik ontdekte de eerwaardige kolom van grijze steenen, toen de avond viel, en ik gebruikte het laatste schemerlicht om er een schets van te maken. Toen wilde ik huiswaarts keeren. Ik was moe van de lange wandeling, na een postreis van een ganschen dag, en van het klouteren over oneffen steenen om den reliek te bereiken.
Op eenigen afstand ontdekte ik een kleine hut en begaf mij daarheen, in de hoop van er een wagentije te kunnen huren, dat mij naar het posthuis bracht; maar ik zag mij teleurgesteld. Weinigen in die plaats verstonden Fransch en de pastoor, dien ik opzoeht, verzekerde mij, dat er geen beter middel van vervoer in het dorp was dan een gewone kar op zware wielen; een paard was er ook niet te krijgen. De goede man bood mij zijn huis tot nachtverblijf aan; maar ik was genoodzaakt er voor te bedanken, daar mijn gezin den volgenden morgen vroeg met mij vertrekken zou.
Toen zei de burgemeester - ‘Monsieur kan van nacht onmo-
{==263==} {>>pagina-aanduiding<<}
gelijk naar huis gaan door de vlakte, wegens de - de’ - en hij stotterde - ‘de weerwolven.’
‘Hij zegt, dat hij weerom moet’, hernam de pastoor in de landtaal. ‘Maar wie zal met hem meegaan?’
‘Ja, ja! mijnheer de pastoor. Het is niets hem te brengen; maar denk aan het alleen terugkomen!’
‘Dan moeten twee man met hem meegaan’, zei de pastoor, ‘en gij kunt bij uw terugkeer voor elkaar zorgen.’
‘Picou zegt, dat hij den weerwolf nog zeven dagen geleden 's nachts heeft gezien’, zei een boer; ‘hij was bij de heg van zijn boekweitveld; de zon was onder en hij was juist van plan naar huis te gaan, toen hij een schuifelen aan den anderen kant van de heg hoorde. Hij keek er over heen, en daar stond de wolf, zoo groot als een kalf, tegen den horizon, zijn tong uit den mond en met oogen als dwaallichten. Mon Dieu! bewaar mij om van nacht over de vlakte te gaan. Wat zouden twee menschen kunnen doen, als zij door dien duivelschen wolf werden aangevallen?’
‘Het is God verzoeken’, zei een van de oudsten van het dorp; ‘niemand kan op de hulp van God rekenen, als hij zich met voordacht in gevaar begeeft. Is dat niet waar, mijnheer de pastoor? Ik heb het u nog van den preekstoel hooren zeggen op den eersten Zondag van de lente.’
‘Ja, ja’, riepen velen te gelijk.
‘Met zijn tong uit den bek en oogen als dwaallichten!’ zei de vriend van Picou.
‘Mon Dieu! als ik het monster tegenkwam, ik zette het op een loopen’, zei een ander.
‘Ik geloof u wel, Cortrez; daarvoor zou ik durven instaan’, zei de burgermeester.
‘Zoo groot als een kalf’, merkte Picou's vriend op.
‘Was de weerwolf maar een natuurlijke wolf, dan zouden wij er niets om geven; maar, mijnheer de pastoor, het is een duivel, ja erger dan een duivel, een menschduivel - erger dan een menschduivel, een menschwolfduivel.
Maar wat moet mijnheer dan doen?’ vroeg de pastoor, van den een naar den ander rondziende.
‘Kort en goed,’ zeide ik, na bedaard hun patois, dat ik verstond, te hebben aangehoord. ‘Ik zal alleen terugwandelen, en als ik den weerwolf tegen kom, dan zal ik hem de ooren en

{==264==} {>>pagina-aanduiding<<}
nagels afsnijden en ze met mijne groeten aan mijnheer den burgemeester zenden.’
Een kreet van verlichting ging uit de vergadering op toen allen zoo uit de moeielijkheid gered werden.
‘Il est Anglais’, zei de burgemeester, het hoofd schuddend, als wilde hij zeggen, dat een Engelschman den duivel ongestraft in het aangezicht kon zien.
Het was een sombere vlakte, die ik over moest; hij dag was zij al zeer eenzaam, maar nu, in den donker, eens zoo woest. De lucht was volmaakt helder en met een zachte, blauwachtig grijze tint overtogen; verlicht door de nieuwe maan, die zich als een smalle streep in het westen vertoonde. Tot aan den horizon reikte een veengrond, hier en daar zwart van plassen stilstaand water, waaruit dampen opstegen, die de lucht in den zomernacht onophoudelijk deden trillen. Heide en varens bedekten den grond, maar hij het water groeiden dichte massa's lisch en biezen, waardoor de wind langzaam heen suisde. Hier en daar verhief zich een zandheuveltje, met dennen beplant, die er tegen de grijze lucht als zwarte vlekken uitzagen; nergens was een spoor van een woning; het eenig spoor van menschen was de witte, rechte weg, die zích mijlen ver door het veen uitstrekte.
Dat er in deze streek wolven huisden, is niet onwaarschijnlijk en ik beken, dat ik mij met een stevigen stok wapende bij de eerste groep boomen, waar mijn weg doorheen liep.

Aldus verhaalt de heer Sabine Raring-Gould, een Engelschman, de aanleiding, die er hem toe bracht om een boek over de weerwolven te schrijven. Hij behoeft ons niet te zeggen, dat hij noch op zijn nachtwandeling naar Champigni noch later een exemplaar van deze diersoort ontmoet heeft; maar het wekt onze belangstelling, als hij ons verzekert, dat hij overal de sporen van het geloof aan weerwolven heeft aangetroffen. Wij kunnen hem met vertrouwen als gids aannemen en hem op zijne onderzoekingen in verschillende eeuwen en landen volgen; want zijn naam is in deze soort van studiën een waarborg voor degelijkheid. Zijne ‘IJslandsche sagen’, zijne ‘Middeleeuwsche legenden’ en andere werken hebben hem onder zijne landgenooten en daarbuiten een billijken roem verworven.
Ik wensch mijne lezers het een en ander uit den schat zijner onder-
{==265==} {>>pagina-aanduiding<<}
zoekingen mede te deelen, en dit vast te knoopen aan de geschie denis der verdichting, waarvoor ik eenige maanden geleden hunne aandacht vroeg. Zij zullen met mij verbaasd staan over de uitgebreidheid van dit zonderling bijgeloof en over de treurige gevolgen, die het in vroeger tijd heeft gedragen. Met belangstelling zullen zij den schrijver volgen, waar hij den oorsprong van het geloof aan weerwolven en dergelijke gedaante-veranderingen tracht op te sporen en den sluier oplicht van menig somber tafereel uit de verborgen geschiedenis van ons geslacht. Wij leeren er menigen donkeren schuilhoek van het menschelijk hart door kennen, maar ook het licht van onzen tijd waardeeren, dat de nevelen van onkunde en bijgeloof verdrijft en ons daardoor in staat stelt om de waarheid nader te komen.

In de oudheid was het geloof aan weerwolven overal verspreid. Het droeg den naam van lykanthropie, dat wil zeggen, de verandering van een mensch in een wolf, hetzij dit door toovermiddelen geschiedde om daardoor dengene, die de verandering onderging, in staat te stellen aan lust naar menschenvleesch te voldoen, hetzij de goden het als een straf voor een groote misdaad aan iemand oplegden. Zoo oordeelde althans het volk er over. Eigenlijk was de lykanthropie een soort van krankzinnigheid, zooals nog in de meeste gestichten wordt aangetroffen. Zij werd door de ouden ook wel Kuanthropie en Boanthropie genoemd, omdat sommigen meenden in honden of in ossen veranderd te zijn; in het noorden van Europa werd de beer, en in Afrika, de hijena voor hetzelfde doel gebruikt. De gustibus non est disputandum.
Een zekere Marcellus Sidetes, die een gedicht op den weerwolf gemaakt heeft, waarvan een fragment is overgebleven, zegt, dat deze soort van krankzinnigheid zich vooral in het begin van het jaar vertoont en in Februari het hoogst klimt; dan verbergen zich de ongelukkigen, die er door aangetast zijn, in eenzame grafspelonken, waar zij den nacht doorbrengen, en verder geheel als honden of wolven leven. Ook Virgilius, Herodotus, Pomponius Mela spreken er van in denzelfden geest. Bekend is de verandering van Lykaon, koning van Arkadië, in een wolf bij Ovidius, in zijne Metamorfosen. Zoo verhaalt Plinius, dat eens, op een feest van Jupiter Lycaeus, iemand van de familie

{==266==} {>>pagina-aanduiding<<}
van Antaeus, den geweldigen reus, door het lot werd uitgekozen en naar den oever van het Arkadische meer gebracht. Daar hing hij zijne kleeren aan een boom, sprong in het water en werd veranderd in een wolf. Negen jaren later mocht hij terugkomen en, zoo hij geen menschenvleesch geproefd had, zijn vroegere gedaante hernemen, die onderwijl ouder geworden was, alsof hij haar die negen jaren gedragen had. Petronius verhaalt een dergelijk geval en voegt er bij: ‘denk nïet, dat ik gekscheer; om geen geld van de wereld zou ik u een onwaarheid vertellen.’ Wie Petronius kent, zal dit echter niet als een afdoend bewijs aanmerken, dat hij er zelf aan geloofde.
Men heeft opgemerkt, dat Arkadië de hoofdzetel der Lykanthropie was en daarvan de reden aldus verklaard. De inwoners van Arkadië waren een herdersvolk en hadden dus zeer veel van de wolven te lijden. Zij poogden zich tegen die onwelkome gasten te vrijwaren en deden dit door de instelling van een kinderoffer. Deze instelling zou van Lykaon afkomstig zijn en uit de vereeniging van dien naam met het menschen-offer zou dan de mythe der Lykantropie zijn ontstaan. Het spreekt evenwel van zelf, dat een zoo ver verspreid volksgeloof niet tot zulk een eenvoudige bron kan worden teruggebracht. De halve wereld geloofde vroeger aan weerwolven en men vindt ze niet alleen in Arkadië, maar ook ver in het noorden, in de bosschen van Noorwegen; waarschijnlijk had het bijgeloof reeds diepe wortels bij Skandinaviërs en Teutonen geschoten vele eeuwen vóór den tijd van Lykaon. Daarenboven is een enkele blik in de Oostersche letterkunde voldoende om ons te overtuigen, dat het ook in die streken van de oude wereld reeds vroeg heeft geheerscht.
De Noorsche sagen bevatten een aantal verhalen, die op dit onderwerp betrekking hebben. Zij leeren ons, dat het geloof aan de mogelijkheid eener gedaanteverwisseling zeer algemeen was, maar met dien verstande, dat men tegelijk het karakter kreeg van het wezen, welks gedaante men aannam. Daarenboven behield men zijn eigen kracht, die dus vermeerderd werd met de kracht van het dier, waarin men overging. Deze verandering had op verschillende wijzen plaats. Soms werd de huid van een dier als een kleed aangetrokken en aanstonds was men in dat dier veranderd; dan eens verliet men het menschelijk lichaam, de ziel ging in een andere gedaante over en liet het verlaten lichaam in een toestand van bezwijming, schijnbaar

{==267==} {>>pagina-aanduiding<<}
dood, achter. Dan weer had de verandering plaats door tooverij; maar in dit geval bleef de gedaante van den persoon dezelfde, hoewel de oogen van allen, die hem aanzagen, betooverd waren, zoodat zij hem niet konden herkennen. Als iemand den vorm van een dier had aangenomen, dan kon hij alleen aan zijne oogen worden herkend, die door geen macht veranderd konden worden. Daarop ging hij heen, volgde het instinkt van het dier, welks gedaante hij droeg, zonder dat zijn eigen verstand er onder leed. Hij kon weêr alles doen, wat het lichaam van het dier deed, en toch ook, wat hij als mensch deed. Hij kon vliegen of zwemmen, als hij de gedaante van een vogel of een visch had, en in den vorm van wolf was hij even woedend en boosaardig.
Onze schrijver geeft uit de Noorsche sagen voorbeelden van elk der drie soorten van gedaante-verwisseling. Wij deelen onze lezers die voorbeelden niet mee, omdat wij dan te uitvoerig zouden worden en liever wat langer willen stilstaan bij de treurige tooneelen, die het bijgeloof, waarvan wij spreken, in de middeleeuwen heeft aangericht. Vooraf echter eenige opmerkingen over den oorsprong van het genoemde bijgeloof in het Noorden.
De schrijver acht het voordeel van de studie der Noorsche mythologie hierin vooral gelegen, dat zij even doorschijnend is als het ijs van de gletschers en men in den oorsprong der volksverhalen niet kan mistasten. Dit is niet het geval met de middeleeuwsche mythen, die uit allerlei bronnen zijn ontstaan, uit Keltische, Teutonische, Skandinavische, Italiaansche en Arabische overleveringen, die elk een bijdrage tot de opsiering hebgeleverd, maar daardoor de ontleding des te moeielijker maken.
Wij kunnen dus ook den oorsprong van het geloof aan weerwolven bij de Noren gemakkelijk nagaan, Het was bij hen de gewoonte, dat zekere krijgslieden zich kleedden met den huid der dieren, die zij verslagen hadden, hetzij om de warmte. misschien ook om zich daardoor een indrukwekkend voorkomen tegenover den vijand te geven. In enkele sagen is van een dergelijke kleeding sprake, zonder dat er eenige bovennatuurlijke kracht aan toegekend wordt. De naam, aan zulke met wolfshuiden over hun wapenrusting gekleede krijgers gegeven (berserkr), werd later gebruikt van menschen, die met bovennatuurlijke krachten waren toegerust en aan toevallen van duivelachtige woede leden.
De berserkr was gehaat en gevreesd bij de vreedzame land-
{==268==} {>>pagina-aanduiding<<}
bewoners, daar hij de gewoonte had om deze tot een tweegevecht uit te dagen. Naar de wetten van Noorwegen verbeurde iemand, die zulk een uitdaging niet aannam, al zijne bezittingen, tot zijn vrouw toe, als een lafaard, die de bescherming der wet onwaardig was; al wat hij had, ging over in de handen van den uitdager. Zoo had de berserkir den ongelukkigen boer in zijn macht. Hij noodigde zieh tot een of ander feest, en droeg zijn aandeel in den maaltijd bij, door een gast, die hem hinderde, de hersens in te slaan, alleen om aan zijn handen wat te doen te geven.
Men kan zich voorstellen, hoe het bijgeloof des volks zich vereenigde met de algemeene vrees voor deze in wolven- en beerenhuiden gekleede roovers en dat men hun de kracht toeschreef van de dieren, wier huid zij droegen en wier woestheid hun zeker eigen was. Maar hier bleef het bijgeloof niet staan; de verbeelding der sidderende boeren voegde weldra aan deze ongemanierde rustverstoorders de eigenschappen toe van booze geesten. Te meer was daartoe aanleiding, doordat aan de berserkir, gelijk uit de Noorsche sagen duidelijk blijkt, het vermogen werd toegeschreven om zich tot een staat van woede te brengen, waarin zij als door een daemonische macht werden overvallen en tot daden gedreven, die zij met bedaarde zinnen nooit verricht zouden hebben. Zij kregen dan een bovenmenschelijke kracht en waren even onkwetsbaar en ongevoelig voor pijn als de Jansenistische convulsionisten van St. Medard. Men meende, dat geen zwaard hun schaden kon, geen vuur hen verbranden; alleen een bende kon hen meester worden, door hun de beenderen te breken en en de hersens in te slaan. Hunne oogen gloeiden als een vlam; zij grijnsden met de tanden; het schuim kwam hun op den mond; zij knaagden aan de riemen van hun schild; men zeide, dat zij ze soms doorbeten, en als zij een aanval deden, dan blaften zij als honden of huilden als wolven.
Volgens het eenparig getuigenis der Noorsche geschiedschrijvers, werd de berserkir-woede tot een eind gebracht door den doop en, toen het christendom ingang vond, verminderde het getal dezer wolfmenschen. Deze soort van krankzinnigheid evenwel kwam niet alleen over hen, die zich daartoe opwonden; er waren ook, die er vruchteloos tegen worstelden en diep betreurden, dat zij er aan leden. Zoo wordt in een der Noorsche sagen van Thorir, den zoon van Ingimund, verhaald,

{==269==} {>>pagina-aanduiding<<}
dat hij van tijd tot tijd door een berserkr-woede overvallen werd; op raad van zijn broeder nam hij een kind tot zich, dat men wilde ombrengen, en van dien tijd af was hij van zijn kwaal genezen.
Een derde omstandigheid, die ter verklaring wordt bijgebracht, is de afleiding van het woord weerwolf, van Vargr, dat in het Noorsch een dubbele beteekenis heeft en zoowel in den zin van een goddeloos man als van een wolf gebruikt werd. In het Engelsche were (were-wolf) en in het Fransche garou of varou (loupgarou), het Deensche var-ulf en het Gothische vaira-ulf zijn de verschillende gedaante-veranderingen van hetzelfde woord te herkennen. De Angel-Saksen plachten te zeggen, dat een overtreder der wet een wolvenhoofd had. Zij hadden in hunne wet een vonnis in deze woorden: ‘hij zal weggedreven worden als een wolf en zoo ver voortgejaagd als men de wolven pleegt voort te jagen.’ Ziedaar gegevens genoeg, waaruit de sagen der weervolven konden geboren worden.
Met deze gegevens voor ons, gaan wij thans tot de middeleeuwen over om te zien, hoe zich daar de weerwolven vertoonen en welk een rol zij spelen.
Talrijk zijn de verhalen, die uit deze tijden bewaard zijn gebleven. In den nacht van Kersmis, zegt Olaus Magnus, verzamelt zich een menigte wolven, die vroeger menschen waren, op een bepaalde plaats en beginnen dan op menschen en niet-wilde beesten aan te vallen, alles verslindende, wat zij op hun weg ontmoeten. - Een edelman reisde eens door een groot bosch met eenige boeren in zijn gevolg, die zich met de zwarte kunst afgaven. Zij vonden geen huis om den nacht door te brengen en hadden grooten honger. Toen bood een van de boeren aan, wanneer de anderen hem niet verklapten, hun een schaap te brengen uit een kudde, die op een afstand graasde. Daarop verwijderde hij zich diep in het bosch, veranderde zich in de gedaante van een wolf, viel op de kudde aan en bracht in zijn mond een schaap aan zijne reisgenooten. Zij namen het dankbaar aan, waarop hij zich nogmaals veranderde en weer zijn gewone menschelijke gedaante aannam. De vrouw van een edelman in Lijfland gaf haar twijfel aan een harer slaven te kennen, of het aan een man of een vrouw mogelijk was, aldus van gedaante te veranderen. De slaaf nam terstond aan, haar de mogelijkheid te bewijzen. Hij verliet de kamer en in het volgend oogenblik

{==270==} {>>pagina-aanduiding<<}
zag men een wolf over het land loopen. De honden liepen hem achterna en, ondanks zijn verzet, rukten zij hem een van zijne oogen uit. Den volgenden dag verscheen de slaaf voor zijn meesteres, blind aan een oog. - Een edelman bij Praag beroofde zijne onderdanen van hunne bezittingen en bracht ze door zijne afpersingen tot armoede. Hij ontnam aan een arme weduwe met vijf kinderen haar laatste koe; maar, als een oordeel, stierf al zijn vee. Toen barstte hij los in vreeselijke vloeken en God veranderde hem in een hond; maar zijn menschenhoofd behield hij. Een hertog van Pruisen riep een boer voor het gerecht, omdat hij het vee van zijn buurman verslonden had. De man was mismaakt, met groote wonden in het aangezicht, die hij van hondenbeeten gekregen had, terwijl hij in de gedaante van een wolf was. Men geloofde, dat hij tweemaal 's jaars van gedaante veranderde, op Kersmis en St. Jan. Men zeide, dat hij zich zeer ongemakkelijk gevoelde, als het wolfshaar begon op te komen en zijn lichaam te veranderen. Hij werd lang gevangen gehouden en goed bewaakt, uit vrees, dat hij onderwijl een weerwolf zou worden en ontsnappen; doch er gebeurde niets bijzonders; het schijnt, dat hij levend verbrand is.
Eens reisde een priester in een vreemd land en verdwaalde in een bosch. Hij zag een vuur in de verte, ging er heen en ontdekte een wolf, die er bij zat. De wolf sprak hem toe met een menschenstem en bad hem niet bevreesd te zijn, daar hij van het Ossyrisch geslacht was, waarvan een man en een vrouw veroordeeld waren, een zeker aantal jaren in de gedaante van een wolf door te brengen. Eerst na zeven jaren mochten zij naar huis terugkeeren en hunne vroegere gedaante aannemen, wanneer zij dan nog leefden. Hij verzocht den priester zijn zieke vrouw te bezoeken, en te troosten en haar de sakramenten toe te dienen. De priester beloofde dit na eenige aarzeling en eerst nadat hij zich overtuigd had, dat de beesten menschen waren, daar de wolf zijne voorpooten als handen gebruikte, en hij de wolvin haar wolfsvel zag aftrekken van het hoofd tot den buik en het gelaat van een oude vrouw vertoonen. Dit verhaal is afkomstig van Joh. van Nuremberg in zijn boek: de Miraculis in Europa.
Uit Koerland worden de volgende voorvallen medegedeeld. Zeker heer, op het punt van op reis te gaan, zag in het jaar 1684 een wolf bezig met het grijpen van een schaap uit zijn eigen

{==271==} {>>pagina-aanduiding<<}
kudde en vuurde op hem, met dit gevolg, dat de wolf gewond en huilend in een bosch vluchtte. Toen hij van zijn reis terugkeerde, vond hij de geheele buurt in de overtuiging, dat hij op Michel, een van zijne onderhoorigen, een tolgaarder, had geschoten. De vrouw van Michel vertelde en dit werd door vele getuigen bevestigd, dat haar man, na het zaaien van zijn rogge, overlegd had, hoe hij eens goed feest zou kunnen vieren. De vrouw vermaande hem in geen geval iets van de kudde van zijn heer te stelen, die door gevaarlijke honden werd bewaakt. Maar hij sloeg den raad in den wind, deed een aanval op de schapen en kwam hinkend terug. In zijn woede over het mislukken van zijn onderneming, was hij op zijn eigen paard aangevallen en had het den strot geheel doorgebeten.
In hetzelfde jaar was iemand op het punt van op een troep wolven te schieten, toen hij uit hun midden een stem hoorde: ‘goede vriend! vuur niet; het zou slecht afloopen.’ - Iemand van hoogen rang stond zóó onder de macht van den booze, aan wien men deze gebeurtenissen toeschreef, dat hij meer dan eens in het jaar in een toestand kwam, waarin hij zich in een wolf veranderd waande, en dan in de bosschen ronddwaalde en kleine kinderen trachtte te vangen en te verslinden. - Over dit laatste verschijnsel aanstonds meer.
In 1541 was er in Pavia een pachter, die, als wolf, menigeen in het open veld overviel en in stukken scheurde. Met veel moeite werd hij gevangen en toen verzekerde hij, dat het eenig onderscheid tusschen hem en een eigenlijken wolf hierin bestond, dat bij den laatste het haar naar buiten groeide en bij hem naar binnen. De rechters, die zeker ook veel van bloeddorstige wolven hadden, besloten er de proef van te nemen en lieten den armen dromnel de armen en beenen afhakken, hetgeen zijn dood ten gevolge had.
In 1542 waren er zooveel weerwolven in den omtrek van Konstantinopel, dat de keizer met zijn lijfwacht er op lostrok en er honderd vijftig versloeg. Drie jonge dames vielen, in de gedaante van katten, op een arbeider aan, en werden door hem gewond. Den volgenden morgen vond men ze bloedend in haar bed. - Het is geen oratorische wending, wanneer ik hier zeg: waar zouden wij eindigen? De verhalen zijn inderdaad zoo talrijk, dat ik vrees mijne lezers te vermoeien, indien ik zoo voortging. Ik heb hunne aandacht nog een weinig noodig. Daarom ga ik tot andere

{==272==} {>>pagina-aanduiding<<}
en akeliger voorvallen over. Het is een chapter of horrors, dat nu voor mij ligt.
Verplaatst u te Besançon, in het jaar 1521. Twee mannen staan voor de rechtbank, van tooverij en onmenschelijke wreedheid beschuldigd, Pierre Bourgot en Michel Verdung. De eerste komt tot de volgende bekentenis, zeker wel na een uurtje op de pijnbank doorgebracht te hebben: Vóór negentien jaren brak een hevige storm over het land los en, onder andere verwoestingen, daardoor aangericht, werd mijn kudde verstrooid. Vergeefs ging ik met andere boeren de schapen zoeken, om ze terug te brengen; zij waren nergens te vinden. Toen kwamen er drie zwarte ruiters aan, en de laatste zeide tot mij: waar gaat gij heen? gij schijnt in moeielijkheid. Ik verhaalde hem, wat er gebeurd was, en hij beloofde, dat zijn meester voortaan mijn kudde beschermen zou, als ik mij op hem wilde verlaten. Spoedig, zei hij, zou ik mijne schapen terugvinden en over vier of vijf dagen zou hij mij van geld voorzien. Het duurde dan ook niet lang, of ik vond mijne kudde bijeen. Bij mijn tweede ontmoeting met den vreemdeling vernam ik, dat hij een dienaar van den duivel was. Ik zwoer God en de heilige maagd en alle heiligen en paradijsbewoners af; ik deed afstand van het christendom, kuste zijn linkerhand, die zwart en ijskoud was, als die van een lijk. Toen viel ik op de knieën en sloot een verbond met den Satan. Twee jaren bleef ik in zijn dienst en kwam nooit in een kerk, voordat de mis geëindigd was, op uitdrukkelijk verlangen van mijn meester, die, zooals ik later vernam, Moyset beette. Al mijn angst voor mijn kudde was verdwenen, want de duivel beschermde haar tegen de wolven. Doch deze onbezorgdheid maakte, dat ik den dienst van den duivel mocde werd en weer naar de kerk begon te gaan, totdat ik door Michel Verdung er toe gebracht werd, mijn verbond met den duivel te vernieuwen, onder voowaarde, dat hij mij van geld zou voorzien. In een bosch bij Chastel Charnon kwamen wij met vele anderen bijeen, die ik niet kende; wij dansten en ieder had in zijn of haar
hand een blaker met een blaauwe vlam. Nog altijd in de verwachting, dat ik geld zou krijgen, haalde Michel mij over om mij zoo snel mogelijk te bewegen, daartoe kleedde ik mij uit en liet mij door hem met een zalf insmeren; toen geloofde ik, dat ik in een wolf veranderd was. In den beginne was ik wat verschrikt van mijne vier wolfspoten en van den huid, waarmeê ik op eens overdekt

{==273==} {>>pagina-aanduiding<<}
was; maar het bleek mij, dat ik nu als de wind zoo snel kon reizen. Dit kon niet gebeurd zijn zonder de hulp van mijn machtigen meester, die bij het tooneel tegenwoordig was, hoewel ik hem niet zag, voordat ik mijn menschelijke gedaante had teruggekregen. Michel deed als ik. Toen wij een of twee uren in deze gedaanteverwisseling doorgebracht hadden, smeerde Michel mij weer in en onmiddellijk veranderden wij weer in menschen. Maar niet om zoo te blijven; want meermalen herhaalde zich later dezelfde gedaanteverwisseling.
Op de tochten, die Peter en Michel als wolven deden, vielen zij nu eens op een jongen van zes of zeven jaren aan, dan op een vrouw. die zij in stukken scheurden, dan op een meisje van vier jaren, dat zij op een arm na geheel opaten. Het vleesch vond Michel heerlijk. Een aantal dergelijke bloeddorstige handelingen werden vereischt, soms ook als zij weer hun menschelijke gedaante hadden. Michel veranderde in een wolf, terwijl hij gekleed was, Peter moest zich eerst ontkleeden. Hij kon volstrekt niet zeggen, hoe het haar verdween, als hij zijne natuurlijke gedaante terugkreeg. - Het gansche verhaal van Peter werd door Michel voor de balie als waar erkend.
In 1573 kregen de boeren in de buurt van Dôle, in Franche Comté, vergunning van het hof, om op den weerwolf, die het land onveilig maakte, te jagen. In die vergunning wordt, evenals in bovengenoemd verhaal, van een aantal kleine kinderen gesproken, door het ondier geroofd en verslonden. Het kwam eindelijk uit, dat de weerwolf niemand anders was dan een kluizenaar, die daar in een bosch woonde. Hij werd gevangen genomen en bekende allerlei gruwelen, waaraan hij zich in de gedaante van een wolf had schuldig gemaakt.
In 1598 was er in de Jura een arm meisje, Perrette Gandillon genaamd, die op handen en voeten liep, meenende, dat zij een wolf was. Eens, toen zij een aanval van lykantropie had, zag zij twee kinderen, die boschbessen plukten. Zij viel op het meisje aan en zou het gedood hebben, zoo haar broertje baar niet gered had met een mes. Maar Perrette rukte het mes uit zijn hand, wierp hem neer en beet hem in de keel, zoodat hij stierf. Hierop werd Perrette door het volk in stukken gescheurd. Kort daarop werd Pierre, de broer van Perrette, van tooverij beschuldigd. Hij werd ook een wolf en had maar in het vochtig gras te rollen, om zijn gewone gedaante weer te krijgen. Zijn

{==274==} {>>pagina-aanduiding<<}
zoon George en zijn dochter Antoinette leden aan dezelfde kwaal. Allen werden gevangen genomen, opgehangen en verbrand.
Den 14. Dec. van hetzelfde jaar werd een kleermaker van Chalons door het parlement van Parijs veroordeeld om verbrand te worden wegens lykanthropie. Hij had kinderen in zijn winkel gelokt of in de schemering aangevallen, als zij in de bosschen rondliepen, en ze gedood, waarna hij hun vleesch als gewone spijs schijnt te hebben toebereid en met veel smaak genuttigd. Er werd een kast vol beenderen in zijn huis gevonden. De bijzonderheden van zijn proces waren zoo vol van afgrijselijkheden, dat de rechters de documenten lieten verbranden.
Nog een derde rechtsgeding van dienzelfden aard had er in dit noodlottig jaar te Angers plaats. In een woeste en eenzame streek bij Caude vonden eenige landlieden eens het lijk van een jongen van vijftien jaren, vreeselijk verminkt en met bloed bedekt. Toen zij naderden, vloden twee wolven in het bosch weg. Zij joegen ze achterna, totdat zij hun bloedig spoor verloren; maar eensklaps ontdekten zij in het hout een half naakten man, van vrees klappertandend, met lange haren en baard en bebloede handen, zijn nagels waren als klauwen en nog vol met stukjes menschenvleesch. Hij werd gevangen genomen en bekende, dat hij Roulet heette en bedelaar was, die met zijne broeder Johan en zijn neef Julius aan de huizen rondging om aalmoezen te vragen. Hij bekende ook, dat hij zich in een wolf kon veranderen door middel van een zalf, die zijne ouders hem gegeven hadden, en dat hij den jongen gedood had. In de gevangenis stelde hij zich aan als een idioot. Hij werd ter dood veroordeeld, maar kwam in appèl bij het parlement van Parijs en zijn vonnis werd veranderd in twee jaren opsluiting in een dolhuis, omdat hij meer teekenen van krankzinnigheid had gegeven dan van slechtheid en tooverij.
Wij besluiten deze reeks van verhalen met de geschiedenis van Jean Grenier. In het zuiden van Frankrijk, in het tegenwoordig departement van Landes, waren in een namiddag in de lente eenige dorpsmeisjes bezig met schapen te weiden op de duinen tusschen de uitgestrekte pijnbosschen en de zee. Het was verrukkelijk weer en het schoone landschap vervulde het hart der jonge deerns met vroolijkheid, zoodat hare welluidende stemmen en haar blij gezang langs de heuvelen weerklonken. Eensklaps werden de schapen onrustig en begonnen de honden te blaffen. De

{==275==} {>>pagina-aanduiding<<}
meisjes liepen er heen en zagen in een ondiepen kuil een jongen van dertien jaren zitten met een zonderling voorkomen. Hij zag er woest uit; lang haar, groote tanden, een olijfkleurig gelaat, sterke handen met puntige nagels en lompen om het lijf. De meisjes zagen hem met verbaasde oogen en met een kloppend hart aan, maar hij bleef bedaard zitten, en zei met een ruwe stem: ‘wel, meisjes, wie van u is de liefste? dat zou ik wel eens willen weten.’ Waarom? vroeg Jeanne Gaboriant, de oudste, een meisjen van achttien jaren. ‘Omdat ik de aardigste wou trouwen’, was het antwoord. Zoo, zei Jeanne schertsend, dat is te zeggen, als ze u hebben wil, wat niet heel waarschijnlijk is, want niemand van ons kent u. - ‘Ik ben de zoon van een priester.’ - Ziet ge er daarom zoo zwart en zoo vuil uit? ‘Neen, ik ben donker van kleur, omdat ik tusschenbeiden een wolfshuid draag.’ Een wolfshuid! riep het meisje; en wie gaf u dien? ‘Een zekere Pierre Labourant.’ - Er is hier niemand, die zoo heet. Waar woont hij? Een luid gelach en zonderling gehuil was het antwoord. De meisjes schrikten achteruit en de jongste verborg zich achter Jeanne. - ‘Wilt ge Pierre Labourant leeren kennen? Wel nu; hij heeft een koperen ketting om den hals; waarop hij altijd pleegt te knauwen. Wilt ge weten, waar hij woont? In een plaats van duisternis en vuur, waar vele anderen zijn; sommigen zitten op koperen stoelen en branden, branden; anderen zijn uitgestrekt op gloeiende bedden en branden ook. - Zoo ging hij voort en vertelde, onder andere wonderlijke dingen, die de meisjes deden sidderen, eindelijk, dat hij een weerwolf was en honden en kleine meisjes had gedood en opgegeten. De laatsten smaakten hem veel beter dan de eersten. Geen wonder, dat zijne toehoorderessen in allerijl de vlucht namen. Daar in denzelfden tijd verscheiden kleine meisjes op een geheimzinnige wijze verdwenen waren en een jongen van hetzelfde
voorkomen, als die in de duinen was gezien, Jean Grenier genaamd, allerlei vreemde verhalen wist te doen aan een meisje van dertien jaren, Marguérite Poirier, dat met hem de schapen placht te hoeden, zoodat zij zich dikwijls bij hare ouders over hem beklaagd had, en diezelfde jongen eens plotseling verdwenen was en daarop een wild dier op haar aangevallen was en hare kleederen in stukken gescheurd had, werd de zaak onderzocht en bleek het weldra, dat de genoemde jongen de dader was van een aantal gruwelen, die den omtrek met schrik en

{==276==} {>>pagina-aanduiding<<}
vrees hadden vervuld. Verscheiden kinderen had hij gedood en verslonden. Hij kon zich, zeide hij, door een smeersel in een wolf veranderen en ging dan meestal 's nachts op roof uit. Hij beschuldigde zijn vader, hem meermalen geholpen te hebben. Zijn stiefmoeder was van dezen gescheiden, zeide hij, omdat zij haar man eens de poten van een hond en de vingers van een hert had, zien uitspuwen. De man, die hem het wolfsvel gegeven had zeide hij, had hem streng verboden, den duimnagel van zijn linkerhand af te bijten, die dikker en langer dan de anderen was; hij moest er altijd op zien, zoolang hij wolf was. Kortom, de zaak werd gerechtelijk onderzocht, Jean Grenier bekende alles, zijne verklaringen bleken volkomen waarheid te zijn. De rechtbank verklaarde hem voor idioot en veroordeelde hem tot levenslange opsluiting in een klooster te Bordeaux, waar hij in zijne christelijke en zedelijke plichten onderwezen zou worden; maar de eerste poging om te ontsnappen zou met den dood gestraft worden. Bij de uitspraak van het vonnis verklaarde de voorzitter de zoogenaamde Lykanthropie en Kuanthropie voor hallucinatiën en dat de verandering van gedaante alleen in het brein van den krankzinnige kon opkomen. Maar de opvoeding der monniken bleek Jean Grenier niet vell te baten. Spoedig zette hij zijn oude leefwijze voort, liep op handen en voeten door den tuin van het klooster en verslond alle afval van dierenvleesch, dien hij kon machtig worden. Zeven jaren leefde hij nog voort en stierf toen, zonder dat men hem zijn vroegere overtuiging had kunnen ontnemen.
De verklaring van de rechtbank in de zaak van Roulet en Grenier verdient de aandacht. De geneeskundigen begonnen sedert dien tijd de Lykanthropie als een krankzinnigheid te bet schouwen, die door hen behandeld en niet als een misdaad gestraft moest worden. Volgens onzen schrijver heerscht echter nog heden in het zuiden van Frankrijk, niet alleen het geloof aan het bestaan van weerwolven, maar ook het geloof, dat men in een weerworf verandert, waarbij dan de verschijnselen zich vertoonen van den verslindenden aard, dien men daardoor krijgt. Ook in Noorwegen en Zweden gaan nog allerlei verhalen van verandering van menschen en dieren rond. In Oost-Friesland gelooft men (zeker op het platte land), dat, wanneer in één gezin zeven meisjes op elkaar volgen, één van haar een weerwolf is, zoodat de jongelingen aarzelen om een van zulke dochters ten huwelijk te vragen.

{==277==} {>>pagina-aanduiding<<}

Ook in Amerika wordt het bijgeloof aangetroffen omtrent de verandering van menschen in arenden, tijgers, slangen. Een Indiaan sloeg zijn woning op aan den oever van het meer van den Grooten Beer en nam een hond mee, die jongen moest en welhaast acht kleintjes ter wereld bracht. Als hij ging visschen, bond hij de jongen vast, maar hoorde dikwijls bij zijn thuiskomst een geluid als van kleine kinderen. Eens verraste hij het gezelschap en zag toen werkelijk acht lieve kinderen met elkaar dansen en lachen, terwijl de honden-vellen naast hen lagen. Hij wierp deze in het vuur en de kinderen behielden hun gedaante; zij werden de voorvaderen van een Indiaanschen volkstam.
Een zoo algemeen verspreid bijgeloof, dat eeuwen lang in de gansche wereld heeft geheerscht, moet wel zijn grond hebben in een karaktertrek van de menschelijke natuur. Baring Gould vindt dien grond in zekere neiging van den mensch om het leven te vernielen. Welk een aantal jongens is er, die graag een koe of een varken zien slachten en met genot de laatste stuiptrekkingen van het ongelukkige dier gadeslaan. Bij sommige menschen vertoont zich die neiging in onverschilligheid voor het lijden, dat zij zien, bij anderen in een louter vermaak om te zien dooden, en bij anderen in een onweerstaanbare begeerte om te pijnigen en te verwoesten. Bij kinderen en onden van dagen, bij onbeschaafden en beschaafden, bij ontwikkelden en onkundigen komt deze neiging voor den dag, zoodat de oorzaak daarvan in den natuurlijken aanleg gelegen is. De jagers en de visschers volgen een natuurlijk instinkt om te vernielen, als zij aan vogels, hazen en visschen den oorlog verklaren. Waarom slaat een kind onwillekeurig naar een kapel, die voorbij vliegt? Het geeft niets meer om het insekt, als het eenmaal dood nederligt, dan alleen als het nog stuiptrekt, wanneer hij het met belangstelling zal gadeslaan. Het is, zegt Baring-Gould, omdat er leven in het insekt is en het kind een instinkt heeft om het leven te verwoesten overal, waar hij het vindt.
Ouders en opvoeders weten, dat kinderen van nature wreed zijn en dat de menschelijkheid door opvoeding bij hen moet aangekweekt worden. Waar dit niet geschiedt, daar blijft een zekere bloeddorstigheid heerschen, die zich nu en dan in meerdere of mindere mate openbaart. In 1862 werd in Frankrijk een zekere Dumollard ter dood gebracht, die ten minste zes arme meisjes van het leven had beroofd, en waarom? Alleen om in het bezit

{==278==} {>>pagina-aanduiding<<}
van hare kleeren te komen, die natuurlijk niet veel waarde hadden. Het geheele proces wordt beschreven in het tijdschrift All the year round, 1862 no. 162. In 1809 werd het doodvonnis voltrokken aan zekeren Andreas Bichel (waar, wordt niet medegedeeld), die jonge meisjes in zijn huis lokte, onder voorwendsel van een tooverspiegel te bezitten, waarin ieder haar toekomstigen man kon zien; als hij ze in zijn macht had, dan bond hij haar de handen op den rug en sloeg ze dood, om haar daarop van de kleederen te berooven. Maar hiermee was hij niet tevreden; want dan begon hij de lijken op de afschuwelijkste wijze te verminken en bekende zelf in het verhoor, dat hij daarbij beefde van genot.
In het algemeen levert de oude geschiedenis een aantal voorbeelden van bloeddorstigheid op. Men denke aan vele Romeinsche keizers, een Nero en Caligula niet te vergeten. In den oorlog komt deze karaktertrek menigmaal voor den dag. Een oud soldaat, die den slag van Waterloo bijgewoond had, verklaarde, dat er geen grooter genot was dan iemand te doorsteken, dat hij s'nachts, als hij wakker lag, zich kon verlustigen in de gedachte van het aangenaam gevoel, dat hij daarbij ondervond. Struikroovers zijn dikwijls met rooven niet tevreden, maar toonen soms een bloeddorstige neiging tot pijniging en moord. Gall verhaalt van een vioolspeler, die voor derechtbank bekende, vier en dertig moorden gepleegd te hebben, alleen omdat hij er zoo'n genoegen in had. Onder deze soort van menschen wordt ook Condé, graaf van Charlois genoemd, die reeds in zijn jeugd zooveel hield van dierenplagen en later niet andersdeed dan bloedvergieten. Lodewijk XI van Frankrijk heeft gedurende zijn regeering 4000 menschen doen ombrengen en placht hun terechtstelling en dood achter een heining te bespieden.
Een zeer uitvoerig verhaal doet onze schrijver van het rechtsgeding van den Maréchal de Retz in het midden der 15de eeuw, wiens euveldaden aanleiding zouden gegeven hebben tot het sprookjen van blauwbaard. Hij behoorde onder de aanzienlijksten van Frankrijk, had zich beroemd gemaakt door vele schitterende wapenfeiten, maar trok zich, na een groot vermogen geërfd te hebben, op zijn kasteel bij Nantes terug. Daar wist hij kinderen van twaalf en dertien jaren binnen te lokken, die nooit meer tot hunne treurende ouders terugkeerden. Het getal wordt op

{==279==} {>>pagina-aanduiding<<}
800 begroot! In den beginne wist men niet, waar al de de kinderen bleven; die telkens uit den omtrek verdwenen maar allengs viel het vermoeden op den maarschalk en eindelijk werd hij voor de rechtbank te Nantes geroepen. Men onderzocht zijn kasteel en vond daar de bewijzen van zijne menigvuldige moorden. Hij poogde het verhoor te ontgaan, door in het algemeen te belijden, dat nij een groot zondaar was, en zich bereid te verklaren, de overige dagen van zijn leven in een klooster door te brengen. Maar de rechtbank was hiermee niet te vreden; haar waardige voorzitter, Pierre de l' Hopital, sneed alle uitwegen, waardoor de schuldige poogde te ontkomen af en bracht een zijner handlangers tot volledige bekentenis. Ongehoorde gruwelen werden nu openbaar. De eenige beweegreden, die den maarschalk tot zijn onmenschelijk bedrijf had gebracht, was zijn lust om bloed te zien en ook zich te verlustigen in het lijden der ongelukkige slachtoffers. Hij placht zich uit Suetonius en Taeitus te laten voorlezen en kon dan den lust niet weerstaan om de gruwelen, door deze schrijvers van de Romeinsche keizers verhaald, na te volgen. De verklaringen van dezen schuldige maakten een diepen en pijnlijken indruk op de rechters. Een ander bevestigde al wat hij medegedeeld had, en eindelijk kwam ook de maarschalk, uit vrees voor de pijnbank, tot volledige bekentenis. Wij besparen den lezer de bijzonderheden van deze huiveringwekkende geschiedenis. Zij is een droevig voorbeeld van de ontaarding der menschelijke natuur.
De Maarschalk de Retz en zijne twee voornaamste handlangers werden veroordeeld om opgehangen en verbrand te worden. Den 26sten October 1440 werd het vonnis, ten aanschouwe van een ontelbare menigte, te Nantes voltrokken. Deze geschiedenis is te nauwkeurig bewaard gebleven en met officieele stukken bevestigd, dan dat wij haar, hoe gaarne we het ook deden, naar het gebied der verdichting kunnen verwijzen. Daardoor wordt ook het volgend verhaal, dat wij op zichzelf anders zeer onwaarschijnlijk zouden achten, geloofelijk.
In zijne Beiträge znr philosophischen Anthropologie (Wien-1796) hangt Michael Wagener een ontzettend tooneel op van een dame in Hongarije in het eind der 16de en het begin der 17de eeuw, die zich verbeeldde, dat zij schooner werd door zich in bloed te baden en zich nu op allerlei wreedaardige wijzen bloed begon te bezorgen; 650 meisjes offerde zij aan haar bloeddorst op, die

{==280==} {>>pagina-aanduiding<<}
ten laatste geene grenzen meer kende. Eindelijk kwamen hare gruwelen aan het licht; haar kasteel werd ingenomen en zij zelve levenslang opgesloten.
Een aantal dergelijke en nog erger verhalen zouden wij hier kunnen bijvoegen; maar de pen weigert ze weer te geven; wie op zulke tooneelen belust is, raadplege den gids, dien wij volgen. Uit alles blijkt, dat er in sommige naturen een ontembare begeerte is naar menschenbloed en dat hierin een der voornaamste oorzaken moet gezocht worden van de lykanthropie, die vroeger zoo algemeen schijnt geweest te zijn. Een eerzuchtig man stelt zich in zijn waanzin voor, dat hij een koning is; een gierigaard, dat hij arm is of een onmetelijken schat heeft ontdekt; een oud man, die veel aan rheumatiek lijdt, dat hij glazen beenen heeft. Evenzoo is de natuurlijke openbaring van krankzinnigheid bij den man, die van nature wreed is, dat hij veranderd is in het wreedst en bloeddorstigst dier, dat hij kent.
De hallueinatiën, waaraan de lykanthropisten leden, hebben ook hare analogieën in andere ziekteverschijnselen. Zoo kan de koorts iemand doen gelooven, dat zijne ledematen op een onnatuurlijke manier zijn saamgetrokken of uitgerekt. De typhns heeft soms ten gevolge, dat de lijder meent verdubbeld te zijn of in tweeën gedeeld, of zijne ledematen verloren te hebben; in zulk een toestand kan iemand gelooven, een ander te zijn dan hij is, bijv. een man, dat hij een vrouw is geworden. Wie aan monomanie lijdt en iemand anders meent te zijn, zoekt zich te verplaatsen in de gewaarwordingen, gedachten en gewoonten van dien ander, en daar dit gemakkelijk gaat, wordt hij in zijn manie bevestigd.
Ook door kunstmiddelen kan een dergelijke hallucinatie worden te weeg gebracht, en dat dit werkelijk is gebeurd, bleek menigmaal uit de verklaringen van de rechtbank. Men denke aan de zalf, waarvan telkens in de boven vermelde verhalen gesproken wordt. De bestanddeelen, waaruit die zalven waren samengesteld, zijn bekend. Daaronder wordt genoemd belladonna, opium en het vet van kleine kinderen, die opzettelijk daartoe gedood werden. Dat de lijkanthropisten zich in een dier veranderd waanden, laat zich gemakkelijk verklaren. De medegedeelde gevallen zijn alle van schaapherders, die door hun beroep telkens met wolven in aanraking kwamen, en niet vreemd is het, dat deze lieden, in een toestand van hallucinatie, zich

{==281==} {>>pagina-aanduiding<<}
verbeeldden zelven de gruwelen gepleegd te hebben, die door de wolven voor hunne oogen waren geschied. Meermalen komt het voor, dat iemand zich aanmeldt bij het gerecht als schuldig aan misdaden, die werkelijk plaats gehad hebben; doch bij nader onderzoek blijkt het, dat die misdaden wel op de beschreven wijze, maar door een ander gepleegd zijn.
In den oorlog der Fransche omwenteling slond het fregat Hermione onder bevel van kaptein Pigot, een hard man en streng bevelhebber. Het scheepsvolk kwam in oproer en liet het schip in een vijandelijke haven binnenloopen, na den kaptein en verscheiden officieren op zeer wreedaardige wijze vermoord te hebben. Een der schepelingen ontkwam, door wien verscheiden misdadigers, die later gevangen genomen werden en aan het gerecht overgeleverd, een voor een werden geeonfronteerd. De rijks-griffier, Mr. Finlayson, die toen een officieelen post bij de Admiraliteit bekleedde, verklaart, dat hij meer dan zes matrozen heeft gezien, die uit eigen beweging bekenden, dat zij aan kaptein Pigot den eersten slag hadden toegebracht. Zij verhaalden al de omstandigheden van het oproer in alle bijzonderheden en met de meeste nauwkeurigheid, en toch was geen hunner oit op het schip geweest of had kaptein Pigot bij zijn leven gezien. Door overlevering hadden zij van hunne makkers de bijzonderheden der gebeurtenis vernomen. Toen zij daarna lang achtereen op een eenzamen post in het buitenland bleven, hongerend en dorstend naar huis, werden zij zwak van geest; eindelijk geloofden zij zich werkelijk schuldig aan de misdaad, waarover zij zoo lang hadden nagedacht en lieten zich met een weemoedig genoegen in ketenen naar Engeland vervoeren, om daar geoordeeld te worden. Bij de Admiraliteit was men steeds in staat, hun onschuld te bewijzen, in strijd met hunne eigen verzekeringen. Het verhaal van deze dingen is te vinden in de London Judicial Gazette van Jan. 1808.
Om de verklaring van het verschijnsel der Lykanthropie te voltooien, wijdt onze schrijver nog een afzonderlijk hoofdstuk aan den oorsprong der mythen, waarin menschen voorgesteld worden, die in dieren veranderen of omgekeerd. Bekend is het, dat de Grieksche mythologie vol van zulke verhalen is; de Gedaanteverwisselingen van Ovidius zijn opzettelijk daaraan gewijd. In de Skandinavische mythologie verandert Odin zich in de gedaante van een arend, Loki in die van een zalm. De oostersche gods-
{==282==} {>>pagina-aanduiding<<}
diensten zijn even rijk aan dergelijke verhalen. Wij kunnen dit punt, als van algemeene bekendheid, laten rusten.
De leer der zielsverhuizing is gegrond op het verband, dat er bestaat tusschen dieren en menschen. De ouden geloofden in een bezielde dierenwereld; de wetten van het verstand en die van het instinkt werden dooreen gehaspeld of als een onverklaarbaar raadsel beschouwd. Men meende, dat de menschelijke ziel met haar bewustheid reeds in een vroeger bestaan was gevormd, zoodat in de mythe der zielsverhuizing het verlangen en streven der ziel werd afgebeeld naar de bron, waaruit zij afkomstig was, terwijl hare droomen en hallucinatiën werden aangemerkt als sporen van herinnering aangaande daden, die in een vroeger bestaan hadden plaats gehad. Men onderstelde, dat de ziel na den dood weer in iets anders overging, òf in een hoogeren òf in een lageren vorm van bestaan. De toestand, waarin men na zijn dood kwam, was de belooning of de straf voor het leven, dat men vóór zijn dood geleid had. Een woest en bloeddorstig man werd, als Lykaon, in het lichaam van een wild dier, een vreesachtig man in een haas veranderd, dronkaards en gierigaards werden zwijnen.
Het verstand, dat diereu toonden, had zooveel overeenkomst met dat der menschen in de kindsheid en jeugd van ons geslacht dat het geen wonder is, wanneer onze voorvaderen de grenslijn voorbij zagen tusschen de rede en het instinkt. En door die grenslijn voorbij te zien, vervielen zij natuurlijk in het geloof aan de zielsverhuizing. De punten van verschil werden voorbij gezien, de punten van overeenkomst overdreven en zoo beschouwde men de dieren als gedreven door dezelfde neigingen, onderworpen aan dezelfde hartstochten, beheerscht door dezelfde vooroordeelen, en hoe hooger het dier op den trap van ontwikkeling stond, des te meer beschouwde de mensch hem als zijns gelijke.
Door vele onbeschaafde en beschaafde volken wordt nog het lichaam beschouwd als niets meer dan een kleed, waarin de ziel gewikkeld is. De Boeddhist heeft daarom een grooten eerbied voor alle dieren, want het kon zijn, dat een zijner voorvaderen huist in den os voor zijn ploeg of een zijner nakomelingen naast hem loopt in het paard van zijn wagen. Geraakt hij soms in een zinsverrukking, dan, meent hij, verlaat zijn ziel voor een poos zijn lichaam om er in terug te keeren, als de bezwijming voorbij is. Hetzelfde denkbeeld vindt men ook elders. Het lichaam wordt als de kerker der ziel beschouwd, als de lantaarn, waar-
{==283==} {>>pagina-aanduiding<<}
door de ziel heen schijnt. Het vergankelijk lichaam onderdrukt de ziel, die daardoor niet in staat is om het volmaakt geluk te bereiken, voordat zij van het aardsch omhulsel bevrijd is. Butler beschouwt de ledematen als werktuigen, door de ziel gebruikt om te zien te hooren, te gevoelen enz., evenals wij teleskopen of krukken gebruiken, die zonder schade voor onze persoonlijkheid kunnen weggeworpen worden. Wanneer nu het lichaam een kooi of een kleed is, dan spreekt het van zelf, dat die kooi of dat kleed verwisseld kunnen worden, zonder dat de ziel er eenig nadeel door ondervindt.
Al de gegevens, hier bijeengebracht, leiden tot de slotsom, dat verschillende oorzaken hebben saamgewerkt om het geloof aan de weerwolven, dat vroeger zoo algemeen verspreid was, te doen ontstaan; de taal, de gewoonten der krijgslieden, de verbeelding der herders, de algemeene lichtgeloovigheid onzer voorvaderen. Maar vooral blijkt daartoe zeer veel te hebben bijgedragen: die dierlijke bloeddorst, waarvan de heer Baring Gould zulk een aantal en zoo ijzingwekkende voorbeelden meedeelt. Het is, of hij er niet mee eindigen kan. Aan het slot van zijn boek gekomen, onthaalt hij ons nog op twee bijzonderheden, waarvan het laatste vooral ons de haren te berge zou doen rijzen, indien wij niet reeds aan veel erger afgrijselijkheden gewend waren.
Het eerste is een verhaal uit Gallicië en betreft een gebeurtenis, die niet langer dan zestien jaren geleden heeft plaats gehad. Met veel smaak wordt zij door onzen schrijver meedegedeeld. Om niet uitvoeriger te worden dan noodig is, zal ik alleen den korten inhoud er van weergeven, die hierop neerkomt, dat in die landstreek (Polomyja heet de plaats) en in dien tijd het een na het ander kinderen verdwenen, zonder dat iemand eenig spoor van hen ontdekken kon. Eindelijk bleek, dat een bedelaar, Swiatek genaamd, die gewoon was van de bewoners aalmoezen te ontvangen en zelf een afgelegen tent bewoonde, die kinderen in een bosch had weten te lokken, zich dan van hen meester maakte om ze te dooden en hun vleesch te braden, zooals wij met ossen- en kalfsvleesch plegen te doen. Toen dit ondekt werd, ontstond er natuurlijk een groote opschudding in den geheelen omtrek. De ongelukkige moeders, die jaren lang in angst en zorg over hunne verloren kinderen waren geweest, ontstaken in woede tegen den onverlaat en met moeite gelukte het, hem aan de handen van het volk te ontrukken, dat hem wilde ver

{==284==} {>>pagina-aanduiding<<}
scheuren. Hij voorkwam zijn vonnis, door zich in de gevangenis op te hangen.
De andere gebeurtenis wordt ons medegedeeld onder den titel van ‘de menschelijke hyaena.’ En het is werkelijk een tijgerachtige natuur, die zich vertoonde in den man, ‘van wien wij hier lezen. Het is ook weer een verhaal van later dagteekening, het jaar 1848, en het verplaatst ons, nu niet in het ver verwijderd en onbekende Gallicië, maar te midden van de beschaafde wereld, te Parijs. Daar werden, op het beroemde kerkhof Père la Chaise, in den herfst van genoemd jaar, verscheiden graven op gewelddadige wijze geschonden, zonder dat men wist door wien. Eerst dacht men aan het een of ander wild dier, dat zich een weg tot dit oord had weten te banen; maar bij een nauwkeurig onderzoek ontdekte men voetstappen van menschen op den grond. In dien zelfden winter werden andere kerkhoven geschonden en eindelijk kwam men, door het afgaan van een geweer, dat met een voetangel verbonden was, den dader op het spoor. Het was een officier bij de infanterie, Bertrand genaamd. Men vraagt natuurlijk, wat hij op de kerkhoven en in de graven zocht. Ziehier zijn geschiedenis. Hij was opgevoed in het theologisch Seminarium te Langres, maar trad op zijn twintigste jaar in dienst. Er was niets op hem te zeggen; alleen was hij nu en dan onderhevig aan aanvallen van droefgeestigheid. In Februari 1847 wandelde hij met een vriend voorbij een kerkhof, waarvan de deur open stond. Den vorigen dag was er een vrouw begraven, maar de doodgraver had het graf nog niet gevuld; zijn haak en spade lagen naast het geopend graf. ‘A cettc vue’, zeide de ongelukkige voor de rechtbank, ‘des idées noires me vinrent, j'eus comme un violent mal de tête, mon coeur battait avee force, je ne me possédais plus.’ Hij wist zich van zijn vriend te ontslaan, keerde naar het kerkhof terug en rustte niet, voordat hij het lijk (dat niet in een kist schijnt begraven te zijn?) had te voorschijn gehaald; een arbeider zag hem en hij verbergde
zich. Twee dagen later keerde hij terug, opende het graf met zijne handen en schenrde het lijk in stukken. Dezelfde onweerstaanbare aandrift om lijken op te delven en in stukken te scheuren keerde van tijd tot tijd bij hem terug; als hij er aan voldaanhad, dan was hij uitgeput, voelde zich aan al zijne leden als gebroken en had een zware hoofdpijn. Zonderling was het, dat hij alleen de lijken van vrouwen verminkte, die van mannen nooit.

{==285==} {>>pagina-aanduiding<<}

Welke vreemdsoortige afdwalingen van den menschelijken geest! Dat zal wel de indruk zijn, die aan het eind van Baring Gould's Book of werewolves bij ons achterblijft. Ieder lezer en ook, vertrouw ik, elk, die dit kort verslag van zijn arbeid gelezen heeft, zal hem dankbaar zijn voor deze merkwaardige bladzijde van de ‘History of human mind.’ Wat zullen wij afleiden uit de zonderlinge en akelige tooneelen, die hij ons te aanschouwen gaf? Zeker dit, dat er iets dierlijks is in des menschen natuur, waardoor zijne edelste aandoeningen en krachten onderdrukt en misbruikt kunnen worden. Maar tevens, dat kennis, opvoeding, beschaving de beste middelen zijn om den mensch boven het dier te verheffen, om het dier in den mensch te dooden; en dat daarom onze tijd zoo gezegend is, die begint de kracht der maatschappij in het onderwijs te zoeken, waardoor zonder twijfel een betere toekomst wordt voorbereid.





{==286==} {>>pagina-aanduiding<<}

Arme Dolores van Fernan Caballero

door Joan Bohl.

(Vervolg en slot.)

VII.

Het was middernacht. De stilte in het dorp werd nu en dan slechts afgebroken door het eentoonig geklots der golven, die in de branding tegen rots en strand werden gejaagd. Het koude en bleeke licht der maan bedekte de aarde met een matten schijn, en in het dorp hoorde men niets dan de schelle klanken, welke de haan ieder oogenblik in het luchtruim deed weêrgalmen.
Op de binnenplaats voor het huis van vader Mateo stond een jongeling voor een venster, waarachter men het schoone gelaat van een jong meisje onderscheidde. Het maanlicht wierp zijn vollen glans op het aanvallige gezigt en verhoogde nog de uitdrukking van droefheid en ernst, die er op gegrift stond; de kalme en diepe blik toonde aan, dat de geest zich steeds bezig hield met de overpeinzing van een droevig verleden en eene droevige toekomst.
De jongeling daarentegen had het opgeruimde en forsche gelaat van den krachtvollen man; zijn vurige en vaste blik verried zijne hevige hartstogten, en het trotsche voorhoofd toonde dat hij door niets ontroerd kon worden en alle hinderpalen met fierheid en verachting tartte.
‘Heb ik het u niet gezegd? - zeide hij - heb ik u niet voorspeld, dat gij mijne bruid zoudt zijn? Wat ik wil, gebeurt door

{==287==} {>>pagina-aanduiding<<}
de sterkte van mijnen wil; vergeefs hebt gij gelagchen en u boos gemaakt ...
- Ik was toen nog een kind, antwoordde zij.
- Toen!... Het is eene eeuw geleden, gelijk men zegt... en het zijn slechts drie jaren.
- Ik weet niet hoe lang het geleden is; maar sedert dien tijd ben ik geen kind meer en hebt gij eene daad verrigt, die u mijn hart heeft doen winnen en het honderdmaal zou doen winnen, zoo het kon.
- Ik wil niet, Dolores, dat gij mij uit dankbaarheid bemint; zulk eene genegenheid gelijkt op eene schuld, die men betaalt, en niet op eene gave, welke men vrijwillig schenkt.
- Zoo slechts het water, dat gij drinkt, uwen dorst lescht, wat is u dan aan de bron gelegen, waaruit het komt?
- Ik wil die kennen om de hoedanigheid te beoordeelen.
- Die is goed, Lorenzo.
- Dat staat nog te bezien: zij is nog niet beproefd geworden. Ik kan het niet helpen, maar ik geloof niet, dat gij mij liefhebt.
- Waarom, ondeugend kind?
- Gij zijt steeds bedrukt en dit bewijst, dat mijne genegenheid u niet genoeg is.
- Luister, Lorenzo: eene genegenheid, die alle andere gevoelens onderdrukt, kan niet goed zijn; een hart zonder geheugen kan geen duurzame liefde kennen.
- Deugt die genegenheid dan, welke het tegenwoordige verwaarloost en alleen aan het verleden denkt? Dolores, gij leeft alleen voor uw verdriet en zoo gij mij genegen waart, zoudt gij alleen voor de hoop leven.
- De hemel gave, dat ik uit mijn geheugen het beeld kon wisschen, dat er zich ieder oogenblik vertoont. Dat beeld is mijne dierbare moeder, die, van allen verlaten, op het kille zeestrand stierf, terwijl geen ander geluid haar oor bereikte dan het geklots der golven, welke haar ieder oogenblik meer naderden en eindelijk hare voeten bedekten. Meer nog door angst dan door ziekte, is ongetwijfeld de arme vrouw omgekomen. - En ik, die daar niet was!... die haar na haren dood niet meer heb gezien! Dat zijn, Lorenzo, de pijlen, die mijn hart doorboren, en door niets kunnen verwijderd worden. Van mijne familie blijft mij niets meer over dan mijn veelbeminde broeder, en God weet of de zee, die zich van de arme vrouw niet heeft kunnen meester

{==288==} {>>pagina-aanduiding<<}
niaken, zich niet op den zoon zal wreken, gelijk zij het reeds op den vader heeft gedaan. En hoe zou ik nu vrolijk kunnen zijn en dit alles vergeten?
- Op deze wijze zou men nooit den rouw kunnen afleggen, daar wij allen iemand te betreuren hebben.
- Dat is waar, zeide Dolores, met een zucht.
- Zeg mij dan, waarvoor God de kleuren heeft gemaakt.
- Voor de kinderen, de vogels en de bloemen, zeide Dolores, terwijl zij met haar hoofd tegen het venster leunde.
- Maria Dolores, zeide Lorenzo op bitsen toon, wie zoozeer de dooden en de afwezigen bemint, kan hun die tegenwoordig zijn slechts weinig genegenheid schenken.
- Gij vergist u, Lorenzo. Dezelfde zon die het leven aan den cipres schenkt, schenkt het ook aan de roos. Geloof mijn, nw wantrouwen zal de vloek van uw en van mijn leven zijn.
- Hij alleen, die zich iets te verwijten heeft, vreest en haat wantrouwen.
- Ik ben er niet voor bevreesd, maar het komt mij schandelijk voor, even als den eerlijken man de gedachte van voor een smokkelaar te worden gehouden.
- En weet gij, waarom? Omdat velen smokkelen zonder smokkelaars te zijn.
- En smokkel ik dan ook, Lorenzo? vroeg Dolores op den toon van een zacht verwijt.
- Pater Nolasco zegt, dat de vrouwen liegen zonder het te willen, en bedriegen alleen om te bedriegen.
- Dat zegt hij van slechte vrouwen; van mij zal hij het niet zeggen.
- Hoe zou hij het ook van u, zijn oogappel, zeggen? De zoon van den regter kan gerust met opgeheven hoofd voor den regterstoel verschijnen.
- Welnu, zoo pater Nolasco, die niet verliefd is, vertrouwen in mij stelt, dan is het omdat ik opregt ben. Zult gij altijd zoo zijn, Lorenzo?
- Altijd, ten minste zoo mijne moeder mij niet op nieuw ter wereld brengt.
- Geef acht. De mensch is door eene zware ziekte aangetast, wanneer hij altijd twijfel met zich rondvoert en sterft aan die ziekte wanneer hij haar koestert en voedt.
- En gij, onthoud dit: de vrouw is even als de zee en brengt

{==289==} {>>pagina-aanduiding<<}
het kwade met zich. Heden zijt gij van eene vrouw verzekerd, morgen is zij voor u verloren.
- God geve, Lorenzo, dat alle menschen met hetzelfde geduld als ik uw onregtvaardig oordeel verdragen.’
Door hare innige dankbaarheid en haar geduldig en zachtzinnig karakter, liet Dolores zich door de dwingelandij van Lorenzo beheerschen en wijdde op deze wijze een leven in, gelijk aan dat van de meeste heilige moeders en waardige huisvrouwen onder het volk.
Weinige dagen daarna werd er een bevelschrift afgekondigd.
Dat bevelschrift was een dolksteek, die alle bewoners ging treffen, veel geluk vernielen, veel banden van liefde en gehechtleid verscheuren en vooral diep in het hart der moeders doordringen; het kondigde de loting voor den krijgsdienst aan.
Het ongeluk voor den landman is niet het werk, want hij zoekt het, noch zijn armoede, want die gaat hem weinig ter harte, noch het groote aantal zijner kinderen, want zij zijn hem allen dierbaar, maar het ongeluk van zijn leven is de verpligte krijgsdienst, dien men te regt de bloedbelasting noemt. Zoo de minister, die het noodlottige besluit onderteekent, slechts wist hoevele stroomen van bittere tranen hij te voorschijn gaat roepen, hoevele harten hij gaat breken, hoevele levens vernietigen, niet dan met siddering en afgrijzen zou hij er zijn naam onder kunnen plaatsen.
Wanneer zal God dan toelaten, dat de beschaving zich in de armen van haren vader, het christendom, werpt, opdat de menschen niet dan vrijwillig de wapenen behoeven op te vatten en dan alleen nog maar om den troon luister en der geregtigheid sterkte te verleenen!
Moeder Melchiora werd door wanhoop en droefheid ter neder gedrukt, want hare beide zonen waren tegelijkertijd opgeroepen.
Bij eene vroegere gelegenheid had Estevan zich vrij geloot, en zijne moeder wist wel, dat het onbestendige lot niet tweemaal het zelfde geluk verleent. Niet minder ongerust was zij omtrent Lorenzo, en deze had een voorgevoel dat hij ongelukkig zou zijn. Moeder noch zoon bedrogen zich, want het lot wees beide broeders tot den dienst aan.

VIII.

De bakkerin, bij wie Dolores het koren zifte, was eene jonge weduwe. Zij had eene groote genegenheid voor Lorenzo opgevat,

{==290==} {>>pagina-aanduiding<<}
maakte van alle voorwendsels gebruik om moeder Melchiora te bezoeken en Lorenzo bij zich in huis te lokken. Van nature trotsch, beloonde deze met ongevoeligheid en onbeschoftheid al de pogingen eener vrouw, die tegelijk jong, schoon en rijk was; maar het scheen alsof de bakkerin daar geen acht op sloeg en er slechts verliefder door werd.
Lorenzo bevond zich bij haar op den avond, dat hij geloot had. Zoodra het werk, waarvoor men hem geroepen had, gereed was, ging hij als naar gewoonte weg, zonder een woord te spreken, toen de weduwe hem bij zich riep.
‘Zoo zijt gij dus soldaat, zeide zij.
- Dat kon wel niet anders, antwoordde Lorenzo, de fortuin is mij vijandig.
- Maar, hervatte de weduwe, zoo er iemand was, die u geld wilde geven om u vrij te koopen.’
De jongeling voelde zijn hart als door een electrieken schok in zijnen boezem opspringen.
‘Kent gij dan iemand, die het mij zou willen leenen? vroeg hij in de hoogste spanning.
- Zonder twijfel, antwoordde zij, en zelfs iemand, die het u ten geschenke zal geven.’
Bij deze woorden raadde Lorenzo de bedoeling der weduwe, want hare neiging was reeds sedert lang voor hem geen geheim meer. Zijn vreugde verdween als een licht dat men uitblaast, en zijn gelaat nam de gewone uitdrukking weder aan.
‘Welaan, Lorenzo, wat zegt gij daarop? Is het voorstel dan zoo slecht, dat uw gelaat op eenmaal betrekt, als de lucht in December?
- Gij weet, jufvrouw, wat het spreekwoord zegt: ‘neem nooit geschenken aan, dan gaat gij steeds uw eigen baan.’
- Luister eens, mijn jongen, en wees toch niet zoo grimmig en achterhoudend. Gelijkt gij niet op den man, die zich alles schaamde, zelfs dat hij braaf was? Alles kan op deze wereld verholpen worden, behalve de dood. Men zou zich kunnen verstaan zoo gij slechts minder ruw waart. Gij weet wel, dat mijn arme Juan mij bij zijn overlijden het huis, den oven en de bakkerij heeft nagelaten; niet minder dan spijs en drank heb ik een man noodig, die zich aan het hoofd van dat alles plaatst; hij zou slechts weinig te doen hebben en veel verdienen.

{==291==} {>>pagina-aanduiding<<}

- Jufvrouw, ik weet niets van de bakkerij af.
- Gij weetook, dat hij mij eene talrijke kudde heeft nagelaten.
- Jufvrouw, ik weet niets van schapen af.
- Gij zoudt hier ook een groote som geld vinden.
- Wat kan ik daarmede doen?
- Gij zoudt er voordeel mede kunnen doen?
- Neen, zeide Lorenzo, terwijl hij zich verwijderde, dat staat mij niet aan, ik wil geene zorgen op mij laden.
- Luister eens: alles wat gij mij geantwoord hebt is kindertaal en anders niets; heb ik u niet duidelijk genoeg gezegd, dat gij alles kunt krijgen, zoo gij slechts wilt...?
- Ik wil geene goederen, die eenen strik verbergen, sprak de jongeling en ging heên.
- Zag men ooit trotscher deugniet? sprak de bakkerin tusschen hare tanden, toen zij hem heên zag gaan.
De weduwe had er niet aan getwijfeld of Lorenzo zou haar - aanbod aannemen; zij meende, dat hij in geen geval den soldaten-uniform zou nemen, dat hij de man niet was om in den modder te loopen en uit den houten bak te eten.
Zoowel in de dorpen als in de steden wordt alles met uitbreidingen en in verschillende lezingen oververteld; de poging van de weduwe werd ook bekend in het huis van Mateo Lopez, maar met al hetgeen de faam er reeds aan toegevoegd had. Vader Mateo wilde er niets van gelooven, moeder Melchiora was buiten zich zelve van vreugdé en Dolores geheel ter neder geslagen.
‘Lorenzo, riep de arme moeder, toen zij den jongeling zag komen, is het waar, dat de weduwe u eenen plaatsvervanger gaat verschaffen?
- Wie zegt dat, moeder?
- Men beweert, dat zij u geld daarvoor geeft.
- Geven! geven! Weet gij, moeder, wat men geeft? Een goeden wensch en anders niets.
- Men zal het u niet geven, maar leenen.
- Men leent alleen geduld, moeder.
- Hebt gij het niet willen aannemen, Lorenzo?
- Maar, moeder! Ben ik dan gelijk de zielen van het vagevuur, altijd wachtende dat men iets geeft?
- Hij heeft gelijk, dat hij geen geld van anderen leent, sprak zijn vader. Hij is een goede arbeider en iedereen houdt van hem en neemt hem graag; en toch, God weet wanneer hij het zou kunnen teruggeven.

{==292==} {>>pagina-aanduiding<<}

- Lorenzo, mijn zoon, hernam de moeder, men beweert nog, dat zij met u wilde trouwen, hebt gij geweigerd?
- Wie vertelt zoo iets? Gij weet wel, moeder, dat het de jongen niet is, die neen kan zeggen. Dat is een voornaam woordje, dat alleen voor de vrouw is weggelegd. Waarom wil men de weduwe in opspraak brengen?
- Men brengt haar niet in opspraak, mijn zoon; men heeft niets kwaads van haar gezegd.
- Men werpt haar niet geheel ter aarde neêr, maar men ontbloot haar. O! die afgunst weet toch wat! Omdat zij rijk en schoon is, zijn de menschen woedend en kijken naar haar.’
Lorenzo had zich ter zijde op eene bank geplaatst, terwijl het geheele huisgezin, voor de deur vereenigd, het vertrek der beide broeders beweende. Hij had gezien, dat hetgeen nopens de rijke bakkerin gezegd was, een pijnlijken indruk op Dolores had gemaakt; en met zijn hoofd tegen den muur leunend en zijne blikken naar den hemel gewend, scheen hij omhoog naar de sterren een lied te zenden, dat regtstreeks tot het jonge meisje gerigt was.
Lorenzo had eene basstem en zong met groote duidelijkheid en bewonderenswaardige buigzaamheid, hij had in hooge mate het zuivere gehoor, dat bij de fijne en dikwerf vreemdsoortige modulaties der volksliederen noodzakelijk is. Geen enkel woord van den inhoud, noch de minste noot van de wijs ontsnapte aan Dolores; beide bereikten te gelijk haar oor en haar hart:

Schoone herder der landouwen, 
Met uw hart, van min nog vrij; 
Zeg, wilt gij niet met mij trouwen? 
Zoon der velden, neemt gij mij? 
 
Neen, o neen! ik wil niet huwen, 
Klinkt op barschen toon zijn woord; 
'k Zal mijn schapen 't veld in stuwen; 
Laat mij gaan, vaarwel! 'k moet voort. 
 
Lompen slechts, die mij doen gruwen, 
Schoone herder! zijn uw kleed. 
'k Heb, indien gij mij wilt huwen, 
't Prachtgewaad voor u gereed. 
 
'k Houd niet van uw prachtgewaden; 
Luidt al weder 't weigrend woord. 
In 't gebergte heb ik schapen, 
Laat mij gaan, vaarwel! 'k moet voort. 

{==293==} {>>pagina-aanduiding<<}

Schoone herder! gerstenbrooden 
Zijn uw eenig voedsel nu. 
'k Wil u aan mijn echtdisch nooden, 
Daar is fijne spijs voor u. 
 
'k Dank u voor die fijne spijzen, 
Is op norsche wijs zijn woord; 
'k Heb mijn schapen in de bergen. 
Laat mij gaan, vaarwel! 'k moet voort. 
 
Schoone herder, in den nacht 
Slaapt ge op stroo en zeegewassen. 
Huwt gij mij, gij rust dan zacht 
Op gevulde haar-matrassen. 
 
'k Houd niet van uw haar-matrassen, 
Galmt het lompe wederwoord. 
'k Wil slechts op mijn schapen passen; 
Laat mij gaan, vaarwel! 'k moet voort. 
 
Paard en wagen geeft men u, 
Zoo ge, als bruid, mij hebt genomen. 
En dan moogt ge 's Zaturdags 
Gansch den avond tot mij komen. 
 
'k Wil toch in geen wagen rijden, 
Is nog altijd 't norsche woord; 
'k Zal maar liefst mijn schapen weiden. 
Laat mij gaan, vaarwel! 'k moet voort. 
 
'k Zal een heldere fontein 
Voor u bij ons huis doen bouwen, 
't Drenkt uw schapen, frisch en rein, 
Zoo gij slechts met mij wilt trouwen. 
 
'k Wil van uw fontein niets hooren; 
Klinkt weêr 't antwoord, dat haar smart, 
En gij kunt mij niet bekooren, 
Met uw al te minziek hart. 

Terwijl Lorenzo zong, dronken de andere lotelingen, die vrolijker of minder gevoelig waren, en verdreven of ontveinsden daardoor hun verdriet. Hierna liepen zij door het dorp, uitgalmende:

Wilt gij minnaars, jonge schoonen! 
Schildert hen dan aan uw wand. 
Thans behooren Spanje's zonen 
Aan vorstin en vaderland. 


{==294==} {>>pagina-aanduiding<<}

Toen Lorenzo het lied had gezongen, zeide hij tot Dolores op bitteren toon en met bevende stem:
‘Ik wist wel, dat het lot op mij zou vallen. Nu zijt gij gelukkig.
- Dat God u vergeve, antwoordde Dolores, weenend; Lorenzo, gij schijnt er genoegen in te vinden, mij uwe afwezigheid zoo bitter mogelijk te maken.
- Zult gij mij vergeten, Dolores?
- Neen, zelfs niet wanneer gij mij vergeten mogt hebben.
- Gij weet dat dit niet kan gebeuren.
- Eerder bij mij niet dan bij u.
- Waarom?
- Omdat gij niet even als ik een aandenken hebt, dat uw hart tot een altaar maakt.
- En juist daarom kan ik op uwe genegenheid niet vertrouwen, het is meer de genegenheid van een kind dan van eene verloofde.
- Houd u niet op met spitsvindigheden. Genegenheid, die door de herinnering aan eene moeder wordt ingeboezemd, kan niet middelmatig zijn; zij is heiliger en duurzamer dan hare zuster, die bij het klinken van de guitaar ontstaat.
- Beloof mij dan dat gij mij steeds zult beminnen.
- Ik beloof het u.
- Waarbij?
- Bij mijn heil.
- Dat is niet genoeg.
- Bij mijn leven en bij mijne zaligheid.
- Dat is nog niet genoeg.
- Bij de ziel mijner moeder. Maar, waarom zijt gij zoo wantrouwend?
- Omdat mijn hart mij zegt, dat gij mij zult vergeten.
- Uw hart is uw beul, Lorenzo.
- Het is zuiver en opregt. Nog eene andere zaak moet gij mij beloven.
- Wat dan?
- Dat gij dit oord niet zult verlaten en bij mijne moeder zult blijven, zelfs wanneer Pepa heên mogt gaan.
- Het is goed. Ik beloof het u.
- Nu heb ik u nog een ding mede te deelen. Wanneer gij mij ontrouw wordt en eenen anderen bemint, dan heeft die ongelukkige u voor het laatst gezien, zoodra ik terug gekomen zal zijn; door mijne hand zal hij omkomen.

{==295==} {>>pagina-aanduiding<<}

- Lorenzo, doe geene bedreigingen. Dat is niet wel van u.
- Ik bedreig niet, ik onderrigt u slechts.
- Uit vrees, Lorenzo, zal ik datgene nooit doen, wat ik uit liefde niet zou hebben gedaan. Zoo gij argwanend zijt, wantrouw dan de liefde die gij bedreigt, maar geef u geheel over aan de genegenheid, die gij zoekt. Doe even als de bij met den honig en verniel dien niet gelijk de wolf zijne prooi, en geef mij bij uw vertrek een aandenken dat mij in uwe afwezigheid troost en mijn hart niet met bitterheid vervult.

IX.

Een jaar ging voorbij en iedere dag maakte de afwezigheid der beide broeders pijnlijker voor de overgebleven huisgenooten. De oude vader kon alleen zijn land niet meer bebouwen, en een gedeelte bleef onvruchtbaar liggen.
De vrolijke en levendige oogen van moeder Melchiora hadden hun glans door de tranen verloren en bittere zielesmart stond er in te lezen. Het stil geluk, dat aan het huis een zoo liefelijk aanschijn gaf, was sedert lang verdwenen.
Een nieuwe omkeer ging plaats grijpen, en in die rustige en eentoonige levens is iedere wisseling als een storm, die zich aan eenen zuiveren hemel vertoont. De veldwachter Canuto was naar Sevilla overgeplaatst en ging vertrekken. Dit deed allen leed; maar Dolores was het tot bittere smart, omdat zij niet van de uitmuntende Pepa kon scheiden, die haar zoo veel liefde had betoond, terwijl de laatste woorden van Lorenzo haar verboden het dorp te verlaten. Pepa wilde haar medenemen, moeder Melchiora haar bij zich behouden, want zij beminde Dolores met die innige teederheid, die de moeders allen toedragen, die hare zonen beminnen. De arme Dolores nogtans zag zich gedwongen zoowel het eene verzoek als het andere af te slaan. Mogelijk beschouwt men als een verdichtsel dezen strijd tusschen twee arme huisgezinnen, die beiden een weeskind willen opnemen. Wij noodigen de twijfelaars dan alleen uit om onze dorpen te bezoeken, zij zullen er geene openbare inrigtingen van liefdadigheid vinden noch van kindermoorden hooren, maar zij zullen al de arme weezen door de verschillende huisgezinnen als kind zien aangenomen en opgevoed.
Dolores ging pater Nolasco raadplegen. Al wist de waardige

{==296==} {>>pagina-aanduiding<<}
man niet wie Seneca was, al plaatste hij hem niet bij de heiligen, die hij vereerde, toch had hij een zeer rijke ondervinding van het hart der menschen en kende hij naauwkeurig de hartstogten en de gewoonten van de landlieden. Met zijn gezond verstand wist hij door eenvoudige middelen de moeijelijkheden beter uit den weg te ruimen dan anderen met veel geleerdheid en groote inspanning. Zonder zijnen geest te kwellen, wat hij nooit deed, stelde Pater Nolasco dadelijk aan Dolores een middel voor om uit hare verlegenheid te komen.
‘Luister, zeide hij. Dona Braulia heeft mij gevraagd haar eene jonge dienstmaagd te bezorgen. Zij verlangt een braaf, zindelijk, zedig en werkzaam meisje en laat mij de keus over. Neem dienst in dat huis, het zijn beste menschen gelijk gij weet; dan behoeft gij niet van hier te vertrekken, zijt niemand tot last en verdient twintig realen per maand. Twintig realen in de maand maken twee honderd en veertig realen in het jaar, en daarmede kunt gij een uitzet koopen, wanneer Lorenzo terug zal zijn gekomen. Zoo uw broeder als varkenshoeder bij Gil Pinones ware gegaan, gelijk ik hem heb voorgesteld, dan zou hij nu niet dobberen over alle zeeën. Die snapper! Het was verloren moeite hem iets te willen aanraden. En toch was hij zachtzinnig als een lammetje, vrolijk als de dag, schoon als een nieuw zilverstuk, maar koppig als een muilezel.
Dolores nam het voorstel van den goeden pater aan, schoon het haar veel kostte van Pepa te moeten scheiden; en hoe groot het verdriet ook was, dat de uitmuntende vrouw er over gevoelde, toch verzette deze zich niet tegen dit goede besluit en de gronden waarop het rustte.
Dona Braulia Toro was eene goede vrouw, zeer alledaagsch, bijzonder klein en hoogst vrolijk, maar die laatste hoedanigheid verdween op den dag, dat zij van haar broeder Don Marcelino Toro erfde. Sedert dien tijd streefde zij naar voornaamheid, waardoor haar leven vol kommer werd. Zij perste haar dikke leest in een keurslijf, dat zij van Cadix had doen komen, en haar vrolijke open manieren in zekere zoetsappige gemaaktheid. Dit belagchelijk aanwendsel ontnam aan haren omgang al de vroegere goedhartigheid, even als het keurslijf aan hare gestalte alle ongedwongenheid.
Rosa, hare eenige dochter, was een echt Andalusisch kind; openhartig, vrolijk, vol guitenstreken en opregtheid. Zij was pas dertien jaar oud.

{==297==} {>>pagina-aanduiding<<}

Nooit kon men een uiterlijk vinden, dat meer in overeenstemming was met den ouderdom en het karakter der persoon. Haar gezigt was rond en vrolijk. Haar frissche mond stond nimmer stil en toonde twee rijen van schitterende tanden telkens als zij hem opende om te lagchen, te praten of te zingen; de blikken uit hare schoone oogen waren nu eens spottend, dan vrolijk, dan weêr bevelend, of moedwillig en toch niet ondeugend; of wel onschuldig en toch niet ongeveinsd. Het bekoorlijke hoofd, dat steeds met bloemen getooid en altijd in beweging was, hare snelle gebaren, hare uitgelatenheid en vooral haar goed hart en hare edele gevoelens maakten haar zoo bevallig en verleidelijk, dat ieder door een onwederstaanbaar gevoel werd medegesleept om haar te beminnen even als men buiten zijn weten den aangenamen indruk van een zoelen en liefelijken wind ontvangt.
Rosa meende dat vrolijkheid, ongedwongenheid en openhartigheid de eenige toestand was, waarin de mensch kon verkeeren; zij wist van geene tranen en begreep niet wat droefheid was. Zij was bang voor alle ernstige menschen, te beginnen met hare moeder, sedert die gemaakt en gedwongen was geworden; voor droevige lieden zou zij tot aan het uiteinde der wereld gevlugt zijn. Nooit had zij twee minuten achter elkander aan het zelfde onderwerp gedacht, want het nadenken was een veel te zware last voor een hoofd, dat nooit iets anders dan bloemen gedragen had. Door hare moeder zonder eenigen dwang opgevoed, had zij alle voor- en nadeelen aan zulk eene opleiding verbonden. Het zou even onmogelijk geweest zijn in haren ongetemden geest eene ernstige gedachte te wekken als in haar onbesmet hart een slecht gevoelen. Rosa dartelde op de paden van het leven even als in de lanen van haar tuin; aan beiden vroog zij bloemen als schatting; haar roeping was, zich er mede te versieren.
Rosa had twee groote verlangens. Reeds sedert lang begeerde zij eene pop, die de oogen open en toe deed, en bij dien wensch had zich onlangs het verlangen gevoegd naar een minnaar, die haar het onuitsprekelijk genoegen verschafte, dat zij zich voor hare moeder kon verschuilen en, even als de groote meisjes, aan de vensters kou staan praten.
Zoo de beide begeerten te gelijkertijd vervuld werden, dan zou de pop met beweeglijke oogen een vreeselijke mededinger voor den minnaar geweest zijn en, veel zekerder dan het moederlijk gezag, de bijeenkomsten verijdeld hebben.

{==298==} {>>pagina-aanduiding<<}

Toen de moeder haar een meester wilde geven, was het reeds te laat en men kon haar geen woord leeren lezen.
‘Wilt gij dan, zeide zij tot hare moeder, dat ik nu even als de kleine kinderen op school nog met: b, a, ba, b, e, be begin? Ik ken de letters niet; geef mij geen meester en morgen zal ik ze kennen. Ik wil niet, dat de andere meisjes mij uitlagchen.
- Hoor dat kind eens aan! Wat een vlug meisje! zeide de moeder. Kennis past aan deftige menschen en is een kapitaal.
Moeder! zeide het jonge meisje, luister eens naar 't liedje:

Veel wetenschap en weinig geld 
Is al wat menig wijze telt, 
Op boeken zit hij steeds te zweeten 
En krijgt daarbij toch weinig eten. 

Dona Braulia had in dezen twist pater Nolasco tusschenbeide doen komen, maar zonder goeden uitslag.
‘Iedere leeftijd is goed om te leeren, zeide de waardige pater. Uw oom begon op zijn vijftigste jaar te schilderen en is er een groot man in geworden.
- En waarom hebt gij niet leeren schilderen?
- Omdat men rijk moet zijn om het te leeren: maar allen kunnen leeren lezen, en wie lezen kan, kan alles.
- Waarlijk? hernam Rosa. Welnu! niettegenstaande al uwe geleerdheid weet gij een ding toch niet, dat zelfs tot uw ambt behoort.
- Wat dan?
- Welke onderlinge overeenkomst hebben een teringlijder en een kluizenaar?
- Hoe buitensporig! Wat zouden zij met elkander gemeen hebben? Niets ter wereld.
- Zeker hebben zij iets gemeen.
- Houd uw mond.
- Ik zeg, dat zij op elkander gelijken en dat gij het beter moest weten dan ik, die toch geen geestelijke of geneesheer ben.
- Wat wilt gij mij zeggen, kleine dwaas?
- Dat, ofschoon uw Eerwaarde lezen en schrijven kan, gij toch niet weet, dat een teringlijder en een kluizenaar daarin op elkander gelijken, dat zij beide geen pastorij te wachten hebben. Nu weet gij het, niet waar, pater Nolasco?
- De vlasvink heeft hare vlugt genomen, zeide de goede pater, toen hij Rosa in den tuin zag springen en dansen.


{==299==} {>>pagina-aanduiding<<}

X.

Wij moeten onzen lezers nog verhalen, wie eigenlijk Don Marcelino Toro was, die reeds herhaaldelijk in dit verhaal is voorgekomen. Don Marcelino was de zoon van een zoo kleinen koopman, dat vader en zoon niet tegelijk achter de toonbank konden staan. Zijn vader zond hem daarop naar Amerika, waar hij een plaats achter een grootere toonbank vond; en na jaren achtereen als een braaf man te hebben gewerkt, bezat hij eindelijk millioenen volgens de meening zijner landgenooten en inderdaad vijfen-twintig duizend douros. In zegepraal keerde hij naar zijn dorp terug, terwijl tot overmaat van geluk zijne mouwen nog versierd waren met de strepen van de eene of andere betrekking. Waarin die betrekking bestond hebben wij vergeten, maar zeker was het eene der laagste van den oneindigen waardigheidsladder.
Gelijk vele zware ongelukken, blijven ook groote gelukken dikwijls voor het oog der wereld verborgen. Men kan zich inderdaad geene voorstelling maken van het genoegen, waarmede Don Marcelino rijk als Cresus in zijn dorp terugkeerde, dat hij arm als Job verlaten had.
Zijn eerste werk was het koopen van een huis, dat een man als hij, verdiende te bevatten. Onze goede vriend hield veel van gemak en glans, maar niet minder van zijne goudstukken: het zoete loon voor het werken van zijn geheele leven.
Door den eenen hartstogt aangespoord, door den anderen tegengehouden, zoowel beheerscht door zijn slechten smaak als door zijn onbepaald streven naar sierlijkheid en pracht, rigtte hij zich op de volgende wijze in. Hij wilde niet bouwen en kocht daarom het schoonste huis dat te koop stond; maar daar het hem weldra te klein toescheen, kocht hij nog een naburig huis er bij en voegde dit bij het eerste. Nu ontbrak hem nog een tuin, en dien wilde Marcelino volstrekt hebben, en wel aristocratisch, overeenkomstig den rang des eigenaars, met iepen, standbeelden, vergezigten, goudvisschen-vijvers en vooral met een doolhof; het doolhof was het ideaal van Marcelino. Hij kocht daarom een derde huis, dat met eene groote plaats aan zijne woning grensde; de muren liet hij omverwerpen en begon toen den tuin aan te leggen. Hij vereenigde er alles, wat wij opgesomd hebben, behalve de vergezigten, wat de ligging niet toeliet. Hij liet ze daarom op de muren schilderen door een kladschilder,

{==300==} {>>pagina-aanduiding<<}
dien hij daartoe uit Madrid had doen komen en met wien hij later, gelijk wij zullen zien, innige vriendschap aanknoopte. Niettegenstaande het belagchelijke van den aanleg werd deze tuin in korten tijd door de vele jasmijnen, kamperfoelies, wijngaarden, rozenboomjes, myrtenstruiken en de duizend andere bloemen een waar paradijs. Het doolhof, waarin alleen mollen konden verdwalen, werd spoedig een bekoorlijk boschje, en de klimop spreidde overal langs de muren de grilligste arabesken uit. De goudvisschenvijver werd een bekoorlijk oord vol schaduw en frischheid; de houten beelden, die eene kromme Diana en eene teringachtige Venus voorstelden, werden geheel en al door de rozenboomen en struiken bedekt, zoodat alleen de weinig Grieksche nenzen zigtbaar waren.
Om het huis te versieren en de strepen aan zijne mouw te vereeuwigen, liet hij door den kladschilder zijn portret maken. Deze schilderde op een groot doek de zonderlinge gedaante van Marcelino af, en maakte haar nog vreemdsoortiger door twee groote plekken schaduw, die evenals een paar snorren van de uiteinden des monds uitgingen, op zijn slapen zich vertoonden als pleisters tegen de hoofdpijn en op den neus de gedaante van een groote blaar aannamen. Maar overigens had de schilder zich zelven overtroffen en het belangrijkste gedeelte van het portret, de linkerhand, rustte op de borst met drie van hare vingers, die op pinnen geleken, in het vest gestoken; op de mouw zag men de beroemde strepen. In de andere hand hield don Marcelino een open brief, die veel van een aanplakbillet had, en waarop met groote letters geschreven stond:
Juan Almazarron fecit 1).
Dit kunststuk werd in de zaal op de meest zigtbare plaats gehangen en met gaas overdekt om het voor de oneerbiedige aanrandingen der vliegen te beschermen. Dit meesterstuk der schoone kunst verrukte Marcelino zoozeer, dat hij besloot zijnen tijd aan de beoefening dier kunst te wijden.
Gelijk de Bourgeois gentilhomme van Molière die op veertigjarigen leeftijd plotseling dichter bleek te zijn, zoo werd Marcelino, toen hij vijftig jaar oud was eensklaps kunstenaar. De kladschilder wist zijne sluimerende talenten op te wekken; en er ontstond bij hem een schoone naijver tegen Murillo.

{==301==} {>>pagina-aanduiding<<}

De lezer kan zich onmogelijk de monsters voorstellen, die meester en leerling te zamen op het doek bragten. Toch vonden zij talrijke bewonderaars en de opregtste onder dezen was pater Nolasco, een vriend van Don Marcelino.
De eerste schilderijen, die onze kunstenaar-leerling naar de natuur maakte, bestonden in binnenstukken. De kladschilder, belast met de zamenstelling en kunstgeregte schikking der voorwerpen, die op het schilderstuk moesten prijken, begaf zich naar de keuken, en nam daar een pan, eene kandelaar, vier vaatdoeken en eenige groenten, waaronder eene groote kalbas, waaraan, ter eere van Rota, de eereplaats werd toegedacht.
De kalbas werd op de vaatdoeken geplaatst; rapen maakten de voorhoede uit, en hier en daar lagen aspergies verspreid. De kandelaar werd met vermiljoen geverwd en op den achtergrond van het stuk geplaatst, van waar hij een rooden glans op de rapen wierp, die hij in beetwortelen veranderde en op de vaatdoeken die aan de kalbas eene zekere overeenkomst gaven met het gezigt van den beruchten zeeroover Barbarossa.
Toen dit schilderij, dat de eetzaal ging versieren, gelukkig voltooid was, begon de leerling heiligen te maken. De uitgebreid heid der schilderstukken nam toe, even als de geestdrift des schilders, die eindelijk een grooten Christophorus maakte, dien iedereen wilde zien en die in het land een buitengemeen opzien verwekte. Pater Nolasco was er trotscher op dan de maker zelf en bragt er een groot aantal bewonderaars voor. ‘Hier moet gij staan, zeide hij hun, terwijl hij hen naar het ander einde van de werkplaats geleidde, hier!... schilderwerk, de koning en de zon moeten van verre gezien worden.’ En hij voegde er bij, terwijl hij hun de verwen en de peuseelen toonde: ‘dit, Miguel, is meer waard dan geheel uw oogst; hoe zou het, mijne vrienden, mogelijk zijn, dat hij met zoovele verwen en penseelen niet goed schilderde? Vreemd zou het zijn, wanneer hij met dit alles nog slecht schilderde! Met goeden voorraad bestaat er geen slechte keuken.’
Na den Christophorus kende de geestdrift van Don Marcelino geene palen meer. Hij maakte een doek van vijf el lengte op vier ellen breedte, gereed om daarop een proefstuk in het geschiedkundige genre te leveren. Een tijd lang aarzelde hij tusschen de inneming van Rota, van het jaar twaalfhonderd en zooveel door Alphonsus XI, den Wijze bijgenaamd, en die van omstreeks zeventienhonderd door den graaf van Essex, aan wie de stad werd overgegeven door het verraad

{==302==} {>>pagina-aanduiding<<}
van den bevelhebber van het kasteel, een Italiaan van geboorte. Don Marcelino koos het eerste feit, niet omdat het eervoller voor het Spaansche volk was, maar omdat hij er tulbanden bij kon schilderen.
Maar nu kwamen er ernstige moeijelijkheden voor den dag, welke, ofschoon zij geene betrekking op de kunst hadden, want dergelijke hinderpalen bestonden er niet voor Almazarron en zijnen leerling, toch, als van stoffelijken aard, de verwezenlijking van het plan vertraagden. Don Marcelino was zoo klein, dat hij niet tot een derde der hoogte van het doek reikte. Pater Nolasco gaf een middel aan de hand, waardoor de kunstenaar met het schilderen een aanvang kon maken. Aan een ouden preekstoel, die in zijn vroeger klooster was blijven staan, liet hij door een wagenmaker wielen zetten, en plaatste dien vervolgens voor het monsterschilderij, dat in de vrije lucht op de binnenplaats geschilderd werd. Als een predikant op zijn preekstoel staande, maakte Don Marcelino met zijnen helper het tweede gedeelte klaar; maar het derde gedeelte kon hij niet bereiken, zelfs niet als hij op zijne teenen ging staan. Te vergeefs kwelden de meester, de leerling en Pater Nolasco zich den geest om dit ongemak te verhelpen. Moedeloosheid verving intusschen de vroegere geestdrift, even als aan het strand ebbe op vloed volgt. Nogtans was het niet mogelijk, dat de kasteelen zonder transen bleven, de paarden zonder ooren, de helden zonder hoofden, de mooren zonder tulbanden, de lansen zonder vaandels en de lucht zonder de vele potten Berlijnsch blaauw, die voor haar bestemd waren. Men moest dus noodzakelijk een middel uitvinden, dat Don Marcelino in staat zou stellen transen, ooren, tulbanden en vaandels uit te deelen. Pater Nolasco stelde stelten voor, de leermeester een ladder. Marcelino verwierp beide voorslagen als lastig en gevaarlijk; en daar hij er het meeste belang bij had, vond hij eindelijk een gemakkelijk en zeker middel om op de vereischte hoogte te komen. Hij kocht een buikriem van een pakzadel, hechtte dien aan een dik touw vast, dat hij door een ijzeren in de zoldering geslagen ring liet gaan, sloeg daarna den riem om zijn lijf en liet zich toen door zijnen leermeester en pater
Nolasco op de vereischte hoogte hijschen. Alles ging naar wensch, en met zijn palet en zijn penseelen in de hand, hing Don Marcelino, tot groote voldoening der beide machinisten, als een serafyn in de lucht.

{==303==} {>>pagina-aanduiding<<}

Maar toen de kunstenaar op eene tamelijke hoogte was gekomen begon het touw, dat nieuw en sterk gespannen was, op eenmaal met groote snelheid te draaijen en zich los te wringen.
Pater Nolasco en de meester verschrikten door deze bewegingen en nog meer door het vervaarlijk geschreeuw van hunnen vriend zoozeer, dat zij hun verstand verloren, het touw loslieten en wegliepen, terwijl Don Marcelino als een kikvorsch plat op zijn buik ter aarde viel.
Dit ongeval, dat alleen vergeleken kan worden met het treurig ongeluk waardoor de groote Murillo het leven verloor, sloeg de geestdrift van onzen held voor goed neder en oogenblikkelijk legde hij voor immer de wapens van Apelles af.

XI.

Don Marcelino genoot een onverdeeld geluk. Wanneer men hem had gezegd, dat een arme paria, die eene hut in Indië bewoonde, de eenige volmaakt gelukkige man was dien een Franschman had kunnen vinden, zou hij niet gelagchen hebben, want hij lachte zelden, maar hij zou verontwaardigd zijn geweest over de ongerijmdheid en de wartaal van die papierbekladders. In eene soort van stille verrukking doorwandelde hij zijn huis en zijn tuin, en zijn eenig verdriet was, dat de dag slechts vier-en-twintig uren en het jaar slechts drie honderd vijf-en-zestig dagen had.
Tien jaren lang smaakte Don Marcelino dat zuiver geluk, maar na verloop van dien tijd en toen hij er het minst op bedacht was, gebruikten de schikgodinnen eene longziekte als schaar, en binnen acht dagen ging Don Marcelino, hoe weinig hij het ook verlangde, tot een beter leven over.
Don Marcelino stierf een zaligen dood; hij kon aan zijne vijanden niet vergeven, want hij had er geene, maar hij bepaalde ruime aalmoezen in zijn testament, beval godvruchtiglijk zijne ziel aan God en verzocht als laatste bewijs zijner menschelijke zwakheid, dat men hem met zijn uniform zou begraven.
Zijn zuster, dona Braulia Toro, de weduwe van een muilezeldrijver erfde de bezittingen haars broeders en nam haren intrek in het huis dat, gelijk wij weten, even als de H. Drievuldigheid drie in één was. Het beroemde portret bleef op zijne eereplaats, en sedert den dood van het origineel waren de schaduwen nog zwarter geworden. Pater Nolasco beschouwde het nooit zonder het te prijzen en vervolgens eerbiedig een ‘Onze Vader’ te

{==304==} {>>pagina-aanduiding<<}
bidden. Rosa had het opgemerkt, en wanneer de waardige monnik in haar huis was, vergat het dartele jonge meisje nooit zijne aandacht op het portret te vestigen, zeker als zij was dat Pater Nolasco zou uitroepen: ‘Welk eene schoone gestalte!’ en daarna een ‘Onze Vader’ zou bidden.
Zoodra de moeder die guiterij had opgemerkt, beknorde zij haar dochter en verbood haar, het weder te doen, maar met hare gewone onleerzaamheid sloeg Rosa niet het minste acht op het verbod, en telkens wanneer zij den naam van den overledene uitsprak, kwam de waardige pater met zijn onfeilbaren uitroep: ‘Welk een schoone gestalte!’ en het daarvan onafscheidelijke Onze Vader. Op den dag na het met Dolores gehouden gesprek, kwam pater Nolasco bij de weduwe en zeide haar:
‘Braulia, ik heb eene uitgelezene dienstmaagd voor u gevonden.
- Des te beter, antwoordde zij, ik ben er verrukt over. Heeft zij verstand? Is zij eene brave christin? Kan zij wasschen? Is zij zindelijk? En vooral is zij niet te boersch?
- Vrouw, ik zeg u dat zij een schat is.
Pater Nolasco, zeide Rosa, dunkt u ook niet dat men het portret van mijn oom gestooten heeft? Het hangt geheel scheef.’
Pater Nolasco beschouwde het portret en antwoordde:
‘Neen! scheef hangt het niet, het staat even regt als uw oom was, die in vrede ruste. Wat is het toch een schoon schilderstuk! Het is onvergelijkelijk! Die Juan Almazarron verstond goed zijn handwerk. Onlangs zeide de pastoor, dat er een te Madrid was, die het portret van de koningin maakte, een zekere Don Frederico Madrazo is het. Die schilderij is bewonderenswaardig, naar men zegt, maar het is toch dat niet. Indien Juan Almazarron te Madrid geweest was, zou men nog iets anders hebben gezien. Kon men er slechts dit portret zien! Welke eene schoone gestalte: Onze Vader... en zachtjes bad hij voort.
- Wat gij nu weêr gedaan hebt, zeide Dona Braulia tot hare dochter op eenen toon, dien de pater niet kon hooren, is hoogst onbetamelijk, en een welopgevoed meisje moet zich zoo niet gedragen. Wanneer gij het nog eens doet zal ik u zoo knijpen, dat gij van pijn op uw lippen zult bijten. Ik wil, dat gij beleefd zijt, of vermag ik dan niets meer op u?
- Ach, moeder, denk nu niet aan de beleefdheid, daar is het thans de tijd niet voor. Geef mij liever een tros druiven, gij bewaart ze als edelgesteenten.

{==305==} {>>pagina-aanduiding<<}

- Welopgevoede lieden eten niet ieder oogenblik, antwoordde de zuinige huismoeder.
- Pater Nolasco, riep het jonge meisje, mijne moeder wil mij geene druiven geven, zij zegt dat het onfatsoenlijk is en niet te pas komt. Hield mijn oom Marcelino, die toch wel opgevoed was, er niet veel van?
- Dat is waar, antwoordde pater Nolasco glimlagchend, men bragt geheele manden muscaatdruiven uit den tuin.
- En wat zijn de druiven gezond, zeide Rosa, met een zucht, hij zag er uit als een jong geitje dat twee moeders zuigt.
- Dit jaar heb ik de druiven verkocht, sprak dona Braulia.
- Dat is niet waar, morde het meisje.
- Wat zegt gij? vroeg pater Nolasco.
- Schijnt het u niet toe, riep het kind, dat mijn oom even als de heidinnen op de slapen pleisters heeft tegen de hoofdpijn, en eene groote vlieg op den neus?
- Voorzeker niet, antwoorde Pater Nolasco, terwijl hij het schilderij bezag, alles is naauwkeurig, die hand is wel de zijne en vele lieden heeft zij geholpen die er nu in't geheel niet meer aan denken. Mij heeft hij dit kleed gegeven met deze woorden: ‘Pater Nolasco, uwe gezondheid dure nog langer!’ ‘En ook uw leven!’ antwoordde ik hem. Maar mijn wensch is evenmin vervuld als de zijne het zal worden, want dit kleed zal het langer uithouden dan ik. Welk eene schoone gestalte! vervolgde hij met een zucht. Zijne ziel ruste bij God. Onze Vader...
Ai, ai, riep Rosa en liep weg.
Zij had op hare armen de niet zeer teedere aanraking der dikke vingers van hare moeder gevoeld.
Den volgenden dag kwam Dolores in huis. Zij was bedroefd en beschroomd, maar gehoorzaamde stipt, daar zij het vurigst verlangen had te voldoen en hare nieuwe pligten goed te vervullen. Weldra had Rosa haar lief gekregen, en Dona Braulia verklaarde zeer met haar te zijn ingenomen, want zij was bedaard, werkzaam en zindeiijk, zij bezat daarbij nog twee andere groote hoedanigheden in het oog der zuinige dame: zij at weinig en was niet lomp.
Dolores, zeide de huisvrouw eens tot hare dochter, is zeer aardig, maar zij is een weinig bloode. Zij is zoo vlug als eene verkleumde vlieg en loopt even als een korenworm op pek.

{==306==} {>>pagina-aanduiding<<}

- Dat is schoon, moeder, sprak Rosa, overluid lagchende; ik houd van uwe vergelijkingen, moeder, wanneer gij in beelden spreekt, begrijpt men u geheel en al.
- Ik wilde alleen zeggen dat zij langzaam is, hernam Dona Braulia eenigzins verlegen.
- Wilt gij dan, moeder, voerde Rosa haar met haastigheid tegemoet, dat alles klaar komt zonder er aan te werken en men alle zaken te gelijk doet.
- Men zegt niet, moeder, maar mama of lieve mama; hoort gij, gansje?
- Ter liefde Gods, moeder, laat toch die woorden rusten van papa, mama, tata, nana. Dat is goed voor de kinderen en de lieden die moeijelijk uitspreken en eene dikke tong hebben; maar ik spreek duidelijk en beweeg mijn tong met gemak.
- Hoor die onbeschaamde eens! Hoe komt zij aan zoo veel praats?
- Wilt gij dan van mij een nufje maken? Ik wil wel werken als een muilezel uit Galicië, ik ben een wijn van te goede hoedanigheid om nog te worden overgehaald.
- Ik wil niet dat gij werkt, antwoordde de moeder. Ik heb daarvoor eene dienstmaagd. Maar ik wil dat gij naait, want gij doet het zeer slecht, en plaatst de steken een uur van elkander.
Dolores bragt in dit huis een rustig jaar door, wij zouden kunnen zeggen een gelukkig, zoo haar hart niet steeds gekweld werd door de herinnering aan hare moeder en de bittere ongerustheid over Thomas en Lorenzo.
Op zekeren dag vroeg Rosa haar eensklaps: ‘Dolores, hebt gij een minnaar?’
Op het land is de liefde steeds de voorbode van het huwelijk. Het is eene zoo natuurlijke, zoo billijke en regtmatige zaak, dat zij nooit ontkend wordt door hen, die zij verbindt. Dolores antwoordde dus eenvoudig: ‘Ik heb er een.’
- Dan zijt gij wel gelukkig, hernam Rosa, maar waar is hij? Ik heb hem nog niet gezien.
- Hij is vertrokken.
- Vertrokken! Ach! mijn God! Hoe weet gij dan, dat hij uw minnaar is.
- Evenzoo als hij weet dat ik zijn bruid ben, omdat wij elkander beminnen. - Een minnaar die vertrekt is even als een putter, die op-
{==307==} {>>pagina-aanduiding<<}
houdt te zingen. Waartoe dient hij? Ik zou hem niet willen hebben. Wanneer ik een minnaar had, zou hij mij muziek moeten maken en dadelijk met mij trouwen.
- En waarom hebt gij zulk een haast om te trouwen?
- Meent gij, dat ik er geen reden toe heb. Om van de plak van mijne moeder bevrijd te zijn, die lastiger is dan een hommel op het oogenblik dat men slapen gaat. Maar wanneer komt uw minnaar terug?... Hoe heet hij?
- Lorenzo.
- Lorenzo Lopez. Ach! indien het waar is wat men zegt: dat hij driftig is voor vier, beklaag ik u, arme Dolores. Welnu, wanneer Lorenzo terugkomt en hierheen komt om u te bezoekeu, is mijn moeder in staat om van kwaadheid te sterven. Ik geloof dat zij zich alle minnaars, niet een uitgezonderd, als moordenaars voorstelt. Ik ben overtuigd dat mijn vader haar gehuwd heeft, zonder eerst haar minnaar te zijn geweest.
- Hij zal hier niet komen, antwoordde Dolores, met een glimlach.
- Want gij zoudt niet eens door het venster met hem kunnen spreken, wanneer mijne moeder het kwam te weten. Zij is overtuigd, dat minnaars de pest aanbrengen.
- Ik zal niet aan het venster gaan, mejufvrouw, zeide Dolores.
- Ik heb u reeds honderd duizend maal gevraagd, niet mejufvrouw te zeggen, wanneer mijne moeder er niet is. Met het keurslijf en het nieuw-modisch manteltje dat zij gekocht heeft gelijkt mijne moeder, die toch niet fraai gebouwd is, op een slecht gebonden pak; de titels van Senora en Dona passen haar even als mij een slepend kleed van de Infante. En met alles is het even zoo. Vroeger maakte zij lekkernijen en gebakken die men aan een koning had kunnen aanbieden; niemand maakte rijstebrij, poffertjes, vladen, gelijen, koeken, taartjes zoo lekker klaar als zij; tegenwoordig kan men er niet van eten, want het is of niet gaar of aangebrand. Maar luister eens, Dolores; gij hebt een minnaar en moest dus vrolijk en opgeruimd zijn, en toch ziet gij er uit als de moeder der zeven smarten; gij zingt, praat of lacht den geheelen dag niet.
- Er was een tijd, antwoordde Dolores, dat ik ook schertsen en juichen kon, maar hoe zou ik vrolijk en uitgelaten zijn nadat al wat mij dierbaar aan 't hart was, mij ontnomen is? Mijn vader vond zijn dood in de golven, mijn moeder kwam verlaten op het eenzame strand om; mijn dierbare broeder is op zee aan de

{==308==} {>>pagina-aanduiding<<}
grootste gevaren blootgesteld; Lorenzo is soldaat geworden en bevindt zich ver van hier.
- Dat is waar, antwoordde Rosa, in wier oogen een traan schitterde, arme Dolores! Maar troost u, dierbare, de dooden zijn bij God en de levenden zullen terugkomen.
- Amen, antwoordde Dolores met een zucht.

XII.

Op zekeren avond was Dolores in den tuin aan het werk, welke, door hare zuinige meesteres, die in alles, overeenkomstig de leer dezer eeuw, het voordeel op het oog had, tot moestuin was gemaakt. Groote koolen vervingen de myrtenboompjes; uijen verpestten de plaats waar vroeger de viooltjes hun geuren verspreidden en de preken, waar oudtijds dahlias prijkten, werden nu door dikke rapen ingenomen.
Deze verandering had Rosa natuurlijk diep bedroefd, en zij had hare eerste tranen over hare uitgerukte bloemen gestort.
‘Zie eens, moeder, zeide zij, op treurigen toon, hoe gij alle bloemen uit den tuin hebt verbannen; weldra zal er in geheel uw tuin geen andere roos zijn dan ik. De hemel geve dat de koolen door de rupsen opgegeten worden, de salade verdort en de rapen wegrotten!’
Het was een nare avond, en de wind, die huilde, kondigde de komst van den winter aan. Dolores zag hoe de wolken snel voorbij trokken even als troepen, die zieh voor het gevecht gereed maken; en toen zij luisterde naar het gebruis der golven, welke zij in de verte tegen het strand hoorde klotsen en de breede zwarte streep bemerkte, die aan den horizont opkwam en geheel de lucht naar het zuiden heen bedekte, beving hevige angst haar hart.
‘Helaas, dacht zij, waar zal mijn arme Thomas den storm ontmoeten, die opkomt? Aeh! moge hij hem niet op zee treffen, maar veilig op het land! Maar wat zeg ik? Misschien ligt hij reeds in het graf, misschien zie ik nooit weêr dien innig beminden broeder terug. Op dit oogenblik werd er aan de straatdeur geklopt, en Dolores haastte zich te openen. Op den drempel stond een jongeling van eene edele gestalte, gekleed in een net zeemanspak. Sierlijk krulden zijne blonde lokken onder de vrolijke catalaansche muts, op zijne bruine wangen biggelden twee tranen, die zonderling afstaken bij zijnen glimlach en de vreugde, welke op zijn gelaat te lezen stond.

{==309==} {>>pagina-aanduiding<<}

‘Herkent gij mij niet? zeide hij, toen hij zag dat Dolores in stilte de reden van zijn komst verwachtte.
Op het hooren van die stem kwam er uit het diepst van haar hart een kreet te voorschijn: ‘mijn broeder! riep zij, en vloog in de armen van den zeeman. Maar die innige vreugde duurde slechts een oogenblik. Aan het lijden gewoon en door voortdurend werken verzwakt, kon het arme meisje een zoo plotseling geluk niet verdragen en viel zonder bewustzijn neder.
Op den kreet van Dolores waren Dona Braulia en Rosa toegesneld.
‘Wat is er? Jongen, wie zijt gij? vroeg de eerste.
- Ik ben haar broeder, mevrouw, sprak Thomas.
- Zoo gij dat waart, zoudt gij haar niet hebben doen schrikken.
- Maar, mevrouw...
- Ga heen, verwijder u; gij hebt in uwe hand uw geboorteakte niet, en God mag uw bedoelingen kennen.
- Moeder, zeide Rosa op een vasten toon, die jongeling is Thomas, de broeder van Dolores; men behoeft hem slechts aan te zien om hem te herkennen, hij gelijkt op haar als een roode roos op eene witte.
- Zwijg, zottin, zeide de moeder, en ga azijn voor Dolores halen. En gij, voegde zij den zeeman toe, ga de deur uit; gij zijt hier te veel. Denkt gij misschien dat een ieder hier kan inloopen als in zijn eigen huis?
Het scheen dat de moeder, toen zij dien schoonen jongeling zoo afweerde, een voorgevoel van de toekomst had. Want zoo haar geld en goed in zijne tegenwoordigheid geen gevaar liep, werd er toch een andere schat van veel grootere waarde bedreigd.
Wie beschouwt niet met genoegen de witte dampen, de rooskleurige wolkjes, welke in de lucht rondzweven? Wie denkt er aan om de uitwasemingen te onderzoeken waaruit zij zijn ontstaan of den wind, die hen omhoog zendt en voortstuwt?
Evenzoo verhalen wij de liefelijke, vrolijke, onschuldige genegenheid die de jonge zeeman en de schoone Rosa voor elkander gevoelden, zonder de oorzaak van die liefde te gaan opsporen, de omstandigheden te beschrijven of den gang te schilderen.
Dolores verzette er zich tegen, daar zij begreep, dat Dona Braulia er vertoornd over moest zijn. Haar broeder en Rosa luisterden natuurlijk niet naar haar; want ongelukkigerwijze zijn goede raadgevingen, die men in het begin eener liefde geeft, even als

{==310==} {>>pagina-aanduiding<<}
olie, welke men op het vuur werpt; zij blusschen den hartstogt niet; maar doen hem des te heviger ontbranden.
‘Rosa, zeide Dolores, wees bedacht dat die genegenheid niet te pas komt en geen goed einde kan hebben; uwe moeder wil alleen een rijk en aanzienlijk heer tot schoonzoon hebben.
- Dan zal zij lang moeten wachten. Ik houdt niet van aanzienlijke lieden. Onlangs kwamen hier eenige heertjes uit Cadix. Wat zagen zij er belagchelijk uit! Hun hoeden leken naar niets en hadden randen als luifels, hun armen lagen los te bengelen, zij zagen er ongemanierd uit en waren magerder dan de heilige Serapio. Een hunner wilde mij aardigheden zeggen: ‘gij moest u nog eens op de leest laten zetten, antwoordde ik hem, gij zijt overal verstuikt. Neen, neen, Dolores, de aanzienlijke heeren zijn voor de jonge meisjes met schoone mutsen en rijke mantilles; aan ieder zijn gelijke, mijn beste.’
Aldus was in deze jeugdige liefde alles vrolijk en lustig, behalve de grondslag, die een vaste wil was.
Zij voelden zich tot elkander aangetrokken als twee beeken die denzelfden berg afstroomen en zich in het dal vereenigen om gezamenlijk hunnen loop langs bloemen en graszoden voort te zetten.
Rosa had steeds de denkbeelden harer moeder nopens minnaars geheel en al verkeerd gevonden en was nu zeer gelukkig er zelve de proef van te kunnen nemen. Met de grootste bekwaamheid en de levendigste vreugde wist zij steeds de argusoogen harer moeder te bedriegen en aan het venster te komen om met Thomas te praten. Ter eere van de waarheid moeten wij bekennen, dat er in die gesprekken schier nooit van liefde gesproken werd en vrolijkheid en lachlust er steeds bij voorzaten. Het ging bij die gesprekken altijd zoo te werk als wij nu gaan verhalen.
‘Wat is er, vroeg Thomas aan Rosa wanneer zij buiten staat was om een woord te spreken, niet uit ontroering veel minder nog uit verlegenheid maar uit zuiveren lachlust.
- Wat er is? Mijn moeder zeide zooeven tot pater Nolasco: ‘Mijn kleine (begrijp eens: mijn kleine, wanneer ik veertien jaar min twee maanden en twintig dagen ben) mijn kleine, zeide de deftige dame, heeft nog nooit het woord genegenheid gehoord, mijn kleine zal vijf-en-twintig jaar worden zonder een man in het gezigt te hebben gezien, en dat is juist wat ik verlang.’ ‘En ik, mevrouw mijne moeder, dacht ik toen bij mij zelve, ik

{==311==} {>>pagina-aanduiding<<}
verlang op mijn zestiende jaar getrouwd te zijn. Dan zult gij stuurman zijn en kunnen trouwen, niet waar Thomas?
- Ik hoop het, maar wij moeten wachten, Rosa, gij en uwe moeder zijt ver boven mij verheven, en uwe moeder zal geen toestemming geven.
- Wat ver verheven? De oude Miguel Lechugas, die aan het strand waaijers verkoopt, is een volle neef van mijne moeder. Wanneer zij niet wil, hebt gij mij slechts naar de kerk te brengen, dan komt alles klaar.
- Maar wat hebt gij uwe moeder geantwoord? vroeg Thomas.
- Wat ik geantwoord heb? Ik zeide tot pater Nolasco: Pater, kijk eens naar mijn oom.’ De pater keek en riep uit: Wat een schoone gestalte! en bad toen een Onze Vader gelijk altijd. Ik was verre van mijne moeder gaan staan omdat zij mij altijd knijpt wanneer ik van mijn oom spreek.
- Waarlijk! En waarom?
- Omdat ik het alleen doe om pater Nolasco een Onze Vader te doen bidden, en mijn moeder wordt er kwaad over in plaats dat zij mij dankbaar is, dewijl ik een gebed aan den overledene bezorg.
- Laat ons op de zaak terugkomen. Hebt gij aan uwe moeder alleen geantwoord met de aandacht van Pater Nolasco op het portret te vestigen?
- O! ik raak den draad niet kwijt, Thomas! Toen pater Nolasco met zijn Onze Vader klaar was, zeide ik hem: Pater, hebt gij ooit in geheel uw leven een leelijker man dan mijn oom gezien?’
- Goede God! wat eene ongerijmdheid, zeide mijn moeder. Wat is er dan leelijk aan mijn broêr?
- Alles, antwoordde ik, maar vooral de wenkbraauwen, die er als kattensnorren uitzien, en zijn gelaatskleur, die op ingemaakte kweeen gelijkt.
- Hij was niet leelijk, hernam Pater Nolasco, die even mooi is als mijn oom; hij was een schoon man.
- Wilt gij weten waarom hij zoo leelijk was? zeide ik. Dat komt omdat hij nooit getrouwd is geweest.
- Ga heen, wijsneus, ga in den tuin de salade begieten, zeide mijn moeder. En ik, verheugd dat ik zoo werd weggezonden, zette het op een loopen en ben hier sneller dan de dag gekomen, terwijl mijne moeder achter mij kwam en de deur sloot. Ik lach...

{==312==} {>>pagina-aanduiding<<}
en hoe zou ik ook niet lagchen? Hier neem ik mijne lieve moeder beet, wat ik het prettigste op aarde vind en terwijl ik op u wachtte, werd ik door ongeduld gekweld om u te zeggen..
- Wat dan?
- Dat ik het gelukkigste meisje op aarde ben.
- Waarom?
- Weet ik het?
- En ik ben de gelukkigste jongen op aarde, maar ik weet wel waarom.
- Waarom dan.
- Omdat gij van mij houdt.
- Dat geloof ik wel.
- En ook omdat de kapitein mij gezegd heeft, dat hij mij als matroos zou medenemen en de stuurmanskunst leeren.
- Waar gaat gij met hem heen?
- Naar Hamburg.
- Keert gij dus terug naar Indië.
- Neen, het is een anderen kant op.
- Is het nog verder?
- Neen, veel digter bij. Hier naar het Noorden.
- De hemel bescherme u! maar let wel dat ik niet wil, dat gij nog eens naar Montevideo gaat. Pater Nolasco heeft mij gezegd, dat men er voor de tweede maal niet van terugkomt.
- Luister niet naar pater Nolasco, wanneer hij over de zee spreekt. Hij is zoo bang voor het water dat ik vast en zeker geloof dat hij ook bevreesd is voor dat van het Doopsel.
- Ik heb u iets te zeggen, Thomas.
- En ik ook, Rosa.
- Welnu! begin dan.
- Neen, begin gij; dames gaan voor.
- Ik heb een raadsel; zult gij het raden?
- Laat hooren.
- Welaan:

Ik en mijn zuster, ongelogen, 
Zijn van een passer elk het eene been 
Van achter hebben wij onze oogen 
En onze punt kijkt steeds naar voren heen. 

- De oogen van achteren, de punt naar voren, wel dat is de paauw.

{==313==} {>>pagina-aanduiding<<}

- Hoe dom! En dan de beide zusters! De schaar is het en anders niets. Geef er mij nu ook een op, dat aardig is.
Op zijne beurt zeide Thomas:

Kent gij een schoone jonge dame 
Die steeds zich waagt in het gevaar? 
Zij weet te naaijen zonder naalden 
En ook te knippen zonder schaar. 

Rosa peinsde een oogenblik en sprak zachtjes:
Eene jonge dame? dat ben ik! Die zich aan gevaar blootstelt? dat doe ik ook! want wanneer mijn moeder mij nu ziet, slaat zij mij. Die zonder schaar knipt? ik knip de voornaamheid van mijne moeder weg. Maar zonder naald naaijen, dat doe ik niet.
- Houdt gij mij dan niet zonder naald aan het venster genaaid?
- Kijk! dat is waar.
- En toch is het dat niet. Gij hebt het niet geraden.
- Wat is het dan?
- Het is een sloep.
- Daar is mijn moeder! riep Rosa uit. Dat zij mij slaat wanneer zij het ziet, dat kan mij niet schelen, maar zij zou ook het venster doen toemetselen, en dat is erger.
Met deze woorden liep zij weg, maar weêr terugkomende, riep zij:
‘Vergeet niet Thomas, mij kreeften mede te brengen, wanneer gij op zee gevischt hebt.
Daarna verwijderde zij zich snel en verdween als een zoete droom.
Hoevele zaken, die ter naauwernood ligte overtredingen zijn worden door den laster als doodzonden veroordeeld!

XIII.

Terwijl Rosa en Thomas hunnen krans van lentebloemen vlochten, brak het jaar 1850 aan, waarin het leger tijdelijk werd ontbonden.
Beide broeders Lopez ontvingen verlof om naar huis te gaan.
Zij begaven zich onmiddellijk op weg naar hun dorp en wilden hunne familie met hunne plotselinge komst verrassen. Voor Lorenzo was die verrassing niet alleen een middel om de vreugde door het onverwachte te verhoogen, maar hij wilde daardoor ook de mogelijkheid afsnijden, dat er iets verheeld werd van hetgeen gedurende zijne afwezigheid had kunnen plaats hebben.

{==314==} {>>pagina-aanduiding<<}

Het was op een zondag. De avond was reeds ver gevorderd, en langzamerhand werd het donkerder. De zon ging statig onder, alsof zij ter neder werd gedrukt door haar kroon van gouden stralen. De wind was heviger geworden onder den killen adem des nachts. De zwaluwen hadden hunne snelle vlugt gestaakt, en men hoorde niets dan de heesche toonen van den vreesachtigen en lichtschuwen nachtuil.
Twee jongelingen gingen met stevigen stap over den weg, die van San Lucar naar Rota voert. Ieder oogenblik werd hun gang sneller alsof ieder voorwerp hen herkende en toeriep: haast u!
- Het spijt mij, sprak de oudste, dat wij onze moeder niet hebben onderrigt; hevige schokken zijn niet goed voor de arme vrouw.
- Het spijt mij niet, antwoorde de jongste: de vreugde schenkt een nieuw leven, en op deze wijze zal ik weten wat Dolores doet.
- Zwijg, Lorenzo, zwijg, Dolores is een parel, die gij u door uw wantrouwen onwaardig maakt.
- Estevan, gij kent het spreekwoord: vertrouw geen enkele vrouw. Dolores is tegen mijnen zin bij Dona Braulia gaan dienen; waarom? Ik heb het niet te weten kunnen komen. Dolores had zeker een reden. Waarom is zij naar een vreemd huis gegaan, terwijl zij bij mijne moeder kon blijven? Wanneer ik het een met het andere vergelijk, word ik overtuigd dat er iets achter schuilt.
- Gij zijt even als de profeet Jeremias, die het ongeluk verkondigde voor de schepping der wereld. Gij hebt daar de arme Dolores fraai toegetakeld. Wat zal het lieve kind ongelukkig zijn! Zij is gaan dienen, dat is waar; maar in welk huis, broeder? Bij eene weduwe, Dona Braulia, die alleen haar jonge dochter bij zich heeft, en even heilig en zedig leeft als de heilige Monica.
- Ik heb niets tegen de weduwe; maar weet zij wat er in haar huis gebeurt?
- Broeder, zeide Estevan, zwijg liever zoo gij geen goed van Dolores wilt zeggen. Wij spreken daar over onmogelijke zaken. En toch zou het goed zijn, zoo Doroles, om u voor uwe slechte gedachten te straffen, u had laten varen.
- Zeg dat niet, broeder, zelfs niet uit scherts. Scherts baart ongeluk.
Het was nacht toen zij aan het dorp kwamen.
- Laat ons het huis van de weduwe voorbijgaan, sprak Lorenzo.
- Laat ons eerst naar ons eigen huis gaan. Vader gaat voor.

{==315==} {>>pagina-aanduiding<<}

- Broeder, hernam Lorenzo terwijl hij links afging, het zijn maar een paar stappen meer.
Estevan aarzelde, maar om niet alleen aan het ouderlijke huis te komen, volgde hij zijn broeder op eenigen afstand.
Deze had intusschen het huis van de weduwe bereikt. Aan het laatste venster stond een man tegen de tralies geleund. Overal heerschte de diepste duisternis, de rug van den man was naar hem gekeerd, en Lorenzo kon alleen zien dat hij jong en groot was.
Op dit gezigt openden zich zijne oogen bovenmatig en beefde geheel zijn ligchaam, gelijk de aarde beeft wanneer de lava zich eenen doortogt gaat banen. Hij naderde zonder dat het geluid zijner voetschreden den man die voor de tralies stond scheen te storen of te verontrusten. ‘Estevan wist iets,’ sprak Lorenzo met op elkander gesloten tanden. ‘Gij zult; sprak de man op een toon die gemakkelijk gehoord kon worden, mij altijd beminnen?’
- Altijd, sprak eene zoete en liefelijke vrouwenstem.
- En gij zult met mij trouwen?
- Wel zeker, dat is afgesproken.
- Zelfs wanneer men er zich tegen mogt verzetten?
- Al verzette de Koning er zich tegen en geheel zijn leger door Pater Nolasco aangevoerd.
- Heer, red mij!.. ik ben dood! riep de ongelukkige jongeling, die als een steen op den grond nederplofte.
- Ik ben het, sprak Lorenzo met eene van toorn bevende stem. Wij zullen zien of gij trouwt zonder dat hij er zich tegen verzet, die er het regt toe heeft.
- Lorenzo! mijn broeder! zijt gij het? zeide de gewonde, die zijnen moordenaar herkende, op liefelijken toon.
- God in den hemel! Wie spreekt daar? riep Lorenzo sidderend en bevend.
- Ik! Thomas!... Herkent gij mij niet?
- Zijt gij het? gij? stamelde Lorenzo wien al het bloed naar het hart schoot.
En hij snelde op den gewonde toe en herkende met ijzing het schoone gelaat van Dolores' broeder. Toen hief hij beide handen naar den hemel omhoog en riep op den toon der vreesselijkste wanhoop uit:
Gods vloek ruste op mij!
- Neen, neen, sprak de gewonde met gebroken stem: Hij vergeve u gelijk ik u vergeve.

{==316==} {>>pagina-aanduiding<<}

En de arme jongeling viel in zwijm.
‘Ga heen, broeder, en vlugt!’ zeide Estevan die in weêrwil der schrikkelijke spanning waarin hij zich bevond, zijne tegenwoordigheid van geest had behouden.
Op het geschreeuw van Rosa kwamen de huisgenooten toegesneld. ‘Vertrek, hernam zijn broeder; ik zal zorg dragen voor dezen ongelukkige en misschien wil God hem nog in het leven sparen, vlugt, om vader en moeder van smart niet te dooden.
En terwijl Lorenzo zich met gebalde vuist in het aangezigt sloeg, voerde hij hem in een naauw steegje.
Lorenzo verdween in de duisternis.
Verscheidene personen waren reeds gekomen, toen Estevan er op bedacht werd, dat hij argwaan zou opwekken, zoo hij alleen in het ouderlijk huis verscheen. Hij besloot zijnen broeder te gaan opzoeken, om hem te troosten en met raad bij te staan. Hij sloop tusschen de menschen door, maar hij kon het niet doen zonder bemerkt te worden.
Te vergeefs doorliep hij de omstreken, nergens ontdekte hij een spoor van Lorenzo. Hij begaf zich naar San Lucar, waar hij den volgenden morgen zijne onderzoekingen voortzette, zonder er acht op te geven dat hij bespied werd; en hij werd aangehouden toen hij des avonds uit eene herberg kwam, waar hij gehoopt had iets te zullen hooren nopens zijn broeder of den gewonde.

XIV.

Dolores bragt steeds den Zondagavond bij de Lopez door, en sedert de terugkomst van Thomas snakte zij te meer naar die rusturen, die zij geheel en al aan haren broeder toewijdde. Thomas had zijne vroegere woning weêr betrokken. Na zijne terugkomst was hij er regelregt naar toe gegaan en de Lopez, die hem als hun kind beschouwden, hadden niet geduld dat hij ergens anders zijnen intrek nam.
Als naar gewoonte hadden broeder en zuster hunnen avond doorgebragt; Dolores sprak over hare arme moeder en Thomas zocht haar te verstrooijen door een levendig verhaal van zijne reizen en den voor- en tegenspoed, welken hij ondergaan had.
‘Dit is alles goed en wel, Montevideo, zeide dan pater Nolasco, maar zou het niet beter zijn geweest, indien gij al die kansen vermeden hadt?

{==317==} {>>pagina-aanduiding<<}

- Pater Nolasco, antwoordde Thomas, ziet gij die wolken?
Pater Nolasco keek naar den hemel en hernam:
Ik zie ze. Wat dan?
- Zeg hun stil te blijven, en zie of zij het doen.
- Eene schoone vergelijking! Zij hebben een veel te goeden leidsman om stil te staan.
- Welnu! ik heb er ook een, pater, die mij geen rust gunt.
- Zag men ooit zulk eene slang! Het is met u en de zee even als met de muggen en het licht: gij zult niet ophouden voor dat de zee u met hare wijde kaken heeft verslonden.
- Vaarwel, Dolores, zeide Thomas, op het einde van den avond.
- Gaat gij reeds heen? vroeg zij bedroefd.
- Ik heb iets te doen, antwoordde de broeder met een geheimzinnig gezigt.
- Hij kan niet stil blijven zitten, zeide pater Nolasco.
- Thomas, Thomas, hernam zijn zuster, die begreep waar hij heenging, wilt gij dan in het geheel niet op mijne waarschuwingen letten?
- Ha! ha! lachte Thomas, komt gij nu het tweede deel van pater Nolasco geven? Luister naar het spreekwoord, dan ontvangt gij ook raad:

Laat aan de wolken hare regenvlagen 
En aan de zon haar glans, zoo schoon en zoet, 
Laat aan de grijsaards 't zuchten en het klagen 
En liefde aan des jongelings gemoed. 

- Wanneer ik koningin was en mijne dochter moest uithuwelijken, zou ik hem niet te gering voor haar vinden, zeide Dolores, toen haar broeder vertrokken was.
- Wat is hij een bekoorlijke jongen geworden! antwoordde Melchiora, ik word nooit moede hem aan te zien.
- Hij is geheel de vroegere gebleven, nog even geestig, even innemend en even openhartig als vroeger, voegde Catharina er bij.
- Dat is waar, antwoordde pater Nolasco, hij zou volmaakt zijn, als hij niet zoo koppig was.
Op het oogenblik dat de ramp gebeurde, die wij verhaald hebben, maakte Dolores zich gereed om naar hare meesteres terug te keeren. Zij had het huis nog niet verlaten toen op eenmaal de kreet: ‘een gewonde! door het dorp weêrklonk. Op het land maakt zulk een kreet een hartverscheurenden indruk.

{==318==} {>>pagina-aanduiding<<}
Op eenmaal houdt gezang en dans en alle vrolijkheid op, in den beginne heerscht er een somber zwijgen, dat weldra door uitroepen van smart en ontzetting afgebroken wordt; uit alle huizen ziet men, bleek en ontsteld, vrouwen te voorschijn komen; zij ijlen naar de plaats van het ongeluk, terwijl ieder harer angstig bij zich zelve zegt: het zal toch mijn man, mijn zoon, mijn broeder niet zijn!’ Wanneer er een gevecht is, wagen zij zich als dappere heldinnen, niet uit ijdelen roem, maar uit zuivere liefde, in het midden van den strijd zonder toorn of gevaar te duchten. Dit bewijst dat in de werkelijkheid de hoogste uiting der liefde nog veel heiliger en volmaakter is dan zij in romantische schilderingen wordt voorgesteld, want het hoogste gevoel zetelt in het hart, dat het ondervindt, en niet in het hoofd, dat het uitdenkt. ‘Het is Thomas, Thomas, de zoon van de arme weduwe Thomas, zeiden eenige vrouwen die over de straat gingen.
- Wat zeggen zij? vroeg Dolores wier ooren tegelijk den naam van hare moeder en haren broeder vernamen. Zij was op een stoel nedergevallen want zij was niet in staat om te blijven staan. Catharina was het huis uitgesneld en liep zoo hard zij kon om de vrouwen in te halen, die zoo even waren voorbijgegaan.
‘Ik heb niet goed verstaan, antwoordde moeder Melchiora, die dezelfde woorden vernomen had, aan Dolores, die meer dood dan levend was. Pater Nolasco had niets verstaan, en vader Mateo was op de plaats. Op dit oogenblik naderden stilzwijgend en ernstig eenige mannen, die den gewonde op eene ladder droegen. Hij lag zonder beweging, bleek als een jasmijn, van den stengel geplukt, en scheen te slapen zonder smart of toorn.
‘Mijn broeder, riep Dolores met gesmoorde stem en als in eene stuiptrekking legde zij hare armen kruiselings op de borst.
- Thomas! Mijn God! riep vader Mateo wanhopend uit; wie is de booswicht die den onschuldige vermoord heeft?
- Men weet het niet, antwoordden de mannen.
- Thomas, mijn zoon, hoort gij mij dan niet? sprak Pater Nolasco en nam in zijne handen de bleeke handen van den armen jongeling. Hij is toch niet dood? voegde hij er bij, terwijl hij het voorhoofd van den gewonde aanraakte. Neen! ga dadelijk den heelmeester halen.
- Hij komt reeds, antwoordde men hem.
Thomas werd op het bed nedergelegd waarop Lorenzo steeds geslapen had.

{==319==} {>>pagina-aanduiding<<}

De heelmeester onderzocht intusschen de wonde, verbond haar en schreef eene hartsterking voor. Bij het weggaan, zeide hij tot pater Nolasco:
‘Gij kunt hem de laatste heilige sacramenten toedienen, zoodra hij weêr tot kennis komt. Hij zal den morgen niet halen.
Pater Nolasco plaatste zich bij het bed van den gewonde, die weldra de oogen opende en zeide:
‘Waar ben ik?
- Bij mij, bij mij, antwoordde de goede oude vrouw, in het bed van mijnen Lorenzo.
- Leg mij uit dit bed, neem er mij uit, sprak de gewonde op koortsachtigen toon.
- Waarom, mijn zoon?
- Omdat Lorenzo er niet meer in zal willen slapen, indien ik er in sterf.
- Gij zult er in genezen, mijn zoon, antwoordde moeder Melchiora.
- Neen, sprak het arme kind, ik ga sterven, en met de oogen naar pater Nolasco gewend, zeide hij met een zoeten glimlach: gij ziet, pater, het was niet op zee dat de dood mij wachtte!
- Zoo is het veel beter voor u, die nu als een heilige gaat sterven, voorzien van de heilige sacramenten en omringd van allen die u liefhebben.
Nu verscheen de alcade om de getuigenis van den gewonde te hooren. Thomas verklaarde, dat hij bij vergissing gewond was, te oordeelen naar de woorden van den moordenaar dien hij niet kende, dat hij hem overigens, wie hij ook was, van harte vergaf.
Daarna verlieten alle aanwezigen de kamer, ten einde Thomas de gelegenheid te geven bij pater Nolasco te biechten.
Na afloop der biecht, vroeg pater Nolasco aan Thomas of hem nog iets op het hart lag. De arme jongen antwoordde:
‘Ja, nog iets pater; ik heb zoo even eene kleine onwaarheid gesproken.
- Hoe dat, zoo even, mijn zoon?
- Ja antwoordde de stervende, ik heb den alcade gezegd dat ik mijn moordenaar niet kende.
- En kent gij hem?
- Onder het geheim der biecht: ja, pater, ik ken hem.
- En wie is hij?

{==320==} {>>pagina-aanduiding<<}

- Dat zal ik u niet zeggen, pater, ik maak mij aan geene zonde schuldig met het te verzwijgen.
Bij deze woorden overviel den ongelukkige eene vreeselijke bloedspuwing, en de daardoor ontstane verwarring maakte, dat Dolores aan de waakzaamheid der vrouwen ontsnapte, die haar ter zijde hielden. Met verbijsterde oogen en bleek als een marmeren beeld op een grafsteen snelde zij de kamer binnen.
‘Arme, arme Dolores! zeide de stervende met gesmoorde stem en twee tranen rolden uit zijn oogen, die hunnen zoeten glans door den naderenden dood nog niet verloren hadden.
‘Hij heeft rust noodig, zeide pater Nolasco en voerde Dolores in de armen der vrouwen terug. Ga heen, gij verbijstert zijne ziel. En tot den stervende terugkeerende sprak hij: Denk nu nog slechts aan God, die uw Vader is en u tot zich roept.
- Aan Hem alleen wil ik nog denken, antwoordde Thomas, en rigtte zijne oogen, waarin de tranen nog biggelden, ten hemel.
- En nu, mijn zoon, verhef uw hart tot den Heer van alle barmhartigheid voor wien gij gaat verschijnen, en sterf in vrede. Ik zal hier beneden voor uwe ziel blijven zorgen alsof gij mijn eigen kind waart.
Thomas drukte zachtjes de hand van den waardigen geestelijke, glimlachte nog eens en sloot toen zijne oogen om ze niet meer te openen.
Toen hoorde men zachtjes, weldra harder, vervolgens te midden van het geschreeuw en het gekerm de schrikkelijke woorden: ‘hij is dood!
‘O ongeluk! o vreeselijk ongeluk! riepen de vrouwen uit. De klokken gaan van zelf kleppen! Wat een misdaad, een onschuldige te dooden, die nooit iemand beleedigd had, zelfs niet in gedachte!
- En hij heeft vergeven, voegden anderen er onder hare tranen bij. Hij was een engel! Hij is gestorven gelijk hij geleefd heeft, zonder kwaad aan iemand te doen. Het is de dood van Abel. Dolores was als versteend: geen traan verscheen in hare oogen, geen klagt op hare lippen en alleen aan hare stuiptrekkingen kon men zien dat zij nog leefde. De vrouwen hadden haar een scharlaken lap op het hart gelegd en haar gezigt met koud water besproeid, maar niets kon haar tot bewustheid brengen. Plotseling stond zij op en ging naar eene kast, die moeder Melchiora haar in hare kamer had afgestaan. Zij nam er al het geld uit, dat zij met zooveel moeite had verdiend, met zoo veel zorg voor haar

{==321==} {>>pagina-aanduiding<<}
huwelijksuitzet had gespaard en gaf het aan de goede oude vrouw met deze woorden, die zij naauwelijks hoorbaar uitsprak:
‘Voor de kist, moeder Melchiora, en de diensten in de kerk. Ik wil dat hij eene behoorlijke begrafenis hebbe.
Daarna zuchte zij diep en viel in geheel hare lengte op den grond.

XV.

Estevan was naar Sevilla gebragt en zou voor den krijgsraad verschijnen. Kalm en standvastig had hij in het gehoor volgehouden, dat hij de misdaad, die hem ten laste werd gelegd, niet had bedreven. Daar hij door den tuinman herkend was, die het eerst op de plaats der ramp was gekomen, ontkende hij niet zijne tegenwoordigheid maar wel den doodslag. Men bragt hem onder het oog dat hij den misdadiger moest gezien hebben, daar hij op het oogenblik der misdaad tegenwoordig was geweest; hij zeide hem niet gezien te hebben, hetgeen de bewijzen nog vermeerderde, die van alle kanten tegen hem opkwamen. Zijn vertrek of liever zijne vlugt uit Rota midden in den nacht, ofschoon hij gezegd had, dat Rota het doel was zijner reis; de ontroering die hij aan den dag legde toen hij den volgenden dag de herbergen van San Lucar bezocht om iets nopens den toestand van den gekwetste te vernemen, zijne verwarring, zijne weifeling in het antwoorden, alles getuigde zoo zeer tegen hem, en de misdaad was zoo vreeselijk, dat met eenparige stemmen de doodstraf tegen hem werd uitgesproken. Estevan luisterde met bedaardheid naar het vonnis. Inderdaad, een gewelddadige dood moet minder schrikkelijk zijn wanneer hij geene boete maar eene opoffering is.
Toen de veroordeelde uit de regtszaal zou worden gebragt, trad op eenmaal een jongeling uit het midden der toeschouwers te voorschijn en plaatste zich voor de regtbank. De doodsche bleekheid, die het forsche gelaat bedekte, was niet het gevolg eener oogenblikkelijke ontroering. Het was de gewone kleur van zijn gelaat, waarop niets meer aan een levende herinnerde dan het akelige vuur, dat in de sombere oogen flikkerde.
‘Die man is onschuldig, zeide hij op vasten toon tegen de regters.
- Hoe weet gij dat? Kunt gij het bewijzen?
- Door u den schuldige over te leveren.
- Wanneer?
- Op het oogenblik zelf.

{==322==} {>>pagina-aanduiding<<}

- Geef hem dan over.
- Hij is hier.
- Wie is hij?
- Ik ben het.
- Gij?
- Ja, ik beken het.
Er ontstond een algemeen stilzwijgen door de verbazing, die dit onverwachte tooneel veroorzaakte.
‘Broeder, riep eindelijk Estevan uit, wat hebt gij gedaan?
- Hadt gij gedacht, antwoordde hij, dat ik u in mijne plaats zou laten sterven. Nooit ben ik goed geweest, ik weet het. Altijd heb ik den vijand met mij rondgedragen, die mij in het verderf moest storten, maar ik ben toch geen eerlooze, die een onschuldige de straf mijner misdaad zou willen laten dragen. Ik heb getracht u uit uwe gevangenis te doen ontkomen, en het is mij niet gelukt, want een door God verlatene kan niets ten uitvoer brengen. Dat de wet dus den schuldige treffe en aan mij het voorschrift vervuld worde: ‘die het zwaard gebruikt, zal door het zwaard omkomen.’ Vaarwel, troost onze ouders, en dat allen mij vergeven.
Na dit onverwachte voorval besloot de regtbank de zitting te schorsen, men bragt Lorenzo naar de gevangenis, en Estevan werd in vrijheid gesteld. Maar deze scheen als door den bliksem getroffen. Zonder een woord te zeggen of een spier te vertrekken, bleef hij staan. Op eenmaal voelde hij zich stevig bij den arm gegrepen, en uit deze plaats van rampspoed weggevoerd. Hij bood niet den geringsten tegenstand en liet zich in een huis brengen, waarvan men de deur dadelijk na zijne aankomst sloot.
Houd moed! zeide men en bood hem een glas wijn aan; uwe vrienden bevelen het u aan.
Estevan sloeg de oogen op en keek voor het eerst den persoon aan, door wien hij zich had laten medenemen.
‘Zijt gij het, riep hij uit; en gij hebt het gewaagd?’
- Vrienden kent men in den nood, antwoordde zijn geleider, die niemand anders was dan de veldwachter, zijn vroegere buurman.
- En zoo zoudt gij hebben willen sterven! sprak Pepa, die toesnelde en Estevan met tranen in de oogen omhelsde.
- Moest ik dan mijn broeder aanklagen? antwoordde hij.
- Oogenblikkelijk, sprak de veldwachter, gaat gij met de

{==323==} {>>pagina-aanduiding<<}
stoomboot naar San Lucar en van daar naar Rota, wanneer de oogen niet zien blijft het hart gespaard.
- Neem mij niet kwalijk, antwoordde Estevan, die weêr geheel tot zich zelven kwam, ik blijf bij mijnen broeder.
Te vergeefs gaven zich Pepa en haar man alle moeite om Estevan van zijn besluit af te brengen.
De veldwachter vergezelde hem naar zijn broeder, maar toen zij aan de gevangenis waren, kwam de advokaat, die Estevan verdedigd had, hun te gemoet, als ware het bezoek verwacht.
‘De beschuldigde, sprak hij, zendt mij tot u, omdat hij u niet wil zien. Het is niet uit gebrek aan moed, want hij is zeer rustig en gelaten, maar het is omdat gij hem niet zoudt kunnen zien zonder eene droefheid, die natuurlijk veel grooter moet zijn dan de zijne, omdat zij niet snel voorbijgaande is. Hij heeft mij gezegd dat, indien de wil van iemand die gaat sterven, heilig is, gij zijn laatste verlangen moet vervullen door oogenblikkelijk te vertrekken en naar uwe ouders terug te gaan. Dit is de laatste troost dien gij hem kunt geven. Wanneer gij te huis zult zijn, open dan dezen brief, die zijn laatste gemeenschap met de wereld uitmaakt. Sedert hij dien mij heeft voorgezegd, houdt zijn geest zich alleen nog met de eeuwigheid bezig, die ons bij den naderenden dood zoo indrukwekkend toeschijnt. Wanhoop niet en wanneer er iets ten gunste van uw broeder gedaan kan worden, zal dit geschieden.
Bij deze laatste woorden verviel de ongelukkige Estevan in zijn vroegeren toestand en werd door den veldwachter weder medegenomen.
‘Houd moed, houd moed, herhaalde hij steeds, men moet zich tegen het ongeluk verzetten. Ga naar huis. Wat zoudt gij hier doen?
Zoo sprekende bragt hij hem op eene stoomboot, die naar San Lucar ging vertrekken. Hij betaalde den overtogt, beval hem bijzonder aan bij den stuurman, dien hij kende, en verliet hem eerst op het oogenblik, dat de boot zich in beweging ging stellen.
Wie zou de droevige tafereelen kunnen schetsen, welke in het vroeger zoo gelukkige huis der familie Lopez plaats hadden, toen Estevan het schrikkelijk nieuws had gemeld. Wie zou dien vreeselijken rouw, die oneindige smart kunnen beschrijven? Alle pogingen zouden ver beneden de werkelijkheid blijven, even als het penseel dat het water en het vuur schildert, zonder het beweging en warmte te geven.

{==324==} {>>pagina-aanduiding<<}

Te midden van die droefenis las pater Nolasco den brief voor van Lorenzo. Hij luidde als volgt:
‘Men vraagt niet te vergeefs vergeving aan God en aan zijn vader. Aan God heb ik het gevraagd en u vraag ik het, u, dien ik zoo slecht voor de mij betoonde liefde beloond heb.
Treur niet over mijn lot; ik heb het verdiend en ga het met gelatenheid als straf en boete te gemoet. God loone u, mijn broeder, voor uwe opoffering. Mogt ik voortleven, ik zou den grond kussen, dien gij betreedt.
Nog iets is er dat gij moet doen, zoo gij wilt dat ik rustig kan sterven. Ondersteun en bescherm het arme kind dat ik aan het ongeluk prijs geef; neem haar tot vrouw en maak haar leven zoet, dat door mijne schuld haar zoo bitter is geworden. Neem beide verpligtingen op u bij het voorlezen van mijnen brief, hij zij getuige van de belofte aan hem gedaan, die weldra gaat sterven; de gedachte dat gij er getrouw aan zult zijn, is de eenige troost dien ik van deze aarde medeneem.
Vergeef mij en beveel mij aan God, aan ons aller Toeverlaat aan.’
Toen deze brief was voorgelezen te midden van de tranen en het geschrei van allen, naderde Estevan het bed waarop de arme Dolores als levenloos lag uitgestrekt.
‘Dolores, zeide hij, de laatste wil van mijn broeder is heilig; gij kunt geen anderen man dan mij, ik geen andere vrouw dan u hebben. Hij rekent er op, dat wij zijn laatsten wensch zullen nakomen en wij kunnen er niet aan te kort schieten.
Dolores zweeg en ging voort met weenen.
‘Zoo gij niet toegeeft, zeide Estevan op bewogen toon, dan is het omdat gij hem niet bemint, omdat gij de familie veracht. Beloof het dus, Dolores, de tijd snelt voort.
- Ik beloof, antwoordde Dolores te midden van hare tranen, te zullen doen wat hij wil en gij verlangt.

XVI.

Die smartelijke toestand duurde zes dagen voort. De arme moeder was ten prooi aan de vreeselijkste stuiptrekkingen; de vader zag er eensklaps afgeleefd uit, en zijn ligchaam, vroeger zoo regt en stevig, was gebogen als de boom door den storm gekromd. Men was bezorgd voor het leven van Dolores. Catharina vond in hare kinderlijke liefde de kracht om zich niet door de smart te

{==325==} {>>pagina-aanduiding<<}
laten overmeesteren, en Estevan, ofschoon door droefheid verbrijzeld, wist zijn wanhoop te verbergen om niet die zijner familiën te vermeerderen. Pater Nolasco alleen bleef bedaard, hij was de voorzienigheid van die brave lieden en vergold zoo de diensten, die zij hem eens bewezen hadden. Hij droeg zorg voor allen; met krachtige woorden vermaande hij hen gelaten te zijn bij de zware slagen waarmede de Heer hen trof, en hield hun den wil Gods en het bewonderenswaardige voorbeeld, dat zijne allerheiligste Moeder eens gegeven had, voor oogen. En wanneer hij dan een welsprekend en roerend gebed uitsprak, bereikten zijne woorden het hart als de band, die levenden en dooden, die tijd en eeuwigheid verbindt.
De buurvrouwen legden de grootste zorg aan den dag voor de ongelukkige familie en wachtten gewoonlijk den geneesheer bij het uitgaan op.
‘Niets van hetgeen gij voorschrijft, zeiden zij hem, baat de arme moeder; men kan zich met geen herstel meer vleijen; zij zal er het leven bij laten.
- De vader verontrust mij meer, antwoordde de geneesheer, al is hij schijnbaar veel bedaarder.
- En moet Dolores niet ten volle bediend worden?
- Daar behoeven wij nog niet aan te denken. Zij is jong en er is nog hoop; een krisis kan haar redden.
Op dat oogenblik werd de deur met geweld geopend, en de veldwachter stormde hijgend en met stof bedekt het huis binnen.
‘Vrienden, riep hij, zoo lang er een God leeft, is er barmhartigheid! Gratie! Gratie!
Hij zeide niets meer en kon ook niets meer zeggen, maar het weinige wat hij gezegd had was genoeg om den van droefheid stervenden een nieuw leven te schenken.
Estevan sprong op den veldwachter toe.
‘Wat zegt gij? gratie?
- Gratie!
- Aan mijn zoon? riep de moeder en sprong uit haar bed.
- Aan Lorenzo?
- Van wege de regtbank? vroeg de vader die zijne vroegere houding hernomen had en regt stond als een jongeling.
- Van wege de koningin. Leve de koningin, leve Isabella! riep de veldwachter terwijl hij met zijn helm zwaaide.
- Hij zal dus niet sterven? vroeg de zwakke stem van Dolores.

{==326==} {>>pagina-aanduiding<<}

- Wanneer God het wil, en niet eerder, antwoordde de veldwachter.
Het tafereel dat hierop volgde, is moeijelijk te beschrijven, daar de deelgenoten zelven zich niets meer kunnen herinneren van hetgeen er voorviel. De moeder was bewusteloos in de armen van haar man gevallen. Estevan en Catharina hadden hunne armen geslagen rondom den eerbiedwaardigen, groep dien hunne ouders vormden. Dolores had genoeg kracht gevonden om op haar bed te gaan zitten en met zamengevouwen handen een vurig dankgebed naar omhoog te zenden, de goede buurvrouwen snikten hoorbaar; de veldwachter streek met den rug van zijne hand over zijne snorren waarin tranen biggelden, pater Nolasco alleen bleef ongevoelig. ‘Gij ziet het, mijne kinderen, zeide hij; God beproeft ons wel maar slaat ons niet. Teregt heb ik u steeds onderwerping aangeraden. De hoop is het laatste goed dat verdwijnt; wanneer die op aardsche goederen ons ontbreekt, dan is die op het eenwige leven toch steeds zeker. Daarom heeft de goddelijke goedheid er ook eene deugd van gemaakt en beveelt zij de schepselen, haar steeds in hun hart te bewaren opdat zij niet bezwijken. Het hart dat wanhoopt, mijne broeders, is geen waarlijk christelijk hart.’
De vreemde gebeurtenis, die in den krijgsraad plaats had gehad, wekte in hooge mate de algemeene belangstelling en nieuwsgierigheid en had vooral de officieren ontroerd, die bij dit tooneel van eer en broederlijke liefde tegenwoordig waren geweest. De edele eenvoud in houding en taal, welke deze beide mannen aan den dag hadden gelegd, had hun hart bewogen. Want een bruin en fier gelaat en handen, die verhard zijn door het hanteren van het zwaard, beletten niet dat het hart teergevoelig en edelmoedig zij, en gewoonlijk is het bij hen in veel hooger mate dan bij die menschen van de wereld, welke door het minste ontroerd en bewogen worden.
Voorname personen hadden deelgenomen aan deze beweging ten gunste van den veroordeelde, en rigtten een verzoekschrift tot de koningin, waarin zij een beroep deden op het edelmoedig hart, dat woorden ter vergeving van zijnen moordenaar vond op het oogenblik, dat deze zijnen slag had toegebragt. Die woorden van vergeving, het goddelijk regt der koningen, zijn nooit te vergeefs gevraagd aan de koningin van Spanje.
‘Hij is dus vrij en zal hier komen? vroeg de moeder,

{==327==} {>>pagina-aanduiding<<}
toen een weinig rust de vroegere opgewondenheid vervangen had.
- Wanneer het van de koningin afhing, zou hij komen ...
Vrienden: leve de koningin! riep de veldwachter.
- God zegene de koningin, riepen zij allen, in eene opwelling van dankbaarheid uit.
- Wanneer het van de koningin afhing, zou hij komen, hernam de veldwachter, maar de koningin vermag niets meer dan het leven te schenken; de straf blijft bestaan.
- De straf? riep de arme moeder uit.
- Ja, jufvrouw, en dat moet zijn. Wie het kwaad doet, moet boeten, moeder Melchiora.
- Maar wanneer Thomas hem vergeven heeft, die engel die als een Abel gestorven is.
- Dat is gewis eene omstandigheid ten zijnen gunste, maar het is niet genoeg.
De arme moeder begon bitter te weenen.
‘Melchiora, beleedig God niet, sprak vader Mateo, wiens ligchaam zich weder kromde en wiens hoofd op de borst zakte.
- Ik had gedacht dat hij vrij was, antwoordde de moeder, snikkend.
- Waarom vleit gij u met zulke ijdele hoop? De misdaad, die hij bedreven heeft, is een van de zwaarste, en de straf moet blijven bestaan.
- En waarheen gaat hij, Canuto? vroeg de arme moeder.
- Naar de Mariannen-eilanden.
- En voor hoe lang?
- Men weet het niet, antwoordde de veldwachter, die zeer wel wist, dat het voor geheel zijn leven was.
Dolores had intusschen Estevan bij haar bed geroepen en zeide hem:
Estevan, daar Lorenzo, dank der Goddelijke en menschelijke harmhartigheid! in het leven blijft, zijn wij van de belofte ontslagen die wij eenen stervenden gedaan hebben. Zoolang Lorenzo leeft, zal ik de vrouw niet zijn van een ander.
- Zoo begrijp ik het ook, antwoordde Estevan, ik houd veel van u, even veel als van mijne zuster Catharina. Trouwen, terwijl hij nog in leven is, zou schandelijk zijn. Gij zult bij ons blijven, Dolores, ik heb krachtige armen en kan eene zuster onderhouden. En ik ben tweemaal uw broeder, eens door Lorenzo en eens door Thomas.

{==328==} {>>pagina-aanduiding<<}

Dolores begon op nieuw te weenen.
- Luister, zeide pater Nolasco, toen Estevan vertrokken was: Rosa heeft mij belast te zeggen, dat zij u niet is komen bezoeken, omdat zij den grond van dit huis niet wil betreden en niemand wil zien, die met Lorenzo in betrekking staat. Ik heb haar voorgehouden dat zij ongelijk had, maar niets kan haar besluit veranderen, ten minste voor het oogenblik. Zij heeft mij belast u te zeggen dat gij, zoolang zij zal leven, nergens anders kunt zijn dan bij haar. Gij zult het zelve inzien.
Aan Rosa's kindsche jaren was nu een einde gekomen, tranen hadden de vroegere vrolijkheid en lachlust vervangen. Hare schitterende en rozenroode kleur had voor altijd haar gezigt verlaten. Hare luidruchtigheid was verdwenen als een licht onder den adem des winds, zij vestigde niet meer de aandacht van pater Nolasco op het portret van haren oom en voerde niet meer tegen hare moeder haren levendigen strijd. Haar leven werd vol ernst, zij bezocht de kerken, hield zich bezig met het huishouden en vooral met de armen.
Iederen vijfden September, dag van droevige herinnering, ziet men in het klooster aan het strand van den oceaan eenen ouden priester, die langzaam de mis voor de overledenen leest. Twee vrouwen, twee innig verbondene vriendinnen, komen die mis hooren. De eene is jong, goed gekleed en ernstig; haar gezondheid heeft niet geleden en zij schijnt zich aan een ernstig en nuttig leven te hebben gewijd. De andere is ook nog jong, maar zij is in rouwgewaad gehuld, en bleek, mager en uitgeteerd, schijnt zij het einde van een leven vol kommer en smart nabij te zijn. De eene is Rosa, de andere Dolores.
Wanneer zij voorbij gaan, zegt ieder met de hartelijkste belangstelling:
“Welk eene verandering heeft er bij Rosa, de dochter van Dona Braulia plaats gehad! Zij is eene nuttige en weldoende vrouw geworden, waarin God behagen zal scheppen.” En ontroerd voegde men er dan bij: Dolores, de dochter van de arme vrouw Thomas, vervalt als de maan bij haar afnemen; haar hart is dood in haren boezem; zij is geboren om te lijden.
Arme Dolores!’








{==329==} {>>pagina-aanduiding<<}

De val van Antwerpen, in 1585.

Door Dr. J.A. Gerth Van Wijk.

I.

Hachelijk was de toestand, waarin ons Vaderland, in het laatst van den zomer van 1584, verkeerde.
Alva had, van 1567 tot 1573, met zeer ruwe hand het bestuur gevoerd; en al was het hem niet gelukt, den opstand tegen Philips II te onderdrukken, en de Nederlanden tot de gehoorzaamheid aan Spanje's Koning terug te brengen, de sporen van zijne bloeddorstige strengheid waren toch nog geenszins uitgewischt. Réquesens had als Gouverneur-Generaal zeker niet zooveel diepe wonden aan velen in onze gewesten geslagen, als zijn gehate en gevreesde voorganger; en Don Juan, die van 1576 tot 1578 den Spaanschen Koning hier vertegenwoordigde, had niet veel gedaan, dat met eene spoedige volkomen nederlaag de Staatschen bedreigde. Maar sedert 1578 was Alexander Farnèse, Hertog van Parma, in de Nederlanden, om de oproerige provinciën tot onderwerping te brengen; - en Parma voegde bij de grootste krijgskundige bekwaamheden en den meest doorzettenden wil, zoo veel betrekkelijke zachtheid, zulk eene innemende minzaamheid en een zoo fijn-berekenend doorzicht, dat hij, meer dan een zijner voorgangers, een hoogst gevaarlijk tegenstander werd voor wie afgevallen waren van Spanje.
Den 6den Januari 1579, had hij, door de Unie van Atrecht, het grootste gedeelte van de Zuidelijke Nederlanden opnieuw

{==330==} {>>pagina-aanduiding<<}
onderworpen aan Philips; en de kracht der wapenen had daarna het aantal der tegenstrevers nog aanmerkelijk verminderd. Maastricht, 's Hertogenbosch, Doornik waren bereids weder overgegaan tot de zijde van Parma; Eindhoven, Nieuwpoort, Zutfen en andere plaatsen waren gevolgd; en het was duidelijk genoeg, dat te Gend en te Brussel weldra mede de Spaansche vlag zoude wapperen.
Wat wij nu België noemen, was, uitgenomen een klein deel van Vlaanderen, van Brabant en van Antwerpen, voor de Staatschen reeds verloren; en ook in de Noordelijke Nederlanden was veel terrein door de Spanjaarden herwonnen. In Gelderland was Zutfen, in Overijssel Steenwijk, in het Noorden onzer gewesten Groningen eene sterkte in Spaansche macht, waaruit herhaaldelijk de vijand de Staatschen bestookte en bedreigde.
Maar bovenal, de Vader des Vaderlands, Willem I, - de aanvoerder, die eenheid gebracht had in de verschillende deelen en belangen van het land; de man, in wien bijna al de Staatschen, ondanks de republikeinsche, om niet te zeggen democratische beginselen, die hen vervulden, hun heer hadden willen erkennen en hun hoofd; - Willem I, de doorkundige veldoverste de schrandere staatsman, de geloovige held, - hij was niet meer. Op den 10den Juli had het verraderlijke lood van Balthasar Geraerds te Delft hem getroffen; - en meer ontijdig dan hij, werd, naar menschelijk oordeel, zelden of nooit iemand afgeroepen van een hoogst gewichtigen post.
Het is waar, dat de Staten-Generaal oogenblikkelijk na Willems dood groote veerkracht hadden betoond. In plaats van de handen slap te laten hangen in den schoot, hadden zij gehandeld. De souvereiniteit des lands hadden zij teruggebracht tot hun eigen Staatslichaam. Een Raad van State was aangesteld, die de Regeering zoude uitoefenen. Maar Maurits, die aan het hoofd van dien Raad werd geplaatst, was nog slechts een 17jarig jongeling; en Hohenlo, die tot Algemeen-Veldoverste werd benoemd, was wel geenszins van persoonlijken moed ontbloot, maar hij miste die ingetogenheid, die kalmte, die zelfbeheersching, en daardoor ook dat gezag en dien invloed, waardoor Willem I in zoo sterke mate zich had onderscheiden. - Een krachtig éénhoofdig bestuur, wij zouden het, vooral voor tijden van zoo veel gisting en botsing als de 80jarige oorlog aanbracht, volstrekt onmisbaar heeten; - maar door den dood van den Prins van Oranje was aan onze gewesten dit bestuur ontvallen.

{==331==} {>>pagina-aanduiding<<}

In 1576 had Willem weten te bewerken, dat de Staten aan Matthias van Oostenrijk, den broeder des Duitschen Keizers, het opperbestuur over de Nederlanden opdroegen; maar Matthias had van Algemeen-Landvoogd niet veel anders dan den naam gehad In 1581 hadden de Staten dan ook den onbeduidenden Matthias laten varen, om Frans van Valois, Hertog van Anjou, broeder des Franschen Konings, tot Souverein te verkiezen, doch Anjou had, na eene vruchtelooze poging om, door het bemachtigen van Antwerpen, vaster voet en meer gezag in ons land te verwerven, wel bemerkt, dat het hem nooit gelukken zoude, werkelijk het bestuur in handen te krijgen, en hij had zich teruggetrokken naar Frankrijk. Sedert werd er weder onderhandeld èn met Engeland, opdat Koningin Elizabeth, èn met Frankrijk, opdat Hendrik III de souvereiniteit over ons land zoude aanvaarden; maar een gunstig gevolg van deze onderhandelingen werd meer gehoopt dan gezien; - en al kwam, tegen het einde van 1585, Graaf Leycester in Nederland, om, twee jaar lang, door Engelschen invloed het verzet tegen Philips te ondersteunen, toen Willem I vermoord werd, kon nog bezwaarlijk worden voorspeld, òf en in hoeverre er hulp zou komen uit den vreemde.
Parma doorzag den toestand maar al te goed. Hier door beloften, en daar door bedreigingen, maakte hij velen afvallig van de Staatsche zijde. Eerst de Zuidelijke Provinciën geheel onder de Spaansche heerschappij terug te voeren, en dan den kring, waarbinnen de opstand werd volgehouden, al enger en enger te maken, totdat de weerstand voor goed was gefnuikt, dat was zijn doel. Hij haatte Nederland en de Nederlanders niet; maar èn het gevoel van plicht tegenover zijnen Vorst èn dat van eer als Landvoogd drong hem, om hun volkomen onderwerping te beoogen, en haar na te jagen met al zijne macht. Reeds had de langdurige oorlog meerderen van de Staatschen ontmoedigd; reeds hadden de drukkende oorlogslasten en de schattingen, al gingen zij ook niet, als onder Alva, met de onmenschelijkste wreedheid en losbandigheid gepaard, velen uitgeput en verarmd. Wanneer nu bovendien het rijke en machtige Antwerpen was gevallen, van wat vèrziende gunstige gevolgen zou dat worden voor de zaak des Konings! Dan was geheel Zuid-Nederland tot aan de Schelde in Parma's macht. Dan zouden Zeeland en Holland eerlang wel moeten volgen. - In waarheid, het was in meer dan één opzicht

{==332==} {>>pagina-aanduiding<<}
zeer hachelijk gesteld met de Vereenigde Gewesten, toen Parma, in den zomer van 1584, aanving Antwerpen te belegeren.

II.

Reeds vóór dat Parma overging tot het beleg van Antwerpen, was het voorzien en voorzegd, dat de Spaansche Stadhouder pogingen zoude aanwenden, om de wereldberoemde koopstad te vermeesteren.
Het was voorzien en voorzegd door Prins Willem van Oranje zelven.
Willem kende Antwerpen in alle opzichten. In meer dan één gewichtig oogenblik was hij er geweest. Toen in 1566 de groote beroeringen hadden plaats gegrepen, en het volk, ondanks de strenge maatregelen der overheid, bij duizendtallen de Luthersche en Calvinistische predikers was gaan hooren, was Willem er henen getogen; en slechts ten deele had hij, door beleid en toegefelijkheid, de orde kunnen herstellen. Na den vreeselijken beeldstorm van Augustus van dat jaar, was hij er op nieuw gekomen; en was het hem toen slechts ten halve kunnen gelukken, door wederzijdsche verdraagzaamheid in de aangelegenheden van den godsdienst te verordenen, de gemoederen tot rust te brengen. En in 1582 was het te Antwerpen zelf geweest, dat Jean Jauregui, op 16 Maart, den wel mislukten, maar toch onheilspellenden aanslag op 's Prinsen leven gewaagd had.
Prins Willem was een te goed krijgskundige, om het gewicht van Antwerpens bezit voor Parma niet te doorgronden. Toen Antwerpen werkelijk werd belegerd, zeide de Spanjaard telkenmale, - gelijk Motley in zijne schoone beschrijving van deze gebeurtenis 1) ons herinnert: ‘als wij Antwerpen bemachtigen, moet Gij allen met ons naar de Mis; als Gij Antwerpen ontzel, gaan wij allen met U naar de oefening.’ - En Willem begreep dat, als de 37jarige Parma met de belegering begon, hij gewishaar zou doorzetten met al de energie en al het overleg, waarover hij te beschikken had.
Eene goede maand vóór zijnen onverwachten dood, ter gelegenheid van den doop van zijn jongste kind, Fredrik Hendrik, was de Prins te Delft met Marnix van St. Aldegonde en anderen zijner vrienden bijeen; en toen had hij, niet alleen als

{==333==} {>>pagina-aanduiding<<}
staatsman, eene belegering van Antwerpen voorzegd, maar ook als krijgskundige het plan tot het verijdelen van den aanval uiteengezet. De bondgenoot, op wien Willem rekende, was het water. Gelijk later, in 1672, tegen Lodewijk XIV, zoo moest in den 80jarigen oorlog het onder-water-zetten van de landerijen rondom de steden meermalen het krachtige verdedigingsmiddel zijn tegen Philips. Willem wilde dit toepassen op Antwerpen. Werd de stad van alle zijden door breede wateren bespoeld, dan kon de vijand haar niet naderen, en zeker het beleg niet volhouden; - en er zou overvloedige gelegenheid zijn om de stad, door Zeeuwsche schepen, zoo dikwijls als men maar wilde, van leeftocht en, moest het, ook van ammunitie en krijgsvolk te voorzien.
Antwerpen ligt aan de Schelde, die, aldaar een zestigtal voeten diep en eene halve mijl breed, vaak onstuimig is als eene zee. Wanneer twee dijken, de Kouwesteinsche dijk, en de Blauwgarendijk werden doorgestoken, zouden de moerassige, lage landen rondom de stad aanstonds onderloopen, en aan een beleg zou dan wel niet meer door Parma worden gedacht.
Willem had Marnix aangesteld tot burgemeester van Antwerpen, en aan dezen opgedragen, om aanstonds de genoemde maatregelen te nemen; maar bij Willems dood bleek het maar al te duidelijk, dat Marnix niet genoeg gezag had, om den maatregel ten uitvoer te doen leggen.
Marnix was een der uitstekendste mannen van zijne eeuw. Geleerde en krijgsman, diplomaat en geloovig Christen, dichter en vurig Protestant, was hij, de leerling van Calvijn, in den vollen zin des woords een boezemvriend van Willem van Oranje. Aan de zijde van den Prins was hij opgetreden tegen Spanje, en vele gewichtige diensten had hij den lande, in den nu reeds 16 jaar lang gevoerden krijg, bewezen. Niet het minst had hij door zijn gespierde volkslied, het beroemde ‘Wilhelmus van Nassouwe,’ bijgedragen tot het bezielen van de menigte; gelijk hij, door zijne in 1580 verschenen psalmberijming, ontelbaar velen der beschaafderen gesticht had.
Maar te Antwerpen was nu in de eerste plaats iemand noodig, die onbepaald door allen als meerdere erkend werd; iemand, aan wien ieder zich onderwerpen wilde. Willem van Oranje had dat gezag, dat overwicht gehad; maar Antwerpens beleg toonde dat dit aan Marnix ontbrak. - Van Meeteren, de schrijver van de bekende ‘Historiën der Nederlanden’, zelf een Autwerpenaar,

{==334==} {>>pagina-aanduiding<<}
geeft ons een lijst van de verschillende autoriteiten, die toen te Antwerpen het gezag in handen hadden, en hij noemt terecht ‘het Gouvernement seer confuys en verwerret’ 1). De burgemeester en de wethouders, de kolonels der schutterij en de tachtig kapiteins, de hoofdlieden en de wijkmeesters, de dekens der gilden, de presidenten der verschillende kamers van ammunitie, fortificatie enz. waren allen gezaghebbenden; en de botsingen, waarin zij telkens met elkander kwamen, waren, zelfs in den rustigsten tijd, zeer menigvuldig. Wat zou het dan niet zijn, als doortastende maatregelen genomen moesten worden, en de onderscheiden belangen met elkander in strijd kwamen? Zooveel hoofden zooveel zinnen was het dan; en - recht democratisch, - er was niemand die, als het de gewichtigste zaken gold, anders dan door persoonlijken invloed zijn gevoelen kon doordrijven. Gedurende het geheele beleg heeft Marnix dat ondervonden. -
De Blauwgarendijk en de Kouwesteinsche dijk werden dan ook niet doorgestoken. Het slagersgild verzette er zich tegen met kracht en macht, omdat daardoor 12000 runderen zouden worden opgeofferd, benevens de goede weide; en het eenige waarlijk afdoende middel, om een beleg te voorkomen, werd dus niet aangewend.
Weldra bleek het, dat Parma de inname van Antwerpen beoogde. Zijn plan was veel-omvattend en stout. Hij begreep dat elke poging om de stad te bemachtigen ijdel was, als niet de toegang voor de Staatsche schepen werd gesloten. Wanneer de Schelde een open weg bleef, waarlangs Zeeuwsche vaartuigen leeftocht en krijgsvoorraad invoerden, dan was eene belegering eene dwaasheid, bovenal waar zijn leger althans niet meer dan een 10,000 manschappen telde. De stad moest dus afgesloten worden, en daardoor niet alleen de handel gestremd, en zoo de ontevredenheid tegen het bestuur in het hart van meerderen der kooplieden en industriëelen opgewekt; maar vooral omdat aldus eindelijk hongersnood de belegerden dwingen zoude tot de overgave. Het eenige middel nu, om de stad af te sluiten, was de breede Schelde zelve zoo af te sluiten, dat geen schip der Staatschen Antwerpen meer kon naderen.
Daarom vatte Parma het grootsche voornemen op, om eene stevige brug te slaan over de Schelde. Hij begon met daartoe

{==335==} {>>pagina-aanduiding<<}
velerlei schansen en batterijen op de oevers der rivier aan te leggen. Het fort Liefkenshoek, aan de Staatschen toebehoorende, op negen mijlen afstands van de stad gelegen, werd op den 10den Juli 1584, door Rijsburg, den tot de Spaanschen overgeloopen Burggraaf van Gent, voor hem overrompeld. En mislukte al de poging, om ook het Staatsche fort Lillo, tegenover Liefkenshoek gelegen, en door Teligny verdedigd, te overmeesteren, daar 2000 Spanjaarden vruchteloos er voor sneuvelden, Parma verzuimde van nu af niets van wat leiden kon tot de bereiking van zijn welberekende doel de overbrugging der Schelde.
Parma nam zijn hoofdkwartier nabij het dorpje Kalloo, schuins tegenover Antwerpen. Een tiental mijlen verder, maar op den rechter-oever der Schelde, legerde zich zijn moedige onderbevelhebber, de Graaf van Mansfeld. Elk hunner had eene krijgsmacht van 5 à 6000 man. Daar de geheele omstreek, aan de landzijde van Antwerpen, in Spaansche macht was, kon Parma ongehinderd een kanaal laten graven naar het dorp Steekene, waardoor hij de gelegenheid verkreeg om levensmiddelen en bouwstoffen te Kalloo te doen aankomen, zonder dat het hem door de Staatschen belet werd.
Schoon is de beschrijving, die Motley geeft van den zegen, dien het graven van dat kanaal droeg voor de verbetering van het eertijds zoo moerassige land van Waas, dat daardoor tot een van de vruchtbaarste plekken groonds van Europa gemaakt werd; maar niet minder zijne schildering van de verandering, die Kalloo onderging, toen het ‘droomerige stille dorpje, met een zedig kerktorentje, dat boven uit een groep populieren uitkeek, en met een half dozijn boerenwoningen met ooievaarsnesten op de daken, die hier en daar tusschen weilanden en boomgaarden zich vertoonden, zich plotseling als herschapen zag in een drukke stad.’ - Onvermoeid liet Alexander Farnèse daar smeden en timmerlieden, scheepsbouwmeesters en andere industriëelen arbeiden aan de toebereidselen voor de brug, die de trotsche Schelde eerlang zou moeten kluisteren.
Te Antwerpen schenen velen met blindheid geslagen. Bewaarheid scheen de oude spreuk, dat het noodlot hem verblindt, dien het wil verderven. Het werd een te blijkbare onmogelijkheid genoemd, dat de Schelde kon worden overbrugd, dan dat men bevreesd behoefde te zijn. Een rivier, 2400 voet breed, en die eerst door de najaarsstormen, en daarna door

{==336==} {>>pagina-aanduiding<<}
de ijsschotten verderf en dood dreigt en brengt aan wie haar trotseert, zou zij zich laten breidelen door den overmoedigen Spanjaard? Zelfs Marnix achtte de overbrugging een ijdel schrikbeeld. Helaas, men verzuimde daardoor de pogingen van Parma te beletten; en men ondervond weldra hoe ten onrechte men ditmaal op orkanen en ijsgang had gerekend.
Het valt aanstonds in het oog dat Antwerpen, nu het beleg begon, van levensmiddelen moest worden voorzien. Dat was echter niet zoo gemakkelijk meer; want de schansen van Farnèse, aan de beide oevers opgeworpen, deden gevaar loopen, dat de schepen met mondbehoeften genomen werden door den vijand; - maar onmogelijk was het invoeren van graan toch nog niet. Er werd dan ook koorn ingebracht, al viel meer dan één schip hij die ondernemingen den Spaanschen in handen. De Regenten van Antwerpen begingen evenwel spoedig de onherstelbare fout, van zelven den hoogsten prijs te bepalen, waarvoor dat koorn moest worden afgeleverd; - en de koopstad, die door onbelemmerden handel gebloeid bad, ondervond weldra, dat de beperkende bepalingen hoogst ongunstig werkten op den speculatiegeest, en de pogingen deden staken om naar Antwerpen levensbehoeften te voeren. Er kwam geen koorn meer; en de hongersnood, de vreeselijke bondgenoot van Parma, waardoor later de stad het meest tot de overgave werd gedwongen, werd als ingehaald in de veste door de weinig staathuishoudkundige maatregelen der Regenten.
Inmiddels arbeidde Parma rusteloos voort. De Antwerpenaars hadden wel getracht later door het doorgraven van den dijk van Saeftinge het doel te bereiken, dat hun gewis niet zou zijn ontgaan, als zij bijtijds, naar 's Prinsen raad, den Blauwgarendijk en den Kouwesteinschen dijk hadden doorgestoken; maar het onderloopen van de landerijen, die door de opening in den Saeftingerdijk werden overstroomd, bleek geheel in het voordeel van Parma te zijn. En terwijl de Admiraal Bloys van Treslong, die daarom dan ook later van verraad verdacht en te Middelburg gekerkerd werd, niets deed om door de Zeenwsche vloot Antwerpen te ontzetten; terwijl men in Holland draalde, omdat men hulp en uitkomst, hetzij van Fransche, hetzij van Engelsche zijde, verwachtte; bouwde Parma eene sterke schans, de St. Mariaschans nabij Kalloo, en de Philipschans daar tegenover; en uitgaande van die beide schansen maakte hij, van hecht en zwaar getimmerte, een stevigen, wèl-verdedigden houten weg, die van de beide

{==337==} {>>pagina-aanduiding<<}
oevers ruim 500 voet de Schelde inliep, zoodat de breedte van den stroom van 2400 op ongeveer 1300 voet was teruggebracht.
Zeker, de Vlaamsche en Engelsche troepen deden uitvallen uit de stad, en Teligny ondernam ze uit Lillo; men deed ze telkens op nieuw en met onmiskenbaren moed. Maar reeds in October spraken eenigen in de stad van kapitulatie; - en aan ondersteuning uit Holland, opdat Parma van twee kanten tegelijk zou worden bestookt, scheen nog niet te worden gedacht. Bij het begin van het beleg had Holland 200,000 gulden gegeven tot proviandeering van de stad; - maar het wachten op den uitslag der onderhandelingen met Hendrik III en met Elisabeth, en vooral het gemis van een allen-beheerschend, invloedrijk, doortastend opperhoofd, zooals Willem geweest was, hield van krachtig handelen terug.
De pogingen van Parma, reeds in November aangevangen, om de bedreigde stad door welwillende brieven tot de overgave te bewegen, mislukten, daar de godsdienstvrijheid door de Staatschen zeer stellig gevraagd, maar door de Spaanschen even nadrukkelijk geweigerd werd. Derhalve moest, zou de stad worden gewonnen, de brug worden voltooid, - zoo mogelijk althans. En bewonderenswaardig blijft de volhardende ijver, de zelfopofferende moed, het rustelooze overleg, waarmede Farnèse, door Mansfeld en Rijsburg getrouw bijgestaan, daarbij te werk ging. Zijn Koning, Philips, ondersteunde hem maar weinig. ‘Zend mij geld, geld en manschappen. Ik weet niet hoe ik mijne handvol soldaten moet onderhouden. Zij hebben zoo veel geleden, als menschelijkerwijs mogelijk is. Ik kan het geen maand meer volhouden; en als ik geen toevoer krijg, zal ik verplicht zijn het werk op te geven. Ik heb mij zelven nacht noch dag gespaard. Laat Uwe Majesteit de schuld niet op mij werpen, als het ons niet gelukt. Ook Verdugo roept uit Friesland gedurig om manschappen, - manschappen en geld. Wij verdienen niet zoo geheel door U vergeten te worden, dat wij hier van honger liggen te sterven.’ Dergelijke klachten, aan de brieven van Parma aan Philips ontleend, deelt Motley ons mede; - en de archieven van Simancas, welke in die brieven zoo veel bevatten, dat ons inneemt tegen den bigotten, en toch in vele opzichten zoo gevoelloozen Philips, dwingen ons, waar zij Parma's zelfbeheersching ons doen aanschouwen, om de hulde der bewondering te brengen aan Farnèse, wiens kunde, wiens ijver, wiens zelfver-
{==338==} {>>pagina-aanduiding<<}
loochenende trouw wij zoo gaarne in dienst zonden gezien hebben van een anderen meester, - en van eene andere zaak.
Ja, bewondering verdient de veerkracht, de moed, de energie, door Farnèse bij Antwerpens beleg aan den dag gelegd. Telkens hadden uitvallen van de belegerden plaats, waardoor Parma's troepen werden bestookt, en alle rust hun werd ontnomen. Dapper betoonden zich de Antwerpenaars, die - het is meer opgemerkt, - ook dezen karaktertrek der krijgvoerende vaderen niet verloochenden, dat zij hun leven liever waagden dan hun geld. Parma verkeerde met zijne krijgsknechten niet alleen in gevaar, maar hij leed zelfs gebrek. De Koning, dien hij diende, scheen zelfs niet naar hem om te zien. De winter bracht al zijn eigenaardige ellende over de Spaansche troepen, die van alle kanten door het water omringd, nergens zich konden beschutten tegen het geloei van den stormwind, de nijpende konde en de stortvloeden, dan in hun schamele tenten. Maar Farnèse werd ondersteund door zijne grenzenlooze eerzucht, en door een levendig gevoel van plicht tegenover zijnen Vorst; - en de winter vond hem niet minder onvermoeid bezig, dan de zomer en de herfst het reeds gedaan hadden.
De bruggehoofden weerstonden den ijsgang; met behulp van den Italiaanschen ingenieur Baroccio werd alles vooruit gereed gemaakt, wat moest dienen om, zoodra de zachtere dagen zouden den komen, de brug zelve te voltooien; - en op den 25sten Februari 1585 was inderdaad de trotsche Schelde gebreideld, door de samenwerking van het veelomvattend genie en den meest rusteloos voortarbeidenden ijver.
Twee en dertig schepen, elk 62 voet lang en 12 voet breed, met 22 voet afstand tusschen elke twee, hadden den grondslag van eene schipbrug moeten uitmaken. Met masten en staketsels, balken en tonnen, ketenen en rasterwerk was alles aan elkander gehecht. Het geheel vormde een muurvasten houten weg, die op elk punt door oorlogschepen en kanonnen werd verdedigd, en vanwaar de Spanjaarden, betrekkelijk veilig, het uur konden verbeiden, dat moedeloosheid en hongersnood Antwerpen tot overgave zouden dwingen. Er was nu geen denken meer aan, om ammunitie of leeftocht naar de afgesloten stad, langs de Schelde, te zenden; elk schip zou stuiten op die noodlottige brug. Het was bijna niet mogelijk meer, den Kouwesteinschen of den Blauwgarendijk te doorsteken, en alzoo een toegang te openen voor de Staatsche

{==339==} {>>pagina-aanduiding<<}
schepen; Farnèse had van de dijken zijne eigene legerplaats gemaakt, en ze van schansen en batterijen voorzien, en met balken en palen, kanonnen en krijgsknechten op alle punten versterkt. - De tijd, waarin men het gevaar had kunnen voorkomen, was door het gemis van doorzicht en zelfverloochening, en door gebrek aan samenwerking, bijna ongebruikt voorbijgegaan. De trotsche stad, ondanks haar geld en haar kunde, haar moed en haar kracht, hare weerbare mannen en moedige oversten, scheen bestemd om in vernedering het hoofd te buigen voor den stoutmoedige, dien zij eerst een waanzinnige genoemd en bespot had.

III.

En toch, niet aanstonds zou Antwerpen zich overwonnen verklaren. Nog bijna zes maanden lang, nadat de noodlottige brug was voltooid, weerstond Antwerpen moedig en fier de krachtsinspanning van Farnèse. Bijna elken dag geschiedde er een uitval; nu om een fort te bemachtigen, dan om de brug te beschadigen; - de eene reize om, gelijktijdig met die van Staatsche zijde kwamen, de Spanjaarden aan te tasten, dan weer om op nieuw te beproeven wat den vorigen dag mislukt was. Er waren ja, in de stad die spraken en telkens weer spraken van overgave aan den vijand; er was menigmaal gebrek aan ondergeschiktheid, en meestal aan gemeenschappelijk overleg; - maar toch Antwerpen viel niet zonder eere; en heldenmoed heeft de stad betoond, voordat zij voor den Spaanschen held bukte.
Het was echter als moest alles samenloopen om Antwerpen het juk der dienstbaarheid te doen dragen, gelijk Noord-Nederland tot het veroveren van de vrijheid geroepen bleek te zijn. Meer dan eenmaal mislukte, door eene betrekkelijk onbeduidende omstandigheid, of door eene kleine nalatigheid, eene overigens wèl beraamde onderneming, die zonder twijfel tot de bevrijding van Antwerpen scheen te hebben moeten leiden.
Vóór dat de brug was voltooid, had Teligny, de dappere bevelvoerder van Lillo, getracht zelf naar Justinus van Nassau, den opperbevelhebber der Zeeuwsche vloot, te gaan, om met hem de noodige afspraak te maken, aangaande een krachtigen aanval, op hetzelfde oogenblik van de beide kanten tegen Parma te ondernemen; - maar Teligny zelf was bij zijnen tocht in handen gevallen van de Spaanschen. -
In het begin van Januari werd aan Holenlo door de Staten

{==340==} {>>pagina-aanduiding<<}
opgedragen, de stad 's Hertogenbosch aan de Spaanschen te ontnemen, om daardoor tevens de aanslagen van Parma tegen Antwerpen te verijdelen. Hohenlo nam den Bosch bij verrassing in; maar door gebrek aan waakzaamheid, en aan goede orde onder zijne troepen, moesten de Staatschen vluchtende de stad verlaten, een oogenblik nadat zij haar hadden vermeesterd. Parma schreef er over: ‘indien de opstandelingen in hunne onderneming tegen den Bosch waren geslaagd, zou ik gedwongen zijn geweest om het beleg van Antwerpen op te geven.’ -
Toen eene vloot van Spaansche schepen met bouwmaterialen, ammunitie en leeftocht naar Kalloo stevende, achtervolgde Marnix haar met zijne gewapende vaartuigen. Hij meende zeker te kunnen zijn van de overwinning. Maar de Zeeuwschen lieten het hem aan voldoende ondersteuning ontbreken, en hij werd gedwongen tot den aftocht, en alleen de snelheid van zijn eigen schip deed St. Aldegonde zelven ontkomen aan het gevaar eener gevangenneming. -
En zoo was er meer. - Telkenmale nieuwe pogingen, maar ook elken dag nieuwe teleurstelling. Zou het dan vreemd zijn geweest, als Antwerpen zich geheel ontmoedigd betoond had, toen de Schelde door de overbrugging was gesloten? En toch neen; - Antwerpen gaf niet zoo haastig den strijd op. Gelijk in Parma's legerkamp, aldus zou ook binnen Antwerpen het genie met den moed zich vereenigen.
In de stad was een Italiaansch ingenieur, Gianibelli, die voor de bevrijding van Antwerpen wilde arbeiden, gelijk zijn landgenoot Baroccio, bij het bouwen der brug, zich in de dienst van den onderdrukker gesteld had. Giannibelli, de Mantuees, vormde het plan om de brug te verbrijzelen. Hij vroeg van den raad der stad daartoe drie groote schepen. Tot zijn spijt echter kreeg hij slechts twee kleinere vaartuigen van zeventig of tachtig ton inhoud, om er zijne bekwaamheden op toe te passen. Hij gaf aan die schepen de heilspellende namen van de Fortuin en de Hoop, en trachtte ze te maken als tot drijvende vulkanen. Hij metselde in elk van beide eene steenen kamer, en voorzag die van een wijden krater; en toen het metselwerk door het aanbrengen van meerdere lagen van steenen buitengewoon zwaar en stevig was geworden, vulde hij elke kamer eerst met zeven duizend pond kruit, voor dit doel door hem zelf opzettelijk vervaardigd, en daarop met molensteenen, bommen, granaten,

{==341==} {>>pagina-aanduiding<<}
ijzeren bouten, kettingen, en wat verder, als werptuig, eene doodelijke werking zoude kunnen hebben. Het geheel bedekte hij met hout, opdat de schepen het aanzien zouden hebben van een paar groote branders. Bovendien rustte hij een 32tal kleine vaartuigen uit, met pek bestreken, en van allerlei brandtuig voorzien, opdat mede door de vlammen dezer schuiten de houten brug zou worden bedreigd.
De 5e April was de dag, waarop de met zooveel zorg toebereide schepen hunne gewichtige diensten zouden moeten betoonen.
Het werd vier uur des namiddags. - Wel niet, gelijk Gianibelli had verordend, achtereenvolgens, maar alle te samen werden de 32 vaartuigen den stroom afgezonden naar de brug. Hoe dichter zij naderden, des te hooger verhieven zich de vlammen der brandende schepen, en weldra weerkaatsten de oevers, niet minder dan de Schelde zelve, den rossen gloed der spookachtig voortdrijvende, dreigende gevaarten. Vreemd en indrukwekkend was het schouwspel; en de Spanjaarden, in gespannen verwachting verzameld op de sterke brug, werden er eerst niet weinig door ontsteld; - maar toch langzamerhand week de onrust. Meer dan één der branders zonk reeds op den tocht; die, welke de houten staketels en bastions der brug naderden, werden spoedig door de Spaanschen gebluscht; - en noemenswaardige schade was er niet door aangericht.
Nu naderden langzaam ook de beide andere vaartuigen, aan de vorige wel niet in grootte, maar toch in aard, schijnbaar volkomen gelijk. De Fortuin, te vroeg door den stuurman verlaten, raakte weldra aan het houten rasterwerk voor de brug vast; de brandende lont, waarvan zij voorzien was, werd gebluscht, en eer eenige ontploffing geschied was, konden zich de Spanjaarden verbazen over den inhoud van het schip. Niet alzoo de Hoop. Geen loods had haar beter kunnen voeren naar de juiste plaats, tusschen eene der spanningen van de brug, dan de breede stroom en de zachte wind zelven hadden gedaan. Niet eene brandende lont, maar een kunstig uurwerk, moest het oogenblik regelen van haar dienstbetoon. De Spanjaarden, die het vaartuig beklemd zagen tusschen het houtwerk, sprongen er op; en ontelbaar vele nieuwsgierigen verzamelden zich in de nabijheid, om toch het eerst te vernemen wat de mislukte bestemming van dit gevaarte wel had mogen zijn. Slechts met moeite gelukte het een der dienaren, Farnèse te bewegen om voorzichtigheidshalve zich te verwijderen. - En op eenmaal, terwijl honderden, niets kwaads vermoedende, zich in de

{==342==} {>>pagina-aanduiding<<}
onmiddellijke nabijheid bevinden, daar toont zich het stille uurwerk trouw aan zijn maker: een laaie vuurgloed stijgt op, een donderend gekraak doet zich hooren, - de ontploffing is geweldig van kracht, de werptuigen worden met pijlsnelle vaart naar alle kanten heen geslingerd, de brug zelve wordt geschud, en ten deele omhoog geslagen. Een duizendtal der moedigste soldaten en der beroemdste bevelhebbers is in één oogwenk verminkt en verbrijzeld; - over eene lengte van 200 voeten is de brug geheel vernield, en er is een breede doortocht gemaakt, zoodat de schepen uit Zeeland kunnen komen, om leeftocht en ammunitie te brengen in de, naar het scheen, reeds half vermeesterde stad.
Vreeselijk was de schok, en ontzettend de uitwerking. Parma zelf was ter aarde geworpen, en een man aan zijne zijde gedood. Farnèse echter begreep dat de eigenlijke aanval nu eerst zou beginnen; en wel diep getroffen, maar toch niet ontmoedigd, gaf hij met bewonderenswaardige kalmte aanstonds de noodige bevelen, opdat de vijand, wiens nadering hij verwachtte, met kracht werd ontvangen. - Maar de vijand kwam niet.
Het signaal, dat het gelukken der onderneming moest vermelden, werd in de verwarring vergeten; afgezonden scheepslieden, zelven door den vuurgloed en den vreeselijken knal verschrikt, keerden weer met het bericht, dat zij geene schade aan de brug hadden bespeurd. Des anderen daags kon Parma aanvangen de toegebrachte schade te herstellen. Hij werd in dat werk niet gestoord; en hij voltooide het met ongeschokte volharding. Eerst drie dagen daarna, - dus ook drie dagen te laai, - vernam men in de stad, welke schoone gelegenheid tot uitredding ongebruikt was voorbijgegaan. -
Weder verliepen eenige weken van telkens hernieuwden strijd. Het werd 26 Mei. Vroeg in den morgen naderden opnieuw branders, in de richting van Lillo, de brug. Het oog der Spaanschen richtte zich als van zelf, vol van angst, daarheen. Maar Lillo zou het eigenlijke doel der onderneming van dezen dag niet zijn. Weldra zag men eene menigte schepen den Kouwensteinschen dijk naderen. Hohenlo en Justinus van Nassau naderden met hunne troepen van de eene zijde; en spoedig ontmoetten hen van den anderen kant schepen uit Antwerpen, die, onder het bevel van Marnix, troepen naar het zelfde punt aanvoerden. De Kouwesteinsche dijk moest, tot elken prijs, heden worden doorgestoken. Onder een vreeselijk vuur van weerszijde gelukte de

{==343==} {>>pagina-aanduiding<<}
landing der Staatschen. Maar de landing was nog niet de overwinning zelve. Met de felste woede zochten de Spaanschen de indringers te verjagen; en alleen de stoutmoedigste krachtsinspanning kon de onzen doen standhouden. Op een niet breeden dijk, aan beide zijden door diepe wateren bespoeld, over eene lengte van wellicht een half uur gaans, bestreden een 5000 tal der dapperste krijgers elkander met leeuwenmoed. Het was een gevecht, man tegen man, waarin alleen de persoonlijke overwinning den strijder het leven kon redden; een gevecht, waarbij ook de jonge Maurits zijn heldenmoed toonde. Elke duim gronds werd door de beide partijen, als in bloeddorstige woede, aan elkander betwist. De lijken werden vertreden, en onder het worstelen afgetrapt van den dijk. Elke misstap deed den strijder den dood vinden in de wateren. Bij honderden vielen de helden; - van weerszijde was er dezelfde moed; - maar toch, ten slotte werden de Spaanschen teruggeslagen.
Middelerwijl delfden de gravers, ter wier wille zooveel bloed moest stroomen, om den dijk te doorsteken. Palen werden vernield, en de aarde werd omgewoeld. Zelden werd met zooveel geestdrift eene spade gehanteerd. Eene opening werd gemaakt; het zilte water van de eene zijde begon reeds zich te vereenigen met de wateren van de Schelde. Grooter en grooter werd de bres. Zoo was dan de uitkomst, Goddank, verkregen: een schip zeilde tusschen de beide stukken van den dijk door. De anderen zouden wel dadelijk volgen: was nu de redding niet daar?
Groot was de vreugde der Staatschen, en levendig Aldegonde's dank aan den Heer. Marnix en Hohenlo beide haastten zich om in een schip naar Antwerpen te stevenen, ten einde zelven het eerst bericht te kunnen geven van het heugelijk nieuws.
Maar de reeds bijna behaalde overwinning ontging den belegerden, juist door dat de aanvoerders te haastig het tooneel verlieten van den strijd. Onverwachts naderde Parma; en door zijne aankomst met nieuwen moed bezield, hervatten de Spaanschen den kamp. Vier malen afgeslagen, heroverde Parma bij den vijfden aanval het terrein. Twee duizend Staatschen, en meer dan duizend Spanjaarden sneuvelden in enkele uren tijds; en Hohenlo ontving, aan een in haast aangerichten feestmaaltijd gezeten, te Antwerpen de verpletterende tijding van het mislukken der onderneming.
Van toen af, geen blijken meer van ongeschokten moed bij de Antwerpenaars. Een lomp gevaarte, dat schatten gelds had

{==344==} {>>pagina-aanduiding<<}
gekost, en dat bestemd was om de forten en de brug te verbrijzelen, werd nog wel uitgezonden; - maar door dat het zelfs volstrekt niet kon worden bestuurd, en geheel nutteloos bleef, viel het in de handen van Parma. Schrik, als op 5 April en 26 Mei, joegen de Staatschen den Spaanschen niet meer aan. De veerkracht was blijkbaar verminderd en bij velen geheel geweken; - en steeds luider begon men er over te spreken, dat men eindelijk tot de overgave aan Parma wel moest overgaan.
Onder degenen, die het sterkst begonnen te verlangen naar en te ijveren voor een verdrag met de belegeraars behoorde Marnix zelf. Het heeft voor ons gevoel iets pijnlijks, juist hem, den man, op wien Willem I, naast God, zijne hoop gebouwd had voor Antwerpens behoud, - en die tot nu toe zoo volhardend en zoo zelfverloochenend Spanje had bestreden, te moeten zien onder degenen die toenadering zochten met Parma; maar weinig zou het baten, als wij daarom trachtten wat wij in dezen schuld noemen, liever op een ander te werpen, dan op St. Aldegonde. Nadat het voorstel, door hem gedaan was, maar door de meerderheid der Regenten afgeslagen, dat al de vrouwen en kinderen, buiten de stad zouden worden gebracht, om naar Holland en Zeeland te ontkomen, zoodat alleen de mannen in de bedreigde veste zouden overblijven, om haar tot elken prijs te verdedigen, zag Marnix de toekomst zóó duister in voor Antwerpen in het bijzonder, en voor de Vereenigde Gewesten in het algemeen, dat hij meende pogingen tot onderwerping aan Spanje te moeten aanwenden. Hij begon met Philips voor te stellen als tot verzoening geneigd; en uitte steeds stelliger de hoop, dat gewetensvrijheid niet onthouden zoude blijven, indien de tegenstand eenigszins vrijwillig, en niet geheel alleen doordat elk verzet geheel onmogelijk was geworden, werd opgegeven. En het werd inderdaad zijn oogmerk, om, niet voor Antwerpen enkel, maar voor al de Staatschen, een einde te maken aan den zoo uitputtenden strijd.
Parma was een te schrander Staatsman om niet aanstonds partij te trekken van deze weldra hem bekend geworden stemming des burgemeesters. Marnix werd door hem tot eene geheime samenkomst uitgenoodigd; en, wel niet in het geheim, maar van vier der aanzienlijksten uit Antwerpen vergezeld, Marnix ging naar de legerplaats te Kalloo. Met die hoffelijkheid en die minzaamheid, die altijd van zoo veel beter gevolg is dan de hooghartige bitsheid, werden de afgevaardigden der benarde veste ontvangen.

{==345==} {>>pagina-aanduiding<<}
Geheel anders dan Alva hen zoude hebben afgewacht, begroette hen Parma; - maar Farnèse was daarom in den grond der zaak toch niets minder onverzettelijk in zijne eischen, dan de strenge Alva zich ooit betoond had. De voorwaarden, waarop de gedeputeerden onderhandelingen wilden openen omtrent de overgave der stad, waren deze: dat godsdienstvrijheid zoude worden toegestaan, dat de geslechte Citadel niet herbouwd, en dat geen Spaansche bezetting in de stad gelegd worden zou; maar niet ééne van deze drie verzoeken werd eigenlijk zelfs in bepaalde overweging ge nomen door den stoutmoedigen Farnèse. Des nachts had er eene heimelijke ontmoeting plaats van Marnix en Parma alleen; maar het gevolg was niet gunstiger, - en voor St. Aldegonde zelfs in zooverre noodlottig, dat hij, als betooverd werd door zoo veel rechtschapenheid en zachtheid, als hij meende in zijn edelen en fieren tegenstander te ontdekken, - en dat bij velen een zeker wantrouwen tegen zijne eigene bedoelingen in het leven werd geroepen, dat weldra bittere vruchten zoude gaan dragen voor geheel zijn volgend leven.
Na deze samenkomst van 9 Juli, gingen weder eenige weken voorbij, zonder dat het kwam tot eene beslissing. Prins Maurits deed al het mogelijke, om de Staten tot krachtig en snel handelen te bewegen. De stellige belofte werd gegeven, dat, als het beleg nog drie maanden werd volgehouden, redding van Staatsche zijde zoude worden aangebracht; - maar het was te laat geworden voor Antwerpen, om die hulp af te wachten. De levensmiddelen waren bijna geheel verbruikt; en, door niets gestuit, naderde met vasten tred de hongersnood, die in de bittere armoede der mindere bevolking, en in de karigheid, waarmede de rantsoenen moesten worden uitgereikt, reeds de vreeselijke voorteekenen van zijne komst deed onderkennen. De verdeeldheid onder de verschillende autoriteiten nam steeds toe. De pogingen, door Maurits bij Parma aangewend, vooral de nachtelijke bijeenkomst, brachten eene onzekerheid, eene weifeling in de houding te weeg, die den een meer onverholen zich deed verklaren voor de verzoening, en den ander meer luide de beschuldiging van verraad deed uitspreken. Meermalen werd zelfs, door onverzettelijke Staatschen, Maurits leven bedreigd; - en de tweedracht onder de belegerden verhaastte den val der stad.
Den 12den Augustus ging Marnix andermaal, maar nu van een grooter aantal gedeputeerden vergezeld, naar Parma. Weder

{==346==} {>>pagina-aanduiding<<}
dezelfde minzame ontvangst; maar ook weder niet de minste inschikkelijkheid met betrekking tot de genoemde voorwaarden der belegerden. Marnix vleide Parma, door al zijne welsprekendheid te bezigen èn tot het verheffen van de edele eigenschappen zijns tegenstanders, èn tot het schilderen van de schoone vruchten, die hier toegevendheid zoude dragen. Alles vruchteloos. Het eenige, wat kon worden verkregen, was dat Parma geen Spaansche, maar wel Waalsche en Duitsche troepen zoude medenemen, wanneer hij als overwinnaar zijnen intocht deed in de stad, dat amnestie voor het verledene zoude worden verleend, en dat den Protestanten een tijd van twee jaren zou vergund worden, binnen welken zij òf de stad konden verlaten òf wederkeeren moesten in den schoot der Roomsche kerk. Meer kon Parma niet toestaan. De Roomsche godsdienst zou alleen worden geduld; het Protestantisme moest verdwijnen. Eene schatting van 400,000 gulden zou de stad tegen plundering vrijwaren; maar de meest onbepaalde gehoorzaamheid moest dan ook voortaan Philips worden betoond. -
Reeds vijf dagen later werd de kapitulatie geteekend. De hongerige volksmenigte drong er de overheid toe. De trotsche stad legde het hoofd in den schoot.
Den 27sten Augustus hield Parma zijnen intocht. De sleutels der stad werden den overwinnaar aangeboden, en - hoe stuitend ons de vermelding ook zij, zij mag niet achterwege blijven, - drie dagen lang scheen het, alsof Antwerpen groote reden tot dankzegging had ontvangen, nu de Spaansche stadhouder van de veste bezit nam.
Van Parma is gezegd, dat hij, in eene Protestantsche omgeving opgegroeid en aan een Protestantschen Vorst verbonden, waarschijnlijk even veel energie en volharding zou hebben betoond in het verdedigen der vrijheid, als nu door hem aan den dag gelegd is bij het bevorderen van het werk der tirannie. Maar even waar is het, dat duizenden in Antwerpen met niet geringer opgewondenheid Parma huldigden, op den dag van zijn triumftocht, dan zij een Maurits zouden hebben begroet, als deze de bevrijder der stad ware geweest. Overal waren triumfbogen en allegorische versieringen aangebracht. Het volk sneed de paarden af van den triumfwagen, en trok zelf den overwinnaar voort, door de in feestdosch getooide straten. Met opgeheven hootde, is terecht gezegd, gingen zij de diensthaarheid tegen,

{==347==} {>>pagina-aanduiding<<}
als ware deze hun zegepraal geweest. Zelfs de adel deelde in de festijnen. Drie dagen lang hield het gejuich aan. - Het stuit ons tegen de borst al de laagheden te lezen, - laat staan ze te beschrijven, - die werden begaan, ter verheerlijking van Spanje en van Parma. Zang en poësie, schilder en beeldhouwkunst stelden zich in den dienst van de verwonnenen, opdat toch maar elk om het luidst en het duidelijkst zijne vreugde zou kunnen aan den dag leggen. Het scheen een wedstrijd, wie het meest hoogdravend Farnèse kon roemen, het laagst hem kon vleien. Als of het eene eer was, streefde men er naar zijn karakter te verloochenen, en het roemrijke verleden te doen vergeten. De 27ste Augustus scheen de blijde geboortedag te mogen worden genoemd van Antwerpens nieuwen voorspoed. - En toch, de dag bleek weldra meer dan noodlottig voor de stad te moeten heeten.

IV.

Welke waren dan de gevolgen der inneming van Antwerpen?
Ja, Parma heeft er zich een onvergankelijken roem door verworven. Niet zoozeer omdat Philips, anders zoo zelden bewogen of verblijd, hem er om heeft geprezen, en door de hand van Mansfeld, in het fort van Kalloo, zijnen Stadhouder liet omhangen met de versierselen van het Gulden Vlies; als wel omdat, door vriend en vijand, hulde moet worden gebracht aan den onwikbaren moed, de zelfverloochenende volharding, het onberispelijke veldheerstalent, de bekwame politiek, welke Antwerpens beleg hem zag aan den dag leggen, en omdat hij zijn door de Antwerpenaars zoo lang getergd geduld niet heeft gewroken door noodelooze wreedheid, noch tegenover de belegerden, noch tegenover de overwonnenen.
En toch droeg Antwerpens inneming voor hem niet die rijke vruchten, die hij er van verwacht had. Philips meer somber voorgevoel misleidde minder dan Farnèse's blijmoedige hoop: de Vereenigde Gewesten volgden Antwerpens voorbeeld niet. Integendeel, de strijd werd voortgezet; zoo mogelijk met nog grooter kracht en standvastigheid dan tot nog toe. Nog meer dan eenmaal moest Parma versteld staan over den volhardenden moed der Staatschen, die blijkbaar een afschuw hadden van Spanje. Hij heeft het gezien, hoe veel stoffelijke en zedelijke schade zijn Koning in dezen krijg lijden moest, toen de Armada, de onverwinnelijke vloot, door de woede der elementen verdelgd werd,

{==348==} {>>pagina-aanduiding<<}
alsof ook de natuur voortaan hare krachten richten wilde tegen de zaak der tirannie. - In 1592 stierf Parma, hij stierf met eere, getrouw op zijn post; - maar strijdende onder de vanen eener weinig edele zaak. Hij heeft gedaan al wat hij konde, om de vrijheid van Noord-Nederland te vernietigen; - maar zijn doel heeft hij niet bereikt. - Spanje heeft ons niet ten-onder-gebracht, ondanks de talenten van Antwerpens beroemden overwinnaar.

En de gevolgen voor Antwerpen?
Wel was de moed der stad, na de inneming, verdwenen. Zelfs zonder rechtstreeksch bevel of letterlijk verzoek van Parma, herbouwden de inwoners alras de Citadel, die er door Alva opgetrokken, maar sedert door de burgers neergerammeid was; en de Citadel is op den duur de krachtige breidel geweest, waarmede de koopstad in toom werd gehouden.
Antwerpen moest de kroon afleggen, die het tot nu toe had gedragen. De wereldhandel ontvluchtte de dienstbaar geworden stad. - De schrijver van eene in 1743 voor het eerst uitgegeven Kroniek 1), kennelijk een ooggetuige van wat in de dagen van Alva in Antwerpen geschiedde, een getrouw Roomsch-Katholiek, die zijne ingenomenheid wel laat blijken met de strenge wijze, op welke de geuzerij werd bestreden en gestraft, deelt ons mede hoe velen bij verschillende gelegenheden ‘om hare opiniën’ werden verbrand, verdronken of geradbraakt, en hoe vele anderen, die ontvlucht waren, werden gesommeerd om zich te komen verantwoorden, op straffe van eeuwige verbanning en van verbeurdverklaring hunner goederen. Maar hij is toch verplicht, om, als zijns ondanks, hulde te brengen aan den voorspoed, dien de aanwezigheid der geuzen Antwerpen aanbracht. In zijne aanteekeningen over het jaar 1567, waar hij de belastingen vermeldt, die opgebracht moesten worden door de van vele Protestanten reeds verlaten stad, teekent hij aan: ‘dus ginck de Neeringhe binnen Antwerpen al verloren.’ En dat woord is van toepassing op al de maatregelen, die sedert genomen waren en werden om de rebellie en de geuzerij te fnuiken. - Het Protestantisme was in het midden der 16de eeuw krachtig geworden te Antwerpen. Reeds 13 Juli 1521 was het daar, tot

{==349==} {>>pagina-aanduiding<<}
een afschrik voor de heimelijke aanhangers, noodig geweest, Luthers boeken openlijk te verbranden. Sedert 1522 was er telkens opnieuw gisting geweest, omdat de Luthersche, en later de Calvinistische en de Baptistische leeringen er vele vurige belijders hadden gevonden. Ondanks al de strenge straffen, die voorafgegaan waren, ondanks de sterke militaire wachten, waarmede men de poorten had voorzien, hadden duizenden Antwerpenaars zich naar de hagepreeken begeven, die, in 1566, buiten de stad werden gehouden. - En het Protestantsche deel der bevolking was niet het minst ijverige en industriëele geweest. De Spaansche wreedheden, in en na 1566, hadden echter bereids duizenden van dezen de stad doen verlaten, hetzij betrekkelijk vrijwillig, om een vonnis te voorkomen, hetzij wegens een stellig bevelschrift. Reeds bij het vermelden der gebeurtenissen van 1569 teekent de Protestantsche van Meeteren aan, hoe die uitgeweken Vlamingen verschillende steden van Engeland, Norwich, Colchester, Hampton enz. hadden doen herbloeien, door de industrie en den handel, die zij er brachten. En 1585 verergerde het verlies, dat Antwerpen leed, zeer.
Op den 20sten Augustus hielden de Protestanten hun laatste openbare godsdienstoefening in de O.L. Vrouwekerk, die weer aan de Roomschen ging vervallen. Het was een uur van ernst en rouw voor hen: het had dit wel mogen zijn voor geheel Antwerpen. - Bij de overgave der stad ontweken de meesten, de besten, de rijksten der Protestantsche handelaren en industriëelen. Naar de Noordelijke Nederlanden, vooral naar Amsterdam, maar ook naar Duitschland en Engeland, naar Amerika en Azië, brachten zij hun nijverheid over en hun schatten, hun goeden naam en hun overleg, hun moed en hun geloof.
In het midden der 16de eeuw telde Antwerpen ongeveer 200,000 inwoners; meer dan 2000 handelsvaartuigen werden er soms bijeen gezien. Maar dat werd door Spanje's kastijdende hand geheel anders. Zelfs Napoleon's plan, om Antwerpen, ten koste van Londen, den wereldhandel te hergeven, is niet gelukt. De stad, schoon thans nog eene gewichtige handelsplaats, met bijna 100,000 inwoners, heeft zich nooit volkomen hersteld van den slag, dien Spanje haar toebracht. De koningin der handelssteden werd zij en wordt zij niet meer. ‘De ongelukkige stad Antwerpen is geheel verlaten en verarmd, sedert de ketters zijn heengegaan.’ Dat moest Parma zelf schrijven aan Philips; - en de vergelijking

{==350==} {>>pagina-aanduiding<<}
van het weleer en het later legt een blijvend getuigenis af, dat de vrijheid des gewetens zich nergens verbannen laat, of zij neemt ook velerlei goeds mede bij haar ontvluchten. - Antwerpen werd, door de inname, van het Protestantisme verlost: het werd weer Spaansch, geheel Roomsch-Katholiek, maar zijn macht werd juist daardoor verbroken, en zijn welvaart onherstelbaar geknakt, -

Maar niet minder dan de stad zelve, heeft haar diep te beklagen burgemeester Marnix wrange vruchten van de overgave aan Spanje geplukt. Groot en bijna algemeen werd in Noord-Nederland de verontwaardiging tegen den man, die de stalen volharding van den Leidschen van der Werff blijkbaar had gemist. Door velen vrij in het openbaar beschuldigd van verraad, door de meesten stellig veroordeeld, door bijna allen gewantrouwd, ondervond hij te laat hoe zeer hij had gedwaald, toen hij meende dat Philips tot het verleenen van eenige gewetensvrijheid zou kunnen worden bewogen, en dat de Vereenigde Gewesten zich ooit zouden laten brengen tot een hernieuwden eed van gehoorzaamheid aan Spanje.
Toen Marnix, na het einde van het beleg, zijne vrouw en kinderen had vooruitgezonden naar Zeeland, moest Prins Maurits hem den raad geven, om, althans voorloopig, zelf niet te komen, daar zijn leven niet veilig zoude zijn, waar zoo velen tegen hem waren verbitterd. Aldegonde gaf weldra eene Apologie uit, waarin hij zijn gedrag rechtvaardigde; maar het baatte hem eigenlijk weinig. - Hij had vroeger aan de zaak der vrijheid te veel goede en groote diensten bewezen, dan dat iemand hem nu rechtstreeks als verrader durfde veroordeelen en vonnissen; maar aan de andere zijde, hij had thans een te grooten misslag begaan, dan dat hem langer het openbare vertrouwen kon worden gegeven. - Voortaan leefde hij, in betrekkelijke verlatenheid, op zijn buitengoed te West-Souburg. Aan letterkundige studiën wijdde hij zijn leven met ijver en met eere; - maar het staatstooneel, waarop hij eerst zoo helder had geschitterd, en waarop hij, naar het scheen, levenslang zulk eene belangrijke rol zou hebben kunnen en moeten spelen, was voor hem zoo goed als gesloten. Hij gevoelde dat hij verdacht werd, en hij ging gebogen onder dien smaad; - maar te vergeefs vroeg hij om òf openlijk vrijgesproken, òf, als hij schuldig was, gerechtelijk gevonnisd te worden.

{==351==} {>>pagina-aanduiding<<}
Geen andere vierschaar werd over hem gespannen dan die der publieke opinie; en deze rechtbank bleef hem schuldig verklaren. In 1598 stierf hij. De twee laatste jaren van zijn leven bracht hij te Leiden door, werwaarts hij, van staatswege, tot den arbeid der vertaling van het Oude Testament, was geroepen. Onvermoeid zich wijdende aan wat zijne hand vond om te doen, rechtvaardigde hij zijne levensspreuk ‘repos ailleurs’. Zijn Vaderland bleef hij liefhebben tot den einde toe, Vurig en innig dankte hij God voor elke redding uit den nood, waarvan ook hij nog getuige mocht zijn; - maar vóórgaan in den strijd, zoo als tot 1585, mocht hij niet; - daartoe bleef zich de openbare meening te duidelijk tegen hem verklaren.
Is hij dan werkelijk schuldig? Is hij in zijn hart een verrader geweest, die, ten dage van Antwerpens inneming, de belangen van zijn land aan onedele, baatzuchtige bedoelingen prijs gaf? Neen; - stellig neen. Het nageslacht mag en moet de ongeschokte vaderlandslievende trouw van den dichter van ons schoonste volkslied erkennen. - W. Broes heeft in zijne belangrijke voorlezingen over Marnix 1) de onschuld van dezen in een helder licht trachten te plaatsen; - en dit volkomen te recht. De brieven aan Philips, door Parma zelven geschreven, bevatten niet het allerminste, dat ook maar het geringste wantrouwen tegen het zedelijk karakter van onzen beroemden, maar ongelukkigen staatsman wettigt. Hij handelde ter goeder trouw. Zijn plan, om met Philips eene verzoening te bewerken, kan, ja moet worden afgekeurd; zijn opgeven van den tegenstand veroordeeld; zijn vertrouwen op 's Konings toegevendheid, in zake de godsdienstvrijheid, eene zonderlinge, onverklaarbare dwaling genoemd; - maar, waar wij zijne te groote ingenomenheid met Parma misprijzen, mogen wij toch geene beschuldiging inbrengen tegen het trouwe, eerlijke, vrome, vaderlandslievende hart van den man, wiens verstand en wiens doorzicht in 1585 zeker vrij wat minder eerbied ons inboezemen dan te voren. In het vertrouwelijke schrijven van den Stadhouder aan zijnen Koning was waarlijk wel geene reden, om eenige verdenking te verzwijgen, als Parma haar had kunnen koesteren; - maar Faruèse betuigt: ‘ik heb St. Aldegonde verzekerd, dat hij rijkelijk zou worden beloond; maar al is hij arm, ik zie niet, dat geldelijke overwegingen ook maar den

{==352==} {>>pagina-aanduiding<<}
minsten invloed op hem uitoefenen; en ik vind hem zeer standvastig met betrekking tot zijne godsdienstige denkbeelden.’
Tegenover het wèlbekende woord dier dagen ‘liever Turksch dan Paapsch’, stelde Marnix in 1585 zijne leuze: ‘liever Spaansch dan Engelsch.’ - Hij vreesde, dat de onderhandelingen met Elizabeth zouden gelukken, en dat dit over ons land nog meer ellende zoude brengen, dan nu was te vreezen van Spanje. Hij geloofde, dat Philips thans tot inschikkelijkheid kon worden bewogen. Was hij medegesleept door de talenten en de welwillendheid van Farnèse, zelfs Datheen heeft zich vijandschap op den hals gehaald door zijn prediken tot lof van Parma 1). - Zeker, het wekt onze bevreemding, indien niet erger, als wij Marnix zoo hooren spreken van zijne hoop op godsdienstvrijheid, en zoo zien werken voor eene verzoening met Philips. Wij betreuren het, dat zulk eene verblinding hem heeft doen komen tot handelingen, die hij vroeger zelf vol fierheid zou hebben gelaakt; - maar nog eenmaal, aan zijne eerlijkheid mag niet worden getwijfeld; hoogst onrechtvaardig is het, zijn hart te verdenken.
En toch ligt er iets indrukwekkends, iets groots in die algemeene verontwaardiging van Noord-Nederland tegen Marnix, wegens de overgave van Antwerpen, en wegens zijne verzoeningademende ontwerpen. - Marnix is zijn leven niet zeker, te midden van een volk, dat ten strijde trekt om zijne krijgsgevangenen: - wèl een bewijs, dat Antwerpens val Neerlands ondergang niet zijn zou. De eerst aanbeden held, later zoo algemeen versmaad en geminacht: - wèl een teeken van kracht in het volk, dat door hem diep was gegriefd. - Het volk wreekte zich. De wraak was te gestreng; maar onnatuurlijk is zij niet; want, - de opmerking is ontleend aan Rosseeuw Saint-Hilaire 2), - Marnix heeft gewanhoopt aan de toekomst van zijn land, en een volk, dat de vrijheid liefheeft en voor de vrijheid strijdt, kan dat nooit vergeven.

Kampen, Maart 1868.






{==353==} {>>pagina-aanduiding<<}

Een miskend dichter.

Door H. de Gooijer.

In de geschiedenis der Nederlandsche letterkunde wordt dikwijls onregt gepleegd. Terwijl men, zelfs tot op onzen tijd toe, sommige middelmatigheden heeft bewierookt en verheven, nam men van andere hoegenaamd geene kennis en verborg zich meestal achter 't een of ander schild, van waar men zijne pijlen afschoot op die ter zijde gestelde dichters om hen zoo in het hart te treffen dat geen opstaan meer mogelijk scheen. Men hield eene kleine lijkrede op hen, waarin men, tegen de eer aan die men dooden is verschuldigd, hunne gebreken deed uitkomen en hunne deugden verzweeg. Waarom ook hier de gebreken niet beschouwd in het licht der verdiensten? Waarom hier het ‘de mortuis nil nisi bene’ verkracht? Redelijkerwijze kan men verwachten dat onze tijd, de tijd van billijkheid en waarheid, een einde make aan zulke eenzijdige beschouwingen en belangstellenden eerbied inboezeme voor mannen die, kinderen hunner eeuw, zich zelfstandig ontwikkelden en met slechte hulpbronnen en voorbeelden voor zich, zich tot kunstenaars wisten te vormen. Mogt de rigting, waarin zij zich bewogen al of niet onze goedkeuring wegdragen, mogt men zich dikwerf met afkeer moeten afwenden van de strekking hunner gewrochten, laat ons allereerst billijk zijn, en vragen: wat de oorzaak was dat zij zich als kunstenaars deden kennen, welke middelen hun ter dienste stonden en wat de tijdgeest van hen vorderde. Wij zullen alsdan

{==354==} {>>pagina-aanduiding<<}
gedwongen worden, dikwijls een ander oordeel te vellen dan bij de eerste lezing hunner geschriften bij ons opkwam, en de pijlen, die wij reeds uit onzen koker gehaald en voor hunne borst bestemd hadden, weder opsteken. Wij zullen alsdan vele dier pijlen, wier mikpunten zijn ‘onkieschheid’, ‘platheid’, ‘langdradigheid’, ‘weinig verheffing’ enz. althans van hare scherpe punten ontdoen om minder te treffen. Wij zullen dan het doodvonnis niet willen voltrekken hoewel wij het ‘onschuldig’ niet met gerust geweten kunnen uitspreken.
Eene dier middelmatigheden, ik zoude haast zeggen onbekendheden is de dichter Willem Godschalk van Focqenbroch, levende en zingende omtrent de helft der zeventiende eeuw. Trilt mijne hand niet als ik den heiligen naam van dichter durf geven aan dien man? Aan hem, over wien van alle tijden heen de staf is gebroken als over een die de schoonste aller kunsten heeft onteerd met zijne werken? Aan hem over wien door eene lange rij van achtenswaardige mannen het doemvonnis is geveld om verbannen te worden uit het gezelschap der nederlandsche muzenzonen? Den ‘morsigen Focqenbroch’, den ‘minnaar van gezelschappen’, den man ‘die liever vaerzen dan recepten schreef’, dien sommigen niet eens de schamele eer gunnen genoemd te worden in de geschiedenis der Nederlandsche letterkunde anders dan bij wijze van noot onder de bladzijden, als mogt hij in geene gewijde aarde rusten maar slechts buiten het kerkhof begraven zijn - dien man durft gij dichter noemen? 't Is al te belagchelijk! En toch neem ik dat woord niet terug. Focqenbroch was dichter, ondanks al zijne vuilheid, ja, mij bepalende bij de uitspraak van een der kunstregters, die tot zijne veroordeeling bijdroegen, verhef ik liever zijn vonnis tot eene lofspraak: ‘hij schreef liever vaerzen dan recepten.’ Men moge hem dit als maatschappelijk man kwalijk aanrekenen, als dichter en auteur is het, ik wil niet zeggen eene aanbeveling, maar toch een bewijs dat hij heeft toegegeven aan den drang zijns harten, die hem in Thalia's armen dreef. Hij moest zijn hart uitstorten in zangen en mogt gij hem, met heerlijken aanleg begaafd, eene rigting zien volgen die u met billijken afkeer vervult, wijt het niet hem, maar den geest en den smaak zijns tijds. Hij zong uit zijn hart, zijne veroordeelaars zelven zeggen het u, en ik vraag u: kunnen ruwe toonen geene poezij zijn? Bij mij heeft het altijd vast gestaan dat toonen uit het hart gezongen, met welken

{==355==} {>>pagina-aanduiding<<}
klank zij zich doen hooren, poetische toonen zijn. Mogten zij, door de kunst geholpen en geschraagd, zich verheffen tot eene schoone harmonie, zij blijven de grondtoonen, tot welke gevulde breedte de accoorden ook aangroeijen en blijven hoorbaar, hoe duizendvoudig verscheiden de muziek worde waarmede een geboren en tevens geoefend kunstenaar uw gehoor streelt.
Het is waar: Focqenbroch heeft in vuilheid de vuilsten, in wansmaak de meest aan wansmaak laboreerenden overtroffen, maar ik vraag het in gemoede af aan allen die zich verwaardigd hebben hem te lezen: Heeft u dan uit al die ‘vuile zangen’ geen enkele poetische toon tegen geklonken? Hebt gij nergens schoonheden getroffen die u verbaasden, zoodat gij een oogenblik vergat dat een Focqenbroch u die te genieten gaf? En hebt gij den moed gehad te wroeten en te snuffelen in dien vuilnishoop, bijeen vergaderd onder den naam van ‘Geurige Zanggodin’, ik ben verzekerd dat gij menige parel zult gevonden hebben wier zuiver bleek u deed vergeten dat gij uwe handen hadt bezoedeld - menig edelgesteente wiens flonkerglans u den mesthoop tot eene niet verachtelijke plaats verhief, omdat gij zulke kleinoodien in zijn schoot verborgen vondt.
Er is meer. Waarom juist hem tot eene doodzonde gerekend wat men bij anderen vergoelijkend over het hoofd zag? Heeft niet om van zijne tijdgenooten te gewagen, zich Poot schuldig gemaakt aan kwetsing van kuische ooren? Was Langendijk dien wij in 't voorbijgaan gezegd sterk verdenken van hem te hebben nagevolgd en uit wiens blijspelen u slechts een meer beschaafde Focqenbroch toespreekt - was Langendijk altijd even kiesch? En hoe, om van een later uitnemend dichter te spreken die niet in éénen adem met Focqenbroch mag genoemd worden, hoe bevalt u de Peter-Selie van den grooten Bilderdijk? En waarom, als Focqenbroch in verheffing en ‘begeestering’ Poot ter zijde streefde en Langendijk verre achter zich liet, hem van het dichterschap vervallen verklaard? Ach, gij ontneemt hem die zijn maatschappelijk geluk aan zijn dichterhart ten offer bragt, ook het weinige loon zijner zelfopoffering: een weinig waardeering, een weinig bekendheid met wat hij zong. - Hij zelf heeft het nooit gevraagd. Hij schreef en zong slechts voor zijne vrienden en voor zich zelf. Hij stelde zich tevreden met anderen gelukkig te zien. En zie daar tevens eene der redenen van de verkeerde wending zijner muze. Hij wist dat hij schreef voor een beperkten, bekenden

{==356==} {>>pagina-aanduiding<<}
kring, waarin men het zoo naauw niet nam met dubbelzinnig of ondubbelzinnig geuite onkieschheid. Hadde hij geweten dat zijne liederen na zijnen dood door den Amsterdamschen boekverkooper Abraham Bogaert zouden verzameld en uitgegeven, gedrukt, herdrukt en nagedrukt worden, hij zoude de eerste geweest zijn om velen zijner ‘harsenskinderen’ de gelegenheid te benemen de wereld in te wandelen.
Het is mij niet gelukt zijne levensbeschrijving te vinden anders dan het weinige dat wij uit zijne werken vernemen, maar zijn geest, zijn geheele geest drukt zich daarin uit. Als ik alleen met dien geest te rade ga stel ik mij dr. W.G. van Focqenbroch als een man voor, die het slagtoffer is geworden van zijne zucht naar de poëzy. Hoogstwaarschijnlijk van vreemde, gegoede afkomst gelukte het hem niet, hoewel Amsterdammer van geboorte, hier onder onze deftige, vaderlandslievende voorvaderen als geneesheer genoegzaam praktijk te verwerven, om zich stoffelijk gezegend te zien. Het leven deed zich aan hem van eene donkere zijde kennen. Hij had van nature een goed hart, nam het leven luchtig op en zette zich spoedig over tegenspoeden en wederwaardigheden heen om troost te zoeken bij zijne zanggodin. Waan echter niet, dat hij dit deed zonder het pijnlijk gevoel dat den met zijn lot kampende aangrijpt, wanneer het lot magtiger is dan hij zelf! Vermeet u niet de gewaagde stelling te doen, dat het hem haperde aan zuiver menschelijk gevoel, waar gij hem slechts morsige hoewel (gij moet het ondanks u zelven erkennen) zoetvloeijende liederen aan zijne vrienden ten beste ziet geven! Wie zal ons zeggen welk eene smart die ziel doorvlijmd, dat hart gefolterd heeft als de vrolijkste bruiloftstoon werd aangestemd of geestige rondeelen aan den bruiloftsdisch klonken en hij zich bewust wist al die genoegens te moeten derven! Hij die staarde op het overschot van ‘twaalf stuivers,’ de van de fortuin verschopte kon zijnen vriend Smits toezingen in eene dier kunstige, voor zoover ik weet, eenig bestaande kruisrijmen door hem verdubbelde rondeelen genaamd:

Zoo treedt in 't huwelijk heer Smits met jufvrouw Tingen 
En laat zich zamensmeên door een gewijden smid. 
En past niet op God Mars die menschen rijgt aan klingen, 
Gelijk hij menig hoen laat boren aan het spit. 

Dacht hij ook aan zich zelven toen hij den omstanders, na

{==357==} {>>pagina-aanduiding<<}
Smits in weelderige bewoordingen de genoegens van den echt te hebben geschilderd, toeriep:

Wilt gij deelachtig zijn aan zulke zegeningen 
Zoo treedt in 't huwelijk!? 

Waarlijk, wij zijn geneigd het te gelooven als wij hem ernstig zijn toestand zien bepeinzen:

Hoe wonderlijk verkeert des werelds vreugd, 
't Zoet wordt gevolgd van bittere ongeneugt, 
En geen luk, hoe het ziel en geest verheugt, 
Of 't is gansch ijdel. 
 
Wanneer men zich in vollen voorspoed vindt 
Dan denkt men niet aan fellen tegenwind; 
Maar ach! men doolt: want't los geluk is blind 
En zonder breidel. 
 
Die gisteren nog een tweede Croezus was 
Vindt zich van daag een Irus: want zoo ras 
Als 't luk verheft zoo breekt het weer als glas 
Ons ijdel hopen. 
 
Wie acht dan nu voortaan, ten zij hij dwaalt 
Zijn staat voor vast als hij in voorspoed praalt 
Wijl 't wankel rad nu klimt en dan weer daalt 
In 't stadig loopen? 
 
O ijdelheid van 't luk hier op der aard! 
Hij die op u met wijzer oogen staart 
Vindt dat gij niet dan zóó een wellust baart 
Die maakt ellendig. 
 
En hij die zoekt het allerhoogste goed, 
Vertreedt uw eer en glorie met den voet. 
En ziet zijn luk in 't eeuwige te moet, 
En dat 's bestendig! 

Wat zegt gij van zulke gespierde vaerzen? Wij hebben geene reden te wenschen dat hij liever recepten had geschreven. Is het niet als spreekt u daarin de man toe, die zich zoo gaarne eene gepaste welvaart wou toebedeeld zien maar er te vergeefs op hoopt! Het is een kreet uit zijne ziel, een protest aan de maatschappij die hem het noodige onthoudt - maar hoe aandoenlijk, hoe plegtig ernstig. Er spreekt wanhoop uit, wan-
{==358==} {>>pagina-aanduiding<<}
hoop aan betere tijden die gij straks door kalme gelatenheid zult vervangen zien:

Des is de mensch berispenswaard 
Die wanhoopt in zijn ongelukken; 
Want geen ramp is van zulken aard 
Dat ze iemand eeuwig kan verdrukken 
Mits niets bestendig blijft op aard. 
Geen grooter gelukzaligheid, 
Kan iemand dus op aarde vinden, 
Dan in verdriet en vrolijkheid, 
Zich altijd aan Gods wil te binden, 
En dus leeft men in zekerheid. 

Zijn dit, zoo hoor ik u verbaasd vragen, gedichten van Focqenbroch, wiens werken wij in onzen ijver voor de uitbreiding van het zedelijk beginsel ten vure gedoemd hebben? Dan hadden wij er toch vooraf wel een paar blaadjes mogen uitscheuren! Wacht slechts, nog meer verrassingen zullen u bereid zijn. Afgescheiden van zijne erotische en schimpdichten neem ik mr. Focq voor mijne rekening, om hem, ontdaan van eenige neigingen waarin de smaak hem trok, aan u voor te stellen als een uitnemend dichter, ja welligt delf ik uit zijne erotische zangen eenige op die u liever zijn dan de geur- en zoutelooze minnezangen van Langendijk en eene plaats vragen naast het ‘Schoon Vrouwenhaer’, ‘Goelijke Wangen’ van Poot, ja zelfs diens schoone ‘Zamenzang van Thirzus en Amaril’ overtreffen.
Ik kan hem u, wat zijn toestand in de maatschappij betreft, voorstellen als hebbende met haar afgerekend waarna hem thans twee sterk uitkomende neigingen bezielen: de zucht haar de ontvangen slagen terug te geven en zich te troosten over zijne verongelijkte maatschappelijke positie. Dat zijn goede hart telkens bovendreef is onmiskenbaar. Hij nam hartelijk deel aan den voorspoed en de vreugde zijner vrienden: zijne liederen zijn daar om het u te bewijzen. Maar vermakelijk is het als gij hem zijn toorn hoort uitstorten over ‘het verbaasde noodlot’ dat hem tegenhoudt en tegenwerkt, over de stad zijner inwoning die hem geen brood geeft, - slaat die beschrijving van Amsterdam maar eens na en hoort hoe hij uitvaart tegen de geldmannen dier dagen die alles, ook zijne welvaart in handen hebben. Hij spaart den geesel der satyre niet, maar weet dien te zwaaijen en te doen neerkomen op de gevoeligste plaatsen:

{==359==} {>>pagina-aanduiding<<}


't Geldzuchtig Amsterdam, met al haar zoete keijers, 
Stoft al te moedig op haar opgevulde tas, 
De maagre gierigheid die steeds haar afgod was 
Maakt dat dit hoen niet legt dan drek in plaats van eijers! 
Wat vindt een eerlijk man op aard zoo duldeloos 
Dan dat hij hier een aap moet als een mensch gekleed zien, 
En dat hij 't loflijk goud moet aan een zot besteed zien 
Die als een...... vlieg zit te prijken in een roos? 
Wat doet het heilig goud bij zulk een heilloos volk, 
't Geen eeuwig zit en huilt bij zijn gevulde kisten, 
Ja 't geen het alles denkt op een togt te verkwisten 
Als het een stooterskoek durft koopen op de Kolk! 

En dat hij zich zelven op 't oog had wordt u duidelijk waar hij voortgaat:

De gaven van de ziel die worden hier versmaad, 
Al 't geen beminlijk is dat ziet men hier verachten, 
Al 't geen verachtelijk is daar ziet men hier naar trachten, 
De deugd is hier het geld en de eer is de eigenbaat! 
O Neen! een eêl gemoed dat hangt niet aan de gaven 
Van 't blinde en dartle wijf dat zonder aanzien geeft, 
Maar 't mint alleen een ziel die schatten in zich heeft 
Die men als 't ijdel goud uit geen gebergt kan graven. 
't Veracht verganklijk goed, dat als een rook verdwijnt 
En kiest de deugd alleen tot voorwerp van zijn minnen, 
En dees is 't die geen tijd of voorval kan verwinnen, 
Wijl zij, gelijk de zon, op alle wolken schijnt. 

Ziet gij wel, dat Focqenbroch nog andere gevoelens in de borst voedde dan bloot zinnelijke? Dat ook bij hem eene ziel huisvestte, gevoelig voor het waarachtig goede en schoone? Weet gij eene juistere schetsing der Amsterdamsche gierigheid? Een Amsterdamsche geldaristokraat, die over tonnen gouds beschikt en millioenen omzet, zich beradende of hij zich de groote luxe mag veroorlooven van een stooters koek op de kolk te koopen! Ik heb bij de lezing dier spotregels hartelijk moeten lagchen en ik geloof dat het u gegaan is als mij. En nu de tegenstelling. Zij moet u treffen, dubbel treffen waar Focqenbroch u de deugd van een edel gemoed als de grootste schat voorstelt. Hij begint half komiesch, half ernstig maar zet van lieverlede de scherts ter zijde om alleen met ernst voort te gaan en hoog ernstig te eindigen. Maar zoo geleidelijk, zoo als van zelf dat gij bij het einde min of meer verbluft staat. Gij vat zijn gedicht met een

{==360==} {>>pagina-aanduiding<<}
glimlach op; die glimlach verandert in een wezenlijken, een vrolijken lach na de lezing van een paar regels; vervolgens toont nog slechts een vrolijke trek om uwen mond aan dat gij ietwat luchtig gestemd zijt, maar spoedig verdwijnt die van luchtige vrolijkheid getuigende plooi om weldra plaats te maken voor haar ernstigen tegenvoeter. En eindelijk zijt gij, die vrolijk zijt aangevangen, geheel ernst geworden en Focqenbroch geeft u eene zedeles op den koop toe. Wel bekome u die!
Zoo geleidelijk is hij echter niet altijd. Dikwijls werpt hij u van de hoogte waarop hij u gevoerd heeft tamelijk onzacht neder, maar ook dan zij uwe troost dat hij u met een even fiksche hand weet aan te grijpen om u weder op te heffen. Gij ziet dat in hem de gegevens zijn tot een kunstenaar. Eeuwig te bejammeren is het, dat zulk een talent zijn tol ging brengen aan den wansmaak zijner eeuw, maar toch, gij zaagt het zoo even, niet altijd. Wel is waar holt hij voort op den verkeerden weg, maar ziet toch de merkpalen die hem een beter pad aanwijzen - dan staat hij stil, doet eenige schreden naar de goede zijde maar keert dadelijk weer terug om nog harder door te draven op de eenmaal ingeslagen baan, als schaamde hij zich over zijn herhaald stilstaan! Maar bij die merkpalen heeft hij toonen aangeheven, die rekenschap geven van zijn verkeerd gedrag en als zoo vele jammerkreten zijn dat hij, ondanks zijn beter gevoel, toegegeven heeft aan den wansmaak zijns tijds.
We hebben reeds gezien dat in de betere oogenblikken zijns levens zijn gevoel zich dikwijls tot een godsdienstig gevoel verhief; eene enkele maal zelfs zien wij hem naar aanleiding van den 16den Psalm of liever met dien Psalm tot motto, regelen neerschrijven, die nog wat anders zijn dan de bijbelstoffen van Poot en Langendijk. Zijn zucht naar luim moge dien Psalm boven zijn gedicht geplaatst hebben, en bij u de geregtigde vraag doen oprijzen wat die Psalm toch wel te maken moge hebben met den inhoud van zijn gedicht - dat gedicht is er niet te minder om. Hoewel het stuk geheel moet gelezen worden om te worden begrepen en genoten moet ik mij bij een paar aanhalingen bepalen.
Hoort met mij dien plegtig verheven aanvang:

In 't rijk en schoon Egypteland, 
Kruipt in de schaâuw der hooge boomen, 
Al bruischend door het dorre zand, 
Een kristalijnen beek, die door zijn zilvren stroomen 

{==361==} {>>pagina-aanduiding<<}

Den matten reiziger met vreugd te drinken noodt; 
Doch in de plaats van hem te laven, 
Heeft zij vergift in zich begraven 
Dat dorst verschaft na dorst, en met de dorst, den dood. 

Mogt gij bij de verdere lezing uw glimlach niet kunnen weerhouden als gij eerst tot heiligen ernst opgevoerd, u onbehagelijk voelt nedergestooten waar gij Clio hoort aanroepen om bezielende kracht en gij voorts David ziet voorgesteld, niet zoo als de Bijbel hem u geeft maar zoo als Focqenbroch hem maakt; steeds hakende naar meerder grootheid en roem - het geheel verraadt weder de hand des kunstenaars, die David stap voor stap meerder grootheid ziet begeeren en verwerven om eindelijk, gezeten op den hoogsten troon der wereld, te moeten uitroepen:

Maar ach........ 
Wie heeft er ooit op aard gehoord 
Dat eenig mensch vervuld van zonden 
Vernoegd en lukkig is bevonden? 
Bij U, mijn God, mijn hoogste goed 
Zie ik alleen mijn luk te moet, 
Wanneer ik van dit vleesch ontslagen 
De Zon der heerlijkheid hier boven zal zien dagen 
Zoo sprak dees Israelitisch vorst, 
Gevreesde Koning van veel rijken, 
Die, schoon hij in geluk vond weinig zijns gelijken, 
Zich niet gelukkig noemen dorst. 
Leert hier uit, sterfelijke menschen, 
Dat in dit zondig tranendal 
Geen rust of voorspoed is te wenschen 
Die u gelukkig maken zal; 
Naardien God u, o mensch, op aard geen rust kan geven, 
Want geen rust is er rust, dan die van 't eeuwig leven. 

Dit vaers spreekt voor zich zelf en behoeft mijne lofspraak niet, maar ik vraag u, begint gij Focqenbroch een weinig te waardeeren? De man die zóó spreekt, die de leer belijdt dat alle eerzucht hier op aarde onvoldaan blijft tenzij haar hoogste wensch zich uitstrekke tot een geloovig vertrouwen op God; die u dat weet te zeggen in aandoenlijk eenvoudige taal, maar in eene taal waar zich zijne gansche ziel in ontlast, die man kan niet zoo vleeschelijk zinnelijk zijn als men hem of laat ik liever zeggen als hij zich zelf wil doen voorkomen. Waar zijne muze zich gaat be-
{==362==} {>>pagina-aanduiding<<}
zoedelen, waar zij u, ondanks al haar genie, vuile platheden wil geven voor echte poezy, daar spreekt zij tegen haar eigen hart. Zij heeft haar eertijds smetteloos gewaad beklad en bespat met het leelijkste vuil der straten, maar denkt gij dat zij zich in dien toestand fraai vindt? Toch niet, dan zoudt gij haar zoo vaak niet de kleederen zien wasschen om in verblindende witheid u tegen te komen, en u in gekuischte taal toe te spreken; en is het niet of de heldere witheid harer kleedij meerder luister verkrijgt, nu gij haar zoo dikwerf in vuile kleederen hebt ontmoet? Hare erotische zangen, min- en bruilofszangen ademen geest en vernuft en wij roepen een driewerf helaas uit dat die geestrijke inkleedingen, die gelukkige wendingen en over 't geheel die nieuwe beschouwingen niet aan beter onderwerpen zijn besteed.
Maar kom aan, wat wil men van zijne minne- en bruiloftszangen? Wij willen er over spreken, doch eerst onze woorden van zoo even intrekken als zouden slechts ruwe toonen aan Focqenbroch 's lier ontrold zijn. De aangehaalde vaerzen doen ons zien hoe fijngevoelend kunstenaar hij was. Wat jammer, zoo hoor ik tot vervelens toe mij toeroepen, dat hij zijne gaven zoo slecht besteedde en zoo schaarsch eene leesbare stof leverde! Goed! maar laat dan die weinige stof die hij tot robijnen verwerkt heeft uwe aandacht niet ontglippen.
Ook zijne erotische zangen zullen ons wel iets te genieten geven. Laat mij echter de reeds even aangestipte veronderstelling aanhalen dat welligt vele zijner gelegenheidsgedichten zijn gedrukt die nooit voor de pers bestemd zijn geweest en die hun auteur hebben bedekt met slijk en vuil, waarin hij bijna onkenbaar geworden is.
Wascht hem terdege - gij zult een beteren Focqenbroch te voorschijn zien treden die u door zijne zoetvloeijende aandoenlijk zoete taal weet te betooveren.
Het staat alzoo vast dat Focqenbroch dichter geweest is in den edelsten zin des woords. Aan breedheid van gedachten, aan zoetvloeijende uitdrukking, aan heerschappij over de taal ontbrak het hem niet. Waar anderen bij de ouden te gast gingen om hunne gedichten op te vullen met fabel- en godenleer zien wij onzen Focqenbroch dikwijls met fiere versmading dezer tot walgens toe opgevoerde poppenkraam van goden en godinnen iets echt hollandsch te voorschijn brengen. Mogt ook hij van anderen ontleend en vertaald hebben - hij heeft het verhollandscht en

{==363==} {>>pagina-aanduiding<<}
met zijn eigen geest doortrokken. Wie herkent in zijne taal, die van Virgilius? Zelfs zijn Typhon heeft hij ondanks zijne navolging van Scarron zoo op hollandsche plaatsen en met echt hollandsche figuren weten voor te stellen, dat wij er de Gigantomachie van Scarron niet uit herkennen.
Het bezoedeld hoofd van onzen dichter wordt door een straalkrans omschenen wanneer wij hem ontmoeten in zijn natuurlijken aanleg, ontdaan van de zucht om offers te brengen aan den smaak des tijds. Geen navolging, geen afgedwongene zangen, geene naar den geest der eeuw gestemde kunstgalmen treffen u dan, maar zuivere ontboezeming eener bezwaarde ziel die zich zoo gaarne met het leven wil verzoenen. Want dat ook voor hem de fortuin even als voor Poot ‘kaal was van achterhoofd’ is u bekend. Alleen, zonder gade en kroost, niet eens de middelen te kunnen verzamelen, om behoorlijk in zijn onderhoud te voorzien, ja genoodzaakt om zijne doctorspraktijk geheel te verwisselen met de betrekking van fiscaal aan de kust van Guinée om in eene doodend verzengende luchtstreek zijn bestaan maar ook den dood te vinden, moest in den fijngevoelenden man alle levenslust gedood worden. Toch niet! Ook van het kasteel George del Mina waaijen zijne zangen naar het Vaderland over; ook dáár zingt hij van liefde waar zijn hart aan de liefde moet vreemd blijven - ook daar schittert voor hem de ster der hope om weldra voor goed onder te gaan. Heeft één het gewone lot der dichters: kampen met gebrek, miskenning van talenten moeten ondergaan, ondergaan met een van liefde bezield hart voor zijne medemenschen die hem aldus onregt aandoen, gewis het is Willem Godschalk van Focqenbroch geweest. Wilt gij hooren welke klagten aan de Noorderstranden van Lybie zijn hart ontperst werden, met welk tranenbrood zijne ‘Afrikaansche Thalia’ werd gevoed, zoo lees de taal des harten van dezen voor 't oog der wereld loszinnigen en luchthartigen mensch:

O droevig noodlot dat mij steeds op nieuw doet zuchten, 
Zult gij mij nimmermeer doen 't eind zien van mijn smart, 
Maar eeuwig, dag aan dag, mijn droef en kwijnend hart 
Weer knellen onder 't leed van duizend ongenugten? 
Wat heb ik, wreede beul mijns levens, ooit misdaan, 
't Geen immer heeft verdiend dat gij mij dus verbolgen 
Met nieuwe kwellingen gestaag moet achtervolgen 
En dagelijks mijn ziel met versche geesels slaan? 


{==364==} {>>pagina-aanduiding<<}

Het noodlot achtervolgt en slaat hem neder! Hij is als de schipbreukeling, die op een wrak gedreven is naar het strand, maar het graf in de golven slechts ontkomen is om te sneven onder de knodsen der woeste strandbewoners.
In hoe verre hij zelf schuld heeft aan zijn ongeluk, waag ik niet te beslissen. Is het waarheid of slechts een grap waar hij van zich zelven sprekende zingt:

Want zijn aard, 
Is zoo eêl, 
Dat zijn keel, 
Aan zijn zak, 
't Ongemak, 
Van de munt, 
Niet en gunt, 
En daarom, 
Blijft de som 
Van 't gewieht 
Daar zoo licht. 

Het moge zoo zijn: in allen gevalle heb ik voor hem slechts woorden van beklag en medelijden waar hij als mensch lijdt en ontbeert, en van bewondering, onverdeelde bewondering, waar hij als dichter toegeeft aan den drang zijns harten.
't Valt zoo gemakkelijk iemand de kroon van 't hoofd te nemen. 't Is zoo gemakkelijk in een enkel afkeurend woord een doodvonnis te vellen; en nog gemakkelijker elkander na te baauwen. Och! dat aan die naschreeuwerij eens voor goed een einde kwamel Dat men zelf onderzocht, dat men meer vroeg naar de gronden der veroordeeling! Aan de studerende jongelingschap worden boeken ter hand gegeven waar over Focqenbroch, als over ‘den morsigen’ verachtend wordt heengestapt, terwijl men, om bij de reeds vroeger aangehaalde te blijven, Poot en Langendijk in de wolken verheft. Hebben alle zijne veroordeelaars kennis genomen van de stukjes die ik reeds tot zijne verdediging aanhaalde? Ik betwijfel het, of, indien zij er mede bekend zijn, verklaar ik ronduit dat ik hen niet begrijp. Ik zal echter mijn pleidooi voor Focqenbroch voortzetten.
Menigeen mijner lezers zie ik in zijn vuistje lagchen bij de gedachte dat ik min of meer in 't naauw zit waar ik moet spreken over het erotiesch gedeelte zijner werken. Ben ik niet dikwijls op het punt geweest van er over te schrijven en telkens zag men

{==365==} {>>pagina-aanduiding<<}
mij er met eene kunstige wending over heen stappen, als vreesde ik mijn eigen woorden te moeten logenstraffen, waar ik gesproken heb van iets goeds te zullen opdelven uit zijne liefdezangen. Ik wil niet langer onder die verdenking blijven, en wil, alvorens mijn oordeel te vellen, u eerst eenige dier gedichten voorlezen. Ik behoef niet lang te zoeken, in bijna alle is iets, in de meeste veel goeds. Wat oordeelt gij van zijne Lydia aan Philidas:

De schoone Lydia verzuchtte en weende en brandde, 
Om den ondankbren Philidas, 
Die, mits dat hem de min nog nimmer aan kwam randen, 
Niet wist dat zulk een vuur op aard geschapen was. 
Zij daarom in het end, door onverduld gedreven, 
Tapt uit haar wit albastren arm 
Een bloed, nog heet en kokend warm; 
Doch heeter door de min dan door het vuur van 't leven, 
En na een tweede minneklacht. 
Die 't leven bijna woû verkroppen, 
Schrijft zij, met inkarnate droppen 
Op 't wit papier heur trouw, aan wien heur trouw veracht. 
Ach, schrijft zij, Philidas aan u schenk ik mijn leven, 
En trots het rollen van den tijd 
En al de slagen die het onluk ons kan geven, 
Zult gij mij eeuwig zien voor u vol trouwigheid! 
En tot bevestiging van 't geen dees letters spreken 
Zoo neem dit levend tecken, 
Zie uit ditzelfde bloed mijn naam in dit geschrift, 
't Geen uit mijn hart komt leken, 
Als tot een zegel van dees onweerroepbre gift. 
Dus eindigt zij den brief met tranen digt begoten 
En met haar eigen bloed beklad, 
En meer haar hart dan wel het blad 
Zendt zij aan Philidas, in 't zelfde blad besloten enz. 

Klinkt dat zoo morsig? Ik tart u mij uit Langendijk's minnezangen iets aan te toonen, dat hierbij kan vergeleken worden. Gij zult er te vergeefs naar zoeken. Die verheffende taal, die gij aan zoo'n alledaagsch onderwerp ziet besteed, toont u dat Focqenbroch elke stof wist te kneden en te bewerken tot een poetisch geheel, waarin de gedachte niet nieuw moge zijn - de uitwerking is zoo verrassend schoon, dat men bij de lezing geheel wordt medegesleept.

{==366==} {>>pagina-aanduiding<<}

Ik voor mij vind slechts bij Vondel denzelfden boeijenden toon, die u van het begin af aan aangrijpt en gekluisterd houdt, en houd het er voor dat Focqenbroch's gedichten die met graagte door 't volk ontvangen zijn niet weinig hebben bijgedragen, om den smaak voor onze vaderlandsche letteren aan te wakkeren. Men nam hem ter hand om zich te vermaken en zich te vervrolijken, en kreeg vaak degelijk voedsel voor verstand en hart.
In mijn ijver voor zijne zaak zoude ik bijna te ver gaan en te veel afschrijven; er ligt thans voor mij een slordige nadruk zijner werken, die van de wed. Michiel de Groot en Zn. te Amsterdam met het kennelijk voornemen in 't licht gegeven, om den dichter voor een grappenmaker te doen doorgaan en zoo doende ten koste van zijne eer hun voordeel te doen. Al prijkt de titel met het veel belovende opschrift: ‘Nooit zoo volkomen gedrukt’ toch heeft men eenige van zijne meesterstukjes onder anderen zijne kunstig zamengestelde rondeelen geheel weggelaten, en zelfs het snoeimes gelegd aan de gedichten die men u geeft, waarin gij sommige coupletten en regels geheel mist. Maar zelfs uit dien nadruk behoef ik slechts te copiëren om u te vergasten. Ziet hier nog eenige proeven:

	Op het snarenspel van Mejufvrouw S.L.P.
Ja, Orpheus trok weleer, door 't lokkend snaargeluid, 
Zijn lief Euridice de helsche poelen uit: 
Gij aangename Leonoor, 
Wanneer uw knieviool mijn oor 
Kwam streelen, net geraakt van uwe lieve vingren, 
Zoo deed gij zoete maagd mijn ziel op u verslingren; 
En trok mij uit een poel van diepe sufferij 
En maakte dat mijn ziel nu steeds zweeft aan uw zij! 


	Aan Cloris.
Schoone oogje! dat met schoot op schoot 
Daags duizend minnaars doodt, 
Waar haalt gij al dat schroot, 
Dat buskruid en dat lood? 
Zeg hoe uw moordtuig zoo lang duurt, 
Of leen je 't bij de buurt, 
Of heeft Cupied, 
Aan u ligt niet 
Zijn magazijn verhuurd? 


{==367==} {>>pagina-aanduiding<<}


	Voor Clorimene.
Terwijl de dartle Clorimene, 
Slechts slaat mijn zuchten in den wind, 
En zelfs haar grootste vreugde vindt 
In mij op 't treurigst te zien weenen; 
Zoo wil ik moê van zoo veel pijn, 
De min gaan uit mijn boezem rukken, 
En hem zoo kaal van vleugels plukken, 
Dat hij ontveert en lam zal zijn; 
Zijn pennen zal ik zelfs gebruiken, 
Om daar meê dwars door d'ijdele lucht, 
Mij zelfs te geven op de vlugt, 
Om zoo zijn tyranny te ontduiken! 
De wreede naam van mijn meestres 
Zal ik in nare woestenijen, 
In de afgestorven schorsen snijen 
Van menig doodlijke cypres, 
En om hier onbeloond te blijven, 
Zal dees verwinning mij voortaan, 
Mijn kruin bekransen doen met blaân 
Van groene laauwren en olijven. 
Dus zal ik haar gedachtenis 
In zwarte schaâuw des doods verdelgen, 
Wijl onder blijde vredetelgen 
Mijn ziel op nieuw in vrijheid is. 

Ik sprak reeds tweemaal van zijne verdubbelde rondeelen. De aardigste en geestigste zouden in dit opstel misplaatst zijn omdat zij lijden onder het zwak des dichters dat vooral in zijne bruiloftszangen uitkomt: dubbelzinnigheid van uitdrukking. Als letterkundige producten echter hebben zij hunne waarde. Ik zal er u een geven:

	Aan de ligtvaardige Clorimene. (Verdubbeld rondeel.)
Dat hij uw minnaar was, o dartle Clorimene, 
Die tot mijn nadeel u gesproken heeft van mij, 
En die veroorzaakt heeft quansuis mijn blaauwe scheenen, 
'k Zou lagchen in mijn geest met deze jalousy. 
 
Want 'k zou dan hopen door den tijd dees schelmerij, 
Wel eens ontdekt te zien en al mijn spijt verdwenen, 
Wanneer ik merken zou uit deze snapperij, 
Dat hij uw minnaar was, o dartle Clorimene. 

{==368==} {>>pagina-aanduiding<<}

Maar wijl gij zelve zegt ik zulks niet hoef te meenen, 
Maar dat een ander speelt mij zulk een kwâ partij, 
Zoo mag ik dat die vent mag breken hals en beenen, 
Die tot mijn nadeel u gesproken heeft van mij. 
 
'k Wensch dat hij voelen mag de turksche slavernij, 
'k Wensch dat hij eeuwen lang aan 't podagra mag weenen, 
Die op mij heeft gebraakt dees valsche klapperij, 
En die veroorzaakt heeft quansuis mijn blaauwe scheenen. 
 
Ik wenschte hem te zien gedompeld in de venen, 
Of midden in een sloot vol zwart en moddrig brij, 
En zoo hem zijn rivaal dan hand noch hulp wou leenen, 
'k Zou lagchen in mijn geest met deze jalousy. 
 
Of dat hij aan den steen van Ixion mag stenen, 
'k Wensch dat hij een Tantaal of een Prometheus zij, 
Of eerder nog, ik wensch (om al de tyranny 
Van deze drie messieurs te zamen te vereenen), 
Dat hij uw minnaar was. 

Vat gij de kunstige zamenstelling van dezen dichttrant? De vijf laatste coupletten zijn als 't ware zamengevat in het eerste waarvan de regels de eindvaerzen zijn der volgende terwijl het laatste couplet eindigen moet met den halven eersten regel van het eerste. Dit is onbetwistbaar een kneden der taal, maar een verkneden tot zulk een lief zoetvloeijend stukje dat men het de herlezing niet onwaardig keurt. Een mijner vrienden die een rondeeltje vervaardigd had en het ter plaatsing aanbood in een veel gelezen jaarboekje van een onzer grootste letterkundigen zag dezen geheel verbaasd over die sierlijke en vloeijende kruisrijmen waarvan hij de weergâ in onze taal niet wist. Toen hem gezegd werd dat Focqenbroch ten onzent de vader is van deze dichtsoort, zette hij een gezigt of hij zeggen wilde: kan uit Nazareth iets goeds zijn? Ziet, zoo maakt men er zich af en sluit moedwillig het oog voor de schoone kunstgewrochten eens dichters, dien men als mensch niet hoog schat, en verhaalt wat de mensch heeft misdaan op den dichter. Ik zoek in de aangehaalde minnezangen vergeefs naar kwetsende of stuitende bewoordingen.
Zij mogen geene edele gedachte tot grondslag hebben, het zij zoo, maar uit alles waait u eene frissche oorspronkelijkheid tegen, eene zoo geheel nieuwe bewerking van een min edel onderwerp een zoo gunstig afsteken bij de vervelend- langdradige minne-
{==369==} {>>pagina-aanduiding<<}
zangen dier dagen dat gij het den dichter gaarne vergeeft dat hij u alledaagsche spijzen voorzet. Hij heeft ze met zulke heerlijke kruiden en smakelijke sausen klaar gemaakt dat gij waant iets nieuws, iets onbekends voor u te zien. Hij gelijkt den koopman bij wien men het liefst ter markt gaat, niet omdat zijne waar anders is dan van zijne concurrenten, maar hij heeft die waar zoo sierlijk gerangschikt, zoo smakelijk voorgesteld en daarbij, hij weet u door zijn goedigen toon en opgeruimde praatzucht zoo te boeijen dat gij telkens onwillekeurig weer tot hem komt. Daar valt mijn oog nog op een waar juweeltje:

	Aan ....
Toen ik u laatstmaal bij de lelien en rozen 
Zoo helder pronken zag en met zoo purpren bloos, 
Zoo dacht mij dat uit spijt de roos verbleekt' in 't blozen, 
En dat met een uit schaamt', de lelie wierd een roos. 
Zoo doet uw schoone verw de roos en lelie duiken, 
En maakt dat in uw hof, uit hartzeer en verdriet, 
De bloemen al te maal verdorren op haar struiken, 
Omdat men schooner bloem op uwe kaken ziet. 

Ik noem deze vaerzen onsterfelijk. En zoude uw oog niet aangenaam verrast zijn als gij, de puntdichten van Langendijk doorsnuffelende, stuittet op het volgende:

	Beschrijvinge van eene maagd.
Zij vlucht, en vluchtende wil zij men haar zal volgen, 
Zij strijdt en strijdende wil zij verwonnen zijn, 
En nimmer haat zij ons, al toont zij zich verbolgen, 
Want dus dwingt haar haar eer te wezen, in dees schijn. 

Welnu, het is wederom Focqenbroch die het u geeft en die in dit eene puntdicht meer kunstgevoel openbaart, dan gij in de lange reeks puntdichten vindt van Langendijk.
Met opzet heb ik langer verwijld bij het erotisch gedeelte zijner werken om u te toonen dat ik niet terugdeinsde voor de taak die ik mij gesteld had: Focqenbroch eene plaats te doen toekomen onder de beste dichters der zeventiende eeuw. Ook hij loopt in het gareel van den wansmaak dier eeuw, doch hij doet zulks op zijne hem eigene wijze, ja dikwerf zien wij hem de kluisters afschudden waarin zij hem geboeid wil houden - dikwerf (wij zagen het uit de weinige stukjes die ik voor u afschreef) ontvlugt hij de enge kooi, om, even als de ontsnapte

{==370==} {>>pagina-aanduiding<<}
vogel, een natuurlijk maar melodieus lied te kweelen. ‘De grootste kunst die paalt het naast aan de natuur’ zoo riep hij zelf den heer C.H. (Huigens) toe en zijn kennelijk streven is het geweest zelf aan die les getrouw te blijven.
Als blijspeldichter wil ik hem niet verdedigen of aanprijzen maar ik stel hem ten minste naast Langendijk en zelfs boven dezen als wij bedenken dat hij als zoodanig het eerst optrad, Langendijk had slechts te beschaven en te veredelen, de idée was reeds aangegeven. En hoe heeft Langendijk zijne taak volbragt?
Zijn zijne Don Quichot, zijn Wederzijds Huwelijksbedrog die men algemeen voor zijne best geslaagde stukken houdt, dan zoo veel beter dan Focqenbrochs Min in 't Lazarushuis en zijne Verwarde Jalousy? Beide schrijvers gaan mank aan 't zelfde euvel, zij verlagen het blijspel tot een bloote grap. Geen aanwijzen van de gebrekkige toestanden der maatschappij, geene ernstige les onder het luchtig gewaad der satyre, maar ook geen sarcasme die u door 't hart snijdt. Zij geven slechts iets vermakelijks.
Maar ik bid u, valt deze mannen niet te hard. Is men thans, nadat bijna twee eeuwen over Focqenbrochs graf zijn heengevaren zoo ver gekomen, dat men in het tooneel nog iets meerder ziet dan eene gelegenheid om zich te vermaken? Wordt thans alle onkieschheid, alle platheid geweerd? Focqenbroch schreef zijne blijspelen tot geen ander doel dan zijnen tijdgenooten eenige vrolijke oogenblikken te verschaffen, hij bediende zich van eenige uitdrukkingen en voorstellingen, die uw kiesch gehoor kwetsen, maar ei lieve wat vindt gij in de spectakelstukken, van onzen tijd? Dezelfde onkieschheid meer omsluijerd, dezelfde platheid meer bedekt. Ook thans wilt gij, ten gevalle van uw genoegen uw schoonheidsgevoel verdooven, maar gij wilt dit onmerkbaar, gij wilt dit op eene aangename wijze onder den schijn het te bevorderen en maakt van dit negatief voordeel al uw genoegen - welaan duidt het Focqenbroch niet ten kwade dat hij u langs regtere wegen tot uw doel voert. Ik ga verder: als het waar is, dat eene langzame en trapsgewijze ontwikkeling van onze belangstelling in het weelderig sensualistische ons meer benadeelt dan een plastisch voorstellen van het kwaad zelf, zoo zult gij Focqenbrochs blijspelen lezen zonder meer nadeel dan u de bijwoning berokkent van de opvoering van de eerste de beste vertaalde vaudeville. - In Wieland's Oberon schuilt meer kwaad dan in de vele romans van Paul de Cock te zamen, omdat de

{==371==} {>>pagina-aanduiding<<}
eerste uw zenuwgestel prikkelt, uw geest op één punt in gespannen verwachting houdt en u de zinnelijkste gewaarwordingen als de edelste voorstelt - terwijl de andere u het kwaad lagchend aanwijst en u zelf de beoordeeling overlaat.
Gij ziet het, voor zijne blijspelen heb ik weinig woorden van lof. Hoe gaarne ik gewenscht had ook hier den handschoen voor hem te kunnen opnemen - allereerst wil ik eerlijk zijn. Daarom geef ik u geene aanhalingen uit zijne blijspelen, omdat daar de oogst schraal is. De verheffend-verrassende toon, die u in zijne overige gewrochten treft mist gij ook hier ten eenenmale. Iets beter is zijn Typhon, zoo als ik reeds aanstipte, eene vertaalde navolging van Scarron.
Typhon en zijne zonen op een zomer-achtermiddag in het een of ander kot braaf huis gehouden hebbende, moeten den waard betalen. Men komt overeen om door den ring te gooijen. De verliezer moet alleen de geheele rekening voldoen. De beurt is het eerst aan Typhon, die met een berg van Arcadie naar den ring (den regenboog) zal werpen:

Die dan dus hebbende in zijne vingren, 
Begint hij die straks zoo gezwind, 
Vijf zes maal om zijn kop te slingren, 
Dat daaruit voortkwam zulken wind, 
Dat al de schepen die daar zeilden 
In dien tijd op den Hellespont, 
Gezwind de diepten daarvan pijlden, 
Want allen bruiden in den grond. 
In 't eind de kloot als had hij vleugels, 
Raakt door de lucht tot aan den boog, 
Maar trefte juist een van de beugels, 
Die toen aan duizend stukken vloog. 
Dit niet alleen, maar zonder weerstand 
Te voelen, sloeg hij in het end 
Den hemel, dien hij daar wat teêr vand 
Aan stukken met het firmament, 
Waarvan de splinters zieh verspreidden 
Zoo Oost als West tot in de zaal 
Der goden, daar zij zich verblijdden 
Nog zittend over 't middagmaal. 
Wat duivel of dit hier zal werden 
(Riep god Jupijn, schier buiten west) 
Die mijn paleis dus smijt aan flerden 
Dien sla de donder en de pest. 

{==372==} {>>pagina-aanduiding<<}

Vrouw Juno, die juist voor haar snater 
Een splintertje kreeg en passant, 
Ging lollen als een maartsche kater, 
Mits 't haar ontnam haar beste tand. 
God Mars die zwoer gelijk een ketter, 
Mits hem een balk kwam op den kop, 
Die zijn helmet heel sloeg te pletter, 
Dat hem deed kermen als een Job. 
Maar die Vulcaan eens had zien stampen 
Hij had gezegd de vent wordt gek, 
Omdat een splinter onder 't dampen 
De pijp sloeg stukken in zijn bek. 
Vrouw Venus zette 't op een janken 
Of zij de pokken had gevreesd; 
Haar zoontje stelde meê de banken 
Alsof hij waar een mensch geweest. 
God Bachus vloekt gelijk een duivel 
Omdat hem juist een paar-stoops glas 
Gevuld met zijn beminde zuivel 
In dat rumoer ontloopen was. 

Ziet gij wel dat ook deze vaerzen bij eene meerdere kuisching aanspraak kunnen maken op de beste in hun genre? Langendijks blijspeltaal is niet beter. Ik zou kans zien uit Focqenbrochs Typhon een stukje te trekken dat met genoegen zou worden ontvangen.
Maar wat zeg ik? In den geheelen Focqenbroch vormt het vuile, het onleesbare slechts een klein gedeelte. Ligt het er uit en er blijft nog altijd een lijvig boekdeel met schoonheden, die, ik zeide het reeds, Focqenbroch verheffen tot een dichter van den eersten rang.
Indien dit kleine opstel het doel bereikt dat ik mij had gesteld: eene handreiking aan Focqenbroch om hem op te heffen uit het stof der vergetelheid en der verachting, ik zou de moeite daaraan besteed ruim beloond achten.
Aan allen die nog in twijfel mogten blijven omtrent 's mans verdiensten, die even als mijn letterkundige van zoo even vragen mogten of Nazareth iets goeds kan voortbrengen roep ik met gerust geweten toe: Komt en ziet en onderzoekt.
Uwe voorstelling zal overtroffen - Uw onderzoek beloond worden.

Amsterdam, 11 Nov. 1867.





{==373==} {>>pagina-aanduiding<<}

Torquato Tasso en zijne ‘Nachtwaken’

door Joan Bohl.

De invloed, door groote mannen uitgeoefend, beheerscht tijdgenoot en nakomeling. Stave ook de geschiedenis schier op elke bladzijde den geringen dank, welke gedurende hun leven aan geniën werd gebragt, geenszins ligt hierin het bewijs, dat de kracht, welke van hen uitging, niet doordrong zelfs tot de heftigste tegenstanders. En hoe vervolgd en miskend een uitnemende geest ook moge zijn of geweest zijn, in geen tijdperk van zijn bestaan ontbraken de vrienden en vereerders. Het valt ligtelijk te beseffen, dat hij, die door zeldzame vermogens in staat werd gesteld, van hooger standpunt dan zijne medeburgers de wereld en het leven te beschouwen, die ten gevolge daarvan, tot andere opvattingen en denkbeelden komt, veelvuldig in gevaar van botsing geraakt met de meeningen van het gros des volks. En zoodra zulk een betrekkelijk bevoorregte, op onverschillig welk gebied van wetenschap of kunst, tot eene buitengewone hoogte stijgt, om daar, door roem omstraald, te schitteren, dan zullen de tienduizenden, die in het stof, verre beneden hem, moeten blijven krielen, in hun spijt niet beter weten te doen, dan met het slijk, dat hun element is, zoo mogelijk, den verhevene blind te werpen.
Is echter de dood opgetreden, om zoodanigen aanzienlijken sterveling naar zijne eenige en eeuwige bestemming te voeren, dan heeft hij de legioenen dwergen verlost van den reus, die

{==374==} {>>pagina-aanduiding<<}
hun, tegen wil en dank, eigene bekrompenheid diep deed gevoelen. De kleingeestigheid haalt weder adem en zij is grootmoedig genoeg den lauwer te gedoogen, dien zij niet kan doen welken.
De naneef staat op onzijdiger gebied: de persoonlijkheid van den bewonderenswaardigen voorzaat, de mensch met zijne zwakheden en - vooral - met zijn maatschappelijken rang, geeft geen aanstoot meer. Het hinderlijke hulsel verdween: de geest bleef; en de werken, waarin hij zich eeuwen lang geuit heeft, boezemen eerbied en ontzag in. Alles wat hem betreft wekt belangstelling, en wanneer de Duitsche geleerde Niebubr in 1816 te Verona de onschatbare Institutionum libri IV van Gaius, en als de beroemde Angelo Mai het door Petrarca, Poggio, Bessarion en tal van andere taalgeleerden sinds lang met smart vermiste en vruchteloos met stalen vlijt gezochte werk ‘de Republica’ van Marcus Tullius Cicero op het Vaticaan ontdekt, wordt de geleerde wereld door eene siddering van onschetsbare vreugde beroerd en de intellectuele aristokratie der gansche aarde teekent eene schitterende zegepraal in hare jaarboeken op.
Onder de sterren der eerste groote, welke aan den dichterlijken bemel van Italië flonkeren, staat Torquato Tasso. In zijwn Jerusalem Verlost heeft hij een heldendicht nagelaten, waardig te gelijk met de Ilias, de Odyssea, de Aeneis, de Divina Comedia, de Lusiade genoemd te worden, en daardoor bij magte, den luister van Het Verloren Paradijs en der Messiade ligtelijik te schaduwen. Welligt is niemand meer algemeen bekend dan hij, wat voorzeker mag worden toegeschreven aan het populaire onderwerp, dat hij bezong. Hij is de volksdichter der ridderlijke christenheid, en daardoor voor oneindig meerderen toegankelijk dan zijn oudere broeder, de diepzinnige, dogmatische Dante.
Niets natuurlijker derhalve dan dat de ontdekking van een handschift des dichters niet slechts in geheel Italie, maar ook in het gansche overige Europa eene buitengewone opschudding veroorzaakte. En welk een handschrift! Niets minder dan eene geschiedenis van het treurigste tijdstip der aan droeflieden al te rijke loopbaan van Tasso. Het bevatte De nachtwaken doorworsteld in het krankzinnigengesticht; het schetste de uren, de dagen, doormijmerd in eene plaats, welke hij wist, dat niet slechts bestemd was om zijn ligchaam, maar vooral ook om zijn geest gevangen te houden.

{==375==} {>>pagina-aanduiding<<}

In het jaar 1794 werd in de muur van een oud gebouw te Ferrara het belangrijke stuk ontdekt. Zoodra dit ruchtbaar werd, stonden vele twijfelaars aan zijne echtheid op. De behoedzaamheid gebood het nemen der strengste maatregelen tegen misleiding. Naauwlettend onderzoek deed alle bezorgdheid wijken. Doctor Agnelli, een zeer schrander en ervaren geleerde, vergeleek het ontdekte met andere handschriften van Tasso, welke in de bibliotheek van Barrotti werden aangetroffen. De overeenstemming, tot in de kleinste bijzonderheden, met deze door niemand betwiste geschriften des dichters bleek zoo volkomen, dat zelfs de angstvalligsten aan geenerlei bedrog meer denken konden.
Het kostte intusschen eene buitengemeene inspanning om den inhoud meester te worden. Behalve dat Tasso's schrift zeer slecht is, had de tijd de letters hier en daar bijna geheel uitgewischt, zoodat men met de meeste behoedzaamheid de uiterst flaauwe sporen, welke nog overgeschoten waren, moest uitvinden. De geleerde Compagnoni, even als zijn vriend, doctor Agnelli, vermaard wegens zijne kennis van oude geschriften, heeft te zamen met dezen, den gewigtigen arbeid van het leesbaar maken ondernomen, en is daarin, met groote offers van tijd en vlijt, zoo gelukkig geslaagd, dat het geheel ter perse kon worden gelegd en slechts eenige regels op het einde als verloren moeten worden aangemerkt.
Met voldoende zekerheid kon worden aangenomen, dat De Nachtwaken, welke de wanhopige uitstortingen eener teleurgestelde liefde bevatten, werden geschreven, toen de hertog van Ferrara Tasso tot voortdurende opsluiting veroordeelde, na het tweegevecht, dat de dichter met een vroegeren vriend aanging, wien hij zijnen hartstogt voor prinses Leonora, zuster des hertogen in vertrouwen medegedeeld, en die dit geheim onbescheiden verraden had.
In de bibliotheken van Italië, vooral in die van Modena, bevinden zich eene menigte handschriften van Tasso, welke de abt Serrasi in zijn Leven van Tasso heeft vermeld. Hij maakt echter geen gewag van dat der Nachtwaken.
Deze werden het eerst te Parijs ten jare VIII in het licht gegeven, en daar met groote geestdrift begroet. Alle tijdschriften en nieuwsbladen kondigden den vondeling aan als een waardig kind van zijn beroemden vader. De burger J.F. Mimaut zorgde voor eene fransche vertaling, welke gelijktijdig met het

{==376==} {>>pagina-aanduiding<<}
oorspronkelijke verscheen, en waaraan een ander fransch letterkundige eene levensbeschrijving toevoegde. Deze laatste is, volgens het getuigenis van de Italianen zelven, in vele opzigten te verkiezen boven de meer uitvoerige van Tasso's landgenoten, welke, hoezeer aanbevolen door oudheidkundigen en geletterden, weinig gelezen worden door het volk, dat, met zijn gezond oordeel, vooral beknoptheid aan degelijkheid gepaard wenscht.
In het jaar X der republiek las de burger Guichard in eene vergadering der Société polytechnyque te Parijs, onder luide toejuiching, eene vrije vertaling in verzen van de XIVde Nachtwake voor; en in het jaar XIII gaf de burger Barrère eene nieuwe lezing der Nachtwaken uit met eenige ‘Letterkundige nasporingen omtrent Torquato Tasso.
Het mag bevreemding wekken, dat Italië zelf dit werk niet terstond bij de ontdekking aan zijne pers toevertrouwde. Gedurende eenige jaren was het op het schiereiland slechts bekend door eenige uittreksels, medegedeeld in den Mercurio d'Italia van 1796, en door een artikel van een weinig verspreid blad, aangeduid als Giornale senza associati, hetwelk gedurende eenige maanden te Milaan gedrukt werd.
Behalve het regt des vaderlands op het werk van zijn grooten zoon, bestond er nog een goede grond voor de nieuwe uitgave. In het te Parijs gedrukte werk, werden vier Nachtwaken gemist, terwijl uit den tekst der dertig overigen, op verscheidene plaatsen, eenige gedeelten waren weggelaten, en de volgorde niet altijd met de vereischte naauwkeurigheid was in acht genomen.
Het was weder de ijverige Compagnoni, die voor eene volledige uitgave zorgde, welke te Florence het licht zag en kort achter elkander verscheidene drukken beleefde. Naar de vijfde oplage is de tegenwoordige Nederlandsche overzetting bewerkt.
Een piemonteesch edelman, Bonaventura Incisa, heeft verscheidene Nachtwaken op muzijk gezet.
De Nachtwaken vormen een der zeldzaamste werken, waarop de letterkunde boogt. De Grieken, Latijnen en Italianen, om van de overige volkeren van Europa niet te spreken, hebben in proza en poëzy, schier alle aandoeningen behandeld, waarvoor de mensch vatbaar kan zijn. Doch er bleef over, met de ware kleuren den allerrampzaligsten toestand te schilderen van een man, die, door zijn grooten geest en voor alle indrukken bijzonder vatbaar hart, meer dan vele anderen te lijden had.

{==377==} {>>pagina-aanduiding<<}
Tot het gebied der verdichting behoort de razernij van Hercules en - om van den oudsten tot den nieuwsten tijd over te gaandie, welke Charles Dickens, in A Madman's Manuscript, met schrikwekkende kracht schildert. Hier hebben wij echter het gedenkboek van den verbijsterde zelven, en daardoor eene zielsgeschiedenis, welker wedergade vruchteloos zal gezocht worden.
Bovendien heeft het werk groote waarde, dewijl het een blik doet werpen in het karakter van Tasso, dat tot achting dwingt. In de droefgeestigheid van den zinnelooze spreekt nog altijd een edel gemoed: hij heeft een hoog denkbeeld van de kunst en wordt wanhopig bij de vrees, dat zijne vijanden er in zullen slagen, hem als eenen onwaardige uit den tempel des roems te doen bannen. Sterk blijkt in hem het bewustzijn van eigene kracht: hij is overtuigd, dat geenerlei moeite is gespaard onzijn heldendicht dien grooten naam te doen verdienen. Niet bezoedeld door de lafheid en bekrompenheid der aanbidders van het gouden kalf in de hofstad, weet hij, dat de mensch een hooger doel heeft dan door allerlei laagheid en vleijerij zeker standpunt te bemagtigen: dat alleen het degelijke, grootsche werk der verhevene ziel van den sterveling waardig is. Met regt mag hij getuigen, dat zijne liefde niet is als die van het gros der minnaars: overal ontmoet men eene onschuld, eenvoud en belangloosheid, welke tot kenmerk strekt van het adelijke gemoed. In onuitputtelijken rijkdom omgeeft hij zijn onderwerp voortdurend met nieuwe bloemen en lichtstralen, welke het in steeds verschillende en altijd schoone gedaante doen optreden.
Als onverholen uiting zijner meening over personen en zaken, zijn de Nachtwaken eene niet te versmaden geschiedkundige bijdrage, welke het hertogelijk hof te Ferrara in een weinig gunstig licht plaatst. Dat Tasso voortdurend gekweld kon worden door de letteroefenaren van zijn tijd, pleit noch voor Alfonsus II, noch voor zijne naaste omgeving. Dit zij slechts aangestipt. Er hard over te vallen mogt ongepast worden geacht in een land, waar ontwikkelde aanzienlijken rari nantes in gurgite vasto zijn. Dat op ieder gebied en vooral op dat van kunst en wetenschap de brekebeenen, krijschende en met steenen werpende, om den reus hinken, die met vasten tred voorwaarts schrijdt, is te alledaagsch om opgemerkt te worden. Middelmatigheid kenmerkt zich gemeenlijk door hoosaardigheid. Den hooggeplaatste zij het euvel geduid, indien hij tot werktuig der schaamtelooze bekrompenheid strekt.

{==378==} {>>pagina-aanduiding<<}

De ‘Gids’ van Maart 1861 noopte ons, door een opstel over Fernan Caballero, zooals alleen de heer Potgieter weet te schrijven, eene Nederlandsche uitgave der werken van de uitstekende Spaansche schrijfster te beproeven. De ‘Gids’ van October 1867, velde hierover, bij monde des heeren P.N. Muller, een oordeel, hetwelk regt gaf tot het vermoeden, dat de poging niet mislukt geacht werd. Dit was de spoorslag om een vrij uur aan de bewerking der Nachtwaken te wijden. Ook den minder met het Italiaansch bekende moest, zooveel doenlijk, de gelegenheid gegeven worden een werk te genieten, dat, aangezien het zeer zeker door Tasso zelven geschreven werd, hoogst merkwaardig is om zijne treffende schildering van een buitengewonen gemoedstoestand, en om de voorspelling van het oordeel, dat het nageslacht over hem zou vellen.

De vrucht van dezen onzen arbeid zij den lezer der Vad. Lett. met bescheidenheid aangeboden. Vooraf echter mogen eenige geschiedkundige aanteekeningen nopens den dichter en zijn tijd hem niet ongevallig zijn.

De Turken hadden Griekenland veroverd. De wijsgeeren en geleerden van het oude Hellas, gedwongen eene schuilplaats te zoeken, vonden in de vorsten, die Italië beheerschten, beschermers en vrienden. De hertogen van Milaan, Perrara, Mantua, Montferrat en Urbino beijverden zich hun de rust te verschaffen, welke den beoefenaar der letteren noodig is. Deze handelwijze verspreidde in Italië den lust voor kunsten en wetenschappen en deed de laatste sporen van onkunde en barbaarschheid verdwijnen, welke de twaalfde en dertiende eeuw kenmerkten en door de partij-oorlogen gevoed werden.
Het verlangen naar kennis drong zelfs tot de hoven der vorsten door. Academiën werden gesticht; sterrekunde, regtsgeleerdheid, studie der oudheid en geneeskunst werden algemeen. De letterkunde, reeds trotsch op de werken van Petrarca, Dante en Boccaceio, werd nog verrijkt met die van Aristoteles, Homerus, Virgilius, Plato, Plautus en Terentius, die sinds lang vergeten waren. De kennis der grieksche en latijnsche talen vermeerderde de uitgaven en vertalingen dier schrijvers.
De grootmoedigheid der Italiaansche hertogen werd overscha-
{==379==} {>>pagina-aanduiding<<}
duwd door die der Medicis, eenvoudige burgers van Florence. Como I offerde een deel van zijn onmetelijk vermogen aan de opsporing der ouden op. Hem is men de ontdekking verschuldigd van al de boeken van Quinctilianus, der gedichten van Lucretius, Silius Italicus en Statitus, van eenige redevoeringen van Cicero, van de volledige tooneelspelen van Plautus en het werk over den landbouw van Columella. Al deze schatten der oudheid werden opgedolven door Poggio, dien Como opdroeg, Zwitserland, Duitschland en Frankrijk door te reizen, om hen te ontrukken aan de vergetelheid, waarin zij sinds den val van het Romeinsche rijk verzonken lagen. Guarino, Veronése, Giovanni Aurispa en Francesco Filelfo begaven zich naar het Oosten en bragten eene groote menigte handschriften terug, waaronder de werken van Plato, Proclus, Plotinus, Lucianus en Xenephon; de geschiedenissen van Arrianus, Dio Cassius en Diodorus Siculus; de gedichten van Callimachus, Pindarus en Appianus, en de aardrijkskunde van Strabo.
De korrespondenten van Medicis en zelfs de geloofsverkondigers waren belast met het zoeken en bemagtigen van alle werken, die zij konden ontdekken. Aan Como dankt Florence hare academie en eene openbare boekerij, Italie den roem van den studie-ijver weder te hebben opgewekt, Europa hare letterkundige kostbaarheden.
De opvolger van Como, Laurentius, en Leo X gingen voort wetenschap en kunst zoo zeer te beschermen, dat hun tijdvak daardoor beroemd is geworden. De onsterfelijke namen hebben aan de vijftiende eeuw hunne bescherming geschonken, waardoor zij de bakermat is geworden der beroemde kunstenaars en geleerden, die de zestiende met hare kostbare werken verrijkten.
Tasso was een dergenen, die het meeste regt hadden op de achting hunner tijdgenoten en de bewondering van het nageslacht. Hij werd te Sorrento, in het koningrijk Napels, geboren in Maart 1544. Het leven van dezen dichter is even buitengemeen als zijn genie; het is eene mengeling van grootheid van ziel en van zwakheid, van roem en rampspoed, van vereering en vernedering. Door den nijd vervolgd, door de kritiek gehekeld, door de vriendschap verraden, door een ongelukkige liefde gemarteld, levert Torquato Tasso een bewijs, dat een groote naam zelden met geluk gepaard gaat, en de middelmatigheid vaak in menig opzigt boven de vermaardheid te kiezen is. Hij sproot uit eene

{==380==} {>>pagina-aanduiding<<}
familie, die te Bergamo haren oorsprong had, en even bekend was door hare oudheid als door baren smaak voor de fraaije kunsten. Hij vond in zijn vader, Bernardo Tasso, de talenten, die hem zelven later onderscheidden. Deze hield zich onledig met een gedicht, getiteld: Amadis, toen hij, door erkentelijkheid gedrongen, den prins van Salerno in Frankrijk te volgen, verpligt was zijn zoon bij diens moeder te laten en onder het toezigt van een letterkundige, die ten taak had zijn verstand te ontwikkelen. Wij herhalen niet wat de geschiedschrijvers nopen Tasso's schranderheid en zijn wonderbare vlugheid in den prillen leeftijd mededeelen. Zoo zij waarheid spreken, zijn toch zulke te vroeg rijpe vruchten niet altijd het teeken van een groot talent, zeer dikwijls heeft men ontwaard, dat zij slechts eene overspanning der natuur waren, welke het latere leven schaadde.
Op zijn achtste jaar werd hij naar Rome gebragt bij Mauricius Cataneo, een landgenoot, vriend en verwant zijns vaders, die tot het gevolg van kardinaal Albano behoorde, en om zijne regtschapenheid, wetenschap en deugd in hooge achting stond, Deze nam Torquato's verdere leiding op zich. Daar vernam de knaap, dat zij, die de partij des vorsten van Salerno gekozen hadden, als oproerlingen gebannen waren, en hij zelf in dat vonnis begrepen was. Toen zeide hij: ‘Ik dank het lot, dat mij al mijne goederen ontnomen heeft, nu zal ik meer vrijheid hebben, die te verwerven, welke de deugd schenkt.’ Zijn vader keerde, na eene afwezigheid van vijf jaren, in Italie terug en werd te Mantua door Guigielmo Gonzaga, die daar regeerde, ontvangen. Hij riep Torquato, die reeds onderwezen was in Grieksch, Latijn en logica, tot zich, en liet hem Scipio Gonzaga vergezellen naar de Universiteit te Padua, welke beroemd was door hare hoogleeraren in de wijsbegeerte, regtsgeleerdheid en fraaije letteren.
Torquato maakte zulke snelle vorderingen, dat hij op zeventienjarigen leeftijd zijne stellingen over wijsbegeerte, godgeleerdheid, burgerlijk en kanoniek regt, met grooten lof, verdedigde Intusschen ontspande hij zich in de poezij en schreef een gedicht, dat hij Rinaldo heette en den kardinaal d'Este opdroeg.
Het lezen van Ariosto besliste over zijne roeping. Hij werd opgewekt tot grootschen naijver, en gevoelde de zucht naar roem ontwaken, welke hem den mededinger van den zanger van Roland maakte. Deze proeve, welke op zijn achttiende jaar het licht zag, deed de beste verwachtingen koesteren. Hij gaf zich

{==381==} {>>pagina-aanduiding<<}
over aan den prikkel van zijn genie, zonder daarom op te houden, met vlijt de wijsbegeerte van Plato te beoefenen.
Zijn vader, tot toorn verbitterd door dat Torquato zich toelegde op iets, dat in lijnregten strijd was met zijne eigenbelangzuchtige oogmerken, zeide hem eens: ‘Wat vrucht plukt ge toch van die philosofie, die u behekst?’
Torquato, die hem koelbloedig had aangehoord, antwoordde bescheiden:
‘De vrucht van bedaard uwe beleedigingen te kunnen aanhooren.’
Zijne liefde voor de dichtkunst deed hem naar het gezelschap harer beoefenaren en naar de academiën, waar zij gevierd werd, verlangen.
Bologna kreeg de voorkeur, maar de binnenlandsche geschillen, welke de burgers verdeelden, deden hem weldra weder vertrekken. Hij keerde naar Padua terug, waar prins Gonzaga nog toefde, met wien hij eene vriendschap had gesloten, welke nimmer verkoelde. Toen was het, dat hij, volledig de waarde der rust en van den vrijen omgang met geleerden gevoelende, zich ongestoord overgaf aan zijne geliefkoosde studiën. Spoedig bewezen zijne bevallige verzen, hoe geheel zijne ziel aan de poëzy behoorde; en, door zamenspraken in proza, over de voorschriften der wijsbegeerte, bewees hij, ook daarin op eene ongewone hoogte te staan. Te midden dier zoete geneugten ontwierp hij het heldendicht, dat hem onsterfelijk moest maken in weerwil der aanvallen van de Academia della Crusca en anderen.
De verovering van het heilige land, Godfried van Bouillon, de kruisvaarders, hunne veldslagen en zegepralen waren uitnemend geschikt, het genie van den dichter al de ontwikkeling te geven, welke een heldendicht eischt. Tasso wijdde zich aan een werk, waarin hij een onvergankelijken roem moest vinden, en Italië, zijne talenten reeds kennende door hetgeen hij had uitgegegeven, wachtte met ongeduld het gedicht, waardoor het de overige volkeren van Europa op letterkundig gebied zou overtreffen. Door den kardinaal d'Este aan het Hof van Alfonsus II, hertog van Ferrara geroepen, genoot hij er de de ontvangst, welke aan zijne verdiensten verschuldigd was. Dit Hof bezat toen al het aangename eener vereeniging van zeer ontwikkelde prinsen en prinsessen, beroemde mannen en goede hovelingen.
Te midden der afwisseling van vermaken en genoegelijke verstrooijingen, ging Tasso met zijn gedicht voort, toen de kardinaal

{==382==} {>>pagina-aanduiding<<}
d'Este hem hierin plotseling stoorde, door hem met zich te nemen naar het Hof van Frankrijk, waarheen Gregorius XIII den kerkvorst zond. De faam had Tasso's naam reeds vermeld; hij ontving van de geleerden, de letterkundigen en van de parijsche universiteit de vleijendste blijken van onderscheiding.
Karel IX scheen zijne onderdanen te willen overtreffen door de vereerendste bewijzen van bijzondere welwillendheid, en verklaarde, in het gezelschap van Tasso een groot genoegen te vinden.
De achting, welke de koning den dichter toedroeg, bleek op schitterende wijze in de volgende zaak. Een vermaard dichter was, wegens eene zware misdaad, ter dood veroordeeld. Karel IX, ten hoogste verbolgen over het lage misdrijf, had verklaard, geen smeekbeden te zullen aanhooren en geen genade te zullen verleenen. Tasso hiervan onderrigt nam een vernuftig middel te baat om den monarch tot andere gedachten te brengen. Hij zeide:
‘Sire, ik kom uwe Majesteit verzoeken, zonder genade een ellendeling te doen sterven, die, door zijn schandelijken val, zoo klaar heeft doen zien, hoe de menschelijke zwakheid haar spel drijft met de lessen der wijsbegeerte.’
Onder de letterkundigen, met wie Tasso te Parijs kennis maakte, behoorde vooral de dichter Rousard, die toen den meesten naam had en op den vertrouwelijksten voet stond met zijn Italiaanschen geestverwant. Rousard was zeer vruchtbaar en sierlijk van uitdrukking, niemand wist zoo voortreffelijk als hij partij te trekken van de grieksche, laiijnsche en italiaansche schrijvers. Tasso heeft zijn oordeel over den franschman doen kennen in eene zamenspraak, getiteld: ‘De Afgoden’, waarin hij eene ballade, door Rousard ter eere van het Huis van Valois gedicht, vergelijkt met poëzy van Annibal Caro, beginnende met dit vers:
‘Venite all'ombre de'gran gigli d'oro.’ ‘Komt in de schaduw der groote gouden leliën.’
Duidelijk blijkt hij daarbij den franschen dichter den palm toe te kennen. Tasso deelde hem de strofen van zijn gedicht mede, welke hij gedurende zijn verblijf in Frankrijk had geschreven. Eenigen hebben beweerd, dat de lof, welke Tasso daarin den Franschen toezwaait, oorzaak werd der onderscheiding, welke hij van hen genoot, doch hiertegen valt aan te voeren, dat het gedicht niet verschenen was, en hij er slechts eenige stukken van had voorgedragen aan een paar vrienden. Het italiaansch werd in Frankrijk beoefend sinds Catherina de Medicis, en de Italianen,

{==383==} {>>pagina-aanduiding<<}
die haar gevolgd waren, hadden de studie dier taal bijna noodzakelijk gemaakt. Dientengevolge kende men in Frankrijk de vroeger door Tasso in het licht gegeven werken, en daaraan had hij de vleijende ontvangst te danken.
Bij zijne terugkomst te Ferrara, schreef Tasso het herdersdicht Aminta. De hertog deed het met groote zorg ten tooneele voeren, en het verwierf de gunst van alle toeschouwers. Hij had zich voorgesteld Anacreon, Moschus en Theocritus na te volgen, zonder hen slaafsch na te schrijven. De mengeling van helden, herders en godheden bood een nieuw schouwspel en vereenigde den adel van het treurspel, de waarheid van het tooneelspel en den eenvoud van het herderspel. Deze bijeenvoeging van onderscheidene spel-soorten, welke thans als bewijs van slechten smaak zou gelden, deed Aminta toen beschouwen als een drama, dat alles overtrof wat de ouden ooit hadden voortgebragt. De dichter had er, als schrander hoveling, den lof des hertogen en der princessen op kiesche wijze in vermeld; zich zelven stelde hij er in voor als vereerd met hunne gunst; doch hij vergat ook geenszins de afgunstigen te schetsen, die den roem, welken hij reeds verworven bad, in de schaduw poogden te zetten.
De groote opgang, dien dit gedicht maakte, deed al de herdersspelen van dien tijd vergeten. Aminta werd vergeleken bij het beste, dat Griekenland en Rome hadden voortgebragt. Alle italiaansche dichters wijdden hunne krachten aan deze soort van tooneelspelen. Guarini in zijne Pastor Fido en Banarelli in zijn Philis di Sciro waren de eenigen, die hunne pogingen met eenigen goeden uitslag bekroond zagen. De Aminta werd vertaald in het latijn, fransch, spaansch, duitsch en Engelsch. De hertogin van Urbino wilde het hooren voorlezen en verzocht haren broeder een exemplaar, Niet dan met moeite kon zij dit krijgen; maar Tasso begaf zich gaarne aan haar Hof, waar de bevalligheid, de talenten en de grootmoedigheid het verblijf aangenaam maakten. - Doch de uitspanningen, welke het hof van Pesaro bood, belette hem niet met de bewerking van zijn heldendicht voort te gaan, en verscheidene zangen er van las hij aan de hertogin voor, die door hare hooge ontwikkeling volkomen in staat was, het te beoordeelen. Beladen met lauweren en geschenken keerde Tasso eindelijk naar Ferrara terug. Door den hertog aangespoord om het werk, dat met groot ongeduld verwacht werd, te voltooijen, was het hem niet veroorloofd, het

{==384==} {>>pagina-aanduiding<<}
treurspel Torrismonde te voltooijen, dat hij tot zijne ontspanning had aangevangen. Eindelijk werd zijn onsterfelijk werk in 1575 ten einde gebragt.
Hij droeg het op aan hertog Alfonsus als aan dengene, die hem beschermd en tot den arbeid aangemoedigd had, en die nog steeds zijn raadsman was. De eerste exemplaren, welke er van verspreid waren, werden gretig verslonden; men was verbaasd over de naauwkeurigheid der krijgskundige bijzonderheden, die er in voorkwamen, dewijl men wist dat Tasso nooit het vaandel was gevolgd. Hij had echter de vereischte kennis verworven van den hertog zelven, die, in de oorlogen van Hendrik II tegen Karel V, met groote dapperheid tegen den keizer in Frankrijk gestreden had.
Alvorens zijn meesterstuk aan het algemeene oordeel te onderwerpen, wilde Tasso dat de uitstekendste mannen van zijn tijd het zouden onderzoeken en hun gevoelen er over uitbrengen. Hij zond een afschrift aan Scipio Gonzaga. Deze vorst bekleedde toen te Rome een aanzienlijk ambt en had, zoo uit liefde tot de letteren als uit vriendschap jegens Tasso, briefwisseling met hem gehouden. Deze prelaat, die den roem zijns vriends als zijn eigen beschouwde, riep, op Torquato's verzoek vier uitstekende letterkundigen bijeen. Te zamen lazen zij nu het gedicht en onderzochten het daarin ieder in het bijzonder. De aanmerkingen werden schriftelijk opgegeven. Slechts eene stem ging op over het bewonderenswaardig geheel; maar de beoordeelaars waren het niet eens over de bijzonderheden. De een wilde, dat de gansche handeling om Godfried van Bouillon plaats greep, en hij als de hoofdpersoon van het gedicht werd voorgesteld. De dichter keurde dit goed en maakte in de eerste vier verzen eene verandering, welke in het vervolg niet is voortgezet. Anderen veroordeelden de episoden als schadelijk aan het geheel, volgende de regelen van Aristoteles. Tasso antwoordde, dat de regelen niet geschonden waren, dat de eenheid er niet door leed, en dat, werden zij met bekrompene angstvalligheid toegepast, het treurspel en heldendicht nooit den hoogen graad van belangstelling zouden inboezemen, welke er de verdienste van uitmaakte, zoodat zelfs de Aeneis een onvolmaakt werk zoude zijn. De episoden van Herminia en Tancredo, van Armida en Rinaldo werden door de critici streng beoordeeld. De eerste werd als onnaauwkeurig beschouwd. Men vond het onwaarschijnlijk, dat

{==385==} {>>pagina-aanduiding<<}
Herminia zich zou gewapend en in het vijandelijk kamp gewaagd hebben, vóór zij zeker was, dat Tancredo er zonder gevaar in kon doordringen. Wat Armida betreft, veroordeelde men de weelderige bijzonderheden, welke Tasso noodig had geoordeeld om Binaldo's zwakheid te verontschuldigen. Men achtte die te sterk gekleurd in een werk welks hoofdvoorstelling de zegepraal der godsdienst was. Tasso gevoelde de juistheid dezer aanmerking en deed uit den zestienden zang alles verdwijnen wat eene fijngevoelige kieschheid kon kwetsen.
Het genie, dat altijd verder ziet dan naar het bestaande, dat steeds den trap van volmaaktheid poogt te bereiken, welken hij zich heeft voorgesteld en dat het schoone ideaal is in de kunst; het genie was niet voldaan: Tasso rigtte zich tot geheel Italie om beoordeelaars op te sporen. Hij wendde zich tot de aanzienlijkste letterkundigen, tot alle beminnaren der poëzy, ten einde tot die gematigdheid en waarheid in de schepping der vinding, die eenheid van zamenstelling en sierlijkheid van stijl te geraken, welke een werk tegen de verwoestingen van den tijd waarborgen.
Te midden dier bewegingen droeg de hertog hem op de geschiedenis van het Huis d'Este voort te zetten, welke begonnen was door den staatssecretaris Pigna. ‘Het gedicht slaapt, schreef hij aan een zijner vrienden; en de studie der geschiedenis houdt mij uitsluitend onledig.’ Deze onaangenaamheid vermeerderde de zwaarmoedigheid, welke in zijn karakter een voortdurend voedsel vond. De kwaadwilligheid van den naijver vervulde zijn voor indrukken buitengemeen vatbaar gemoed met sombere afgetrokkenheid. En al ware het niet genoeg, dat de opdragt des hertogen hem verhinderde de verbetering van zijn heldendicht, het eenige, dat hem ter harte ging, voort te zetten, zoo scheen de hem toekomende roem te zullen bezwalkt worden door eene geheime uitgave van zijn gedicht naar een gebrekkig afschrift. Bovendien verloor hij zijn vader, dien hij met groote, kinderlijke verknochtheid liefhad, terwijl hij steeds in vrees verkeerde, dat zijne vijanden den hertog tegen hem innamen. Zoo had Tasso alles te lijden wat de nijd in het openbare en bijzondere leven kwaads kan brouwen, terwijl hij niets dringender behoefde dan rust en kalmte, ten einde zich aan de letteren te kunnen wijden. De groote man wist, dat hij alleen van de volmaking der kunst de vermaardheid. behoorde te erlangen, waarnaar hij streefde; geenszins was het hem bekend, hoe hij de lage kuiperij en de

{==386==} {>>pagina-aanduiding<<}
onbeschaamde kwakzalverij zou verachten, welke de ellendige toevlugt zijn der ijdele middelmatigheid.
De vurige krachtvolle man leefde sinds geruimen tijd in aanzien bij zijn vorst, de studie vervulde zijn geest met de helden van vroegere tijdperken, die zich eenen onsterfelijken naam hadden verworven. Dit een en ander werkte zamen om zijn geest in vervoering te brengen, en daaraan welligt is het te wijten, dat hij niet, terwijl het nog tijd was, zijn hart heeft weten te sluiten voor een gevoel, dat of plotseling buitengemeen sterk moet ontstaan zijn, óf langzamerhand zoo zeer is toegenomen, dat het hem ten laatste geheel doordrong. Hij was verliefd op de zuster van den hertog; en wat erger was, hij schijnt zijne liefde en haar voor hem allergevaarlijkst voorwerp te hebben toevertrouwd aan een vriend, die dit geheim niet bewaarde. De verwijtingen, welke hij dezen over die schending van het geheim deed, hadden een tweegevecht ten gevolge, waarin hij evenveel dapperheid als koelbloedigheid toonde. Doch hij werd tevens aangevallen door de drie broeders van den vriend. Hij verdedigde zich nogtans met kloek beleid en goed gevolg, en de aanvallers, die de wetten der eer met de voeten hadden getreden, werden verbannen. De hertog, bezorgd, dat de vijandschap en wraakzucht eener magtige familie te Ferrara Tasso zou schaden, liet hem gevangen nemen.
Toen welligt werd reeds niet aangenomen, en later stellig niet meer geloofd, dat de lange hechtenis van Tasso voortsproot uit de begeerte des hertogen om hem te beveiligen voor de gevaren, varen, waaraan hij door het voorgevallene was blootgesteld. Want wanneer men ter eener zijde de geruchten in aanmerking neemt, waartoe deze gebeurtenis ligtelijk onder de hovelingen aanleiding kon geven, en ter andere den uitbuodigen lof, welken hij in zijne poëzy aan zekere Leonora had toegezwaaid, en de blijken van welwillendheid hem door de prinses van dien naam gegeven, dan is er meer dan voldoende grond voor het vermoeden, dat de hertog de tegen Tasso, ten gevolge van het tweegevecht, gerezen vijandschap tot voorwendsel heeft gebezigd om hem gevangen te houden, doch dat hij werkelijk hiertoe gedrongen was door eene veel sterkere, geheime reden.
De schrijvers, die het leven van Tasso behandelden, hebben dien hartstogt in twijfel willen trekken; zij wijzen op eene andere Leonora, gravin van Scandiano, die zich aan het hof van Ferrara

{==387==} {>>pagina-aanduiding<<}
bevond, en wier bevalligheid, talenten en beminnelijkheid hij herhaaldelijk in zijne verzen bezongen had. Anderen beweren, dat Tasso, zijn hart niet zoo hoog stellende, zich slechts tot zekere Leonora rigtte, die tot het gevolg der prinses behoorde. 1) Werkelijk verhaalt een zijner liederen, dat hij eerst zijne blikken op de meesteres had durven vestigen, doch, alle hoop om door haar verhoord te worden verloren hebbende, zijne hulde gebragt had aan eene dame, wier rang meer met den zijne overeenstemde. Intusschen mag men aannemen, dat die bewering slechts eene list was, uitgedacht om de vermoedens te verdrijven en zijnen vijanden het middel te benemen om hem te benadeelen. De schrijvers, die zich allerlei moeite getroostten ter opsporing der ware Leonora, zouden zich daarin niet zoo zeer verdiept hebben, indien zij slechts hadden opgemerkt, dat de hertog Tasso niet tot eene voortdurende gevangenschap zou veroordeeld hebben, ware het slechts te doen geweest, om zijn persoon te beschermen; - die gevangenis was eene straf. 2)
De verveling van een verblijf, waaraan Tasso geen eind zag; de droeve gepeinzen, welke daarvan het gevolg waren, de hindernissen, welke voortaan het diepste gevoel zijner ziel moesten kwetsen, vermeerderde de aanvallen van droefgeestigheid zoozeer, dat zijne zinnen er door verward werden. Zijne eenige zorg was thans het verbreken der kluisters, waarin hij wegkwijnde.
Zijn goed gesternte wilde ten laatste, dat hij een middel vond om te vlugten. Eenigen tijd dwaalde hij onbekend rond. Te Turijn gekomen, werd hij herkend door Filippus d'Este, die hem te Ferrara gezien had en den dichter nu aan den hertog van Savoye voorstelde. Deze vorst huisvestte Tasso in zijn paleis, gaf hem alle blijken van achting en verzekerde, dat hij hem de noodige rust zou verschaffen. De hovelingen volgden het voorbeeld van den hertog; allen, die door rang of talenten een hoog standpunt innamen, behandelden hem op de voorkomendste wijze. Het verblijf te Turijn had zijn toestand kunnen verzachten, ware hij niet gekweld door het vaste denkbeeld, dat de vorst van Ferrara hem overal zou vervolgen en zijn nieuwe beschermer genoodzaakt

{==388==} {>>pagina-aanduiding<<}
worden, hem uit te leveren. Daarom vlood hij heimelijk naar Rome, waar alleen hij zich veilig achtte.
Hij werd er ontvangen door kardinaal Albano en zijn verwant Cataneo, door den hoogen adel en de beroemde mannen. Geen hunner liet hem de ondubbelzinnigste blijken van hoogschatting ontbreken en hij trok zelfs de aandacht van het volk, dat in de straten te zamen liep om den man te zien voorbij gaan, wiens naam sinds lang op aller lippen was.
Aldus onder de bescherming der openbare meening, had hij zeker niets te duchten van zijne vijanden, noch van hertog Alfonsus, dien hij zijn onverzoenlijken vijand geloofde. Doch zijne beklagenswaardige gejaagdheid veroorloofde hem niet al het aangename en geruste van zijn nieuwen toestand te genieten en de voorkomendheid te waardeeren, welke men niet ophield hem te bewijzen. Hij verlangde naar zijne geboorteplaats, waar zijne zuster leefde van wie hij geruimen tijd was gescheiden geweest. Hij begaf zich dan op weg naar Sorrento, doch liet tegelijker tijd ontwaren hoezeer zijn geest tusschenbeide in verwarring was. Hij stak zich namelijk in eene vermomming, welke het ondoenlijk maakte hem te erkennen en vertoonde zich aldus aan zijne zuster, wie hij een brief overhandigde, waarin hij voorgaf, dat zijn leven in nijpend gevaar verkeerde, waaruit zij hem slechts door het verleenen eener magtige bescherming zou kunnen redden. Zijne zuster geraakte in hevige ontsteltenis en vroeg den onbekenden bode of hij de oorzaak van den ongelukkigen toestand haars broeders kende. Hierop schilderde Tasso haar zijne rampen, in alle bijzonderheden, met zulke levendige kleuren, dat Cornelia, door de diepste smart aangegrepen, van schrik en ontzetting in zwijm viel. Zoodra Tasso van de gehechtheid zijner zuster overtnigd was, stelde hij alle pogingen in het werk om haar tot zich zelve te brengen. Hij maakte zich bekend, en zij verweet hem de vermomming, welke ten doel had gehad haar te bedriegen. Tasso verontschuldigde zich door haar zijn angst mede te deelen over de vervolging, waaraan hij zich van de zijde des hertogen van Ferrara zag blootgesteld. Voortaan bestond zijn gezelschap alleen uit zijne neven en eenige vrienden.
De genoegens der geboorteplaats, de heerlijke omstreken van Sorrento, rijk aan bevallige afwisseling, de vrijheid, welke hij genoot in een huis, dat hij als het zijne mogt beschouwen, de zorgen der familie, die zich beijverde hem afleiding te verschaffen,

{==389==} {>>pagina-aanduiding<<}
schenen een gunstigen invloed op zijne zwaarmoedigheid uit te oefenen. Zijne gezondheid keerde eenigermate terug. Maar de stilte en afgelegenheid dier plaats kon den man niet bevredigen, wiens groote talenten hem aan gansch Europa hadden bekend gemaakt; de geneugten eener gestreelde eigenliefde hadden voor hem meer aanlokselen dan die der rust, en hij koos den roem boven de vriendschap.
Torquato poogde weder aan dat hof te komen, waar hij vele gelukkige dagen gesleten, maar tevens de bron zijner rampen gevonden had. Overtuigd, dat de hoogschatting, waarvan de hertog hem vroeger tal van blijken had gegeven, nog niet uit, diens hart kon verdwenen zijn, schreef hij hem en verzocht te mogen terugkeeren om zijne vorige plaats aan het hof weder in te nemen.
Hij schreef aan de hertogin van Urbino en aan Leonora, de oorzaak zijner rampen, om hare bemiddeling te verwerven. Niemand zond antwoord. Wanhopig over den slechten uitslag van dien stap, verdwenen de gunstige verschijnselen, welke zich in zijn ligchamelijken toestand geopenbaard hadden en de jammerlijke droefgeestigheid deed zich met nieuwe kracht gelden.
Tasso vertrekt, voornemens zich aan de voeten te werpen van den vorst, die hem met de uiterste gestrengheid behandelde. Zijne vrienden te Rome kantten zich tegen dat voornemen, en toen dit niet baatte, wilden zij ten minste, dat Tasso verzekerd zon zijn van eene goede ontvangst. Zij wenschten zelfs, dat hij aan het hof zou genoodigd worden, vreezende dat anders de onverschilligheid van Alfonsus voor Tasso en de nieuwe kuiperijen zijner vijanden hem het verblijf aan het hof nog onaangenamer zouden maken dan voorheen. Alle raadgevingen van voorzigtigheid en belangstelling waren niet bij magte hem terug te houden, en hij reisde naar Ferrara. Alfonsus was te zeer aan hem gehecht geweest om niet alles te vergeven; hij ontving hem met goedheid en herstelde hem in de ambten, welke de dichter voor zijne vlugt bekleed had. De hertog beschouwde Tasso als een zieke, wiens geest meer behoefte had aan kalmte, dan zijn ligchaam aan geneesmiddelen. Tasso verzocht de handschriften zijner werken terug, waarvan men zich gedurende zijn afwezigheid had meester gemaakt; doch deze werden hem geweigerd. Een zijner heftigste vijanden was er in geslaagd het vertrouwen van den hertog te winnen, en overtuigde dezen, dat Tasso in zulk een treurigen

{==390==} {>>pagina-aanduiding<<}
toestand verkeerde, dat hij, wel verre van iets te kunnen voortbrengen gelijk aan zijne vroegere scheppingen, de waarde van deze slechts zou verminderen in zijne pogingen om die te verfraaijen en om te werken. De vorst werd onregtvaardig, niet zoo zeer uit overtuiging dat de talenten des dichters verminderd waren als wel door den invloed, welke op hem werd uitgeoefend. Vruchteloos beproefde Tasso voor zijne klagten bij den hertog en de prinsessen gehoor te vinden; de toegang tot hen was hem verboden, en men bleef hardnekkig bij eene weigering, welke niets anders was dan de schending van een eigendomsregt, dat voor een man als Tasso meer waarde had, dan al de gunsten, die men hem kon bewijzen. Toen zag hij in, dat men hem tot eene werkeloosheid wilde veroordeelen, welke de vermaardheid, tot dusverre door hem genoten, moest schaden, en die de kuiperijen van den nijd en van den letterkundigen naijver wilden vernietigen. Tasso beklaagde zich hierover in een brief aan den hertog van Urbino, wien hij schreef: ‘dat men hem wilde doen doorgaan voor iemand, die den Parnassus had verlaten om rond te dwalen in de tuinen van Epicurus en in plaatsen, welke onbekend waren geweest aan Virgilius, Catullus, Horatius en Lucretius.’
Toen hij de onmogelijkheid inzag om de hardnekkigheid van den hertog te overwinnen, en alle hoop om zijne handschriften terug te erlangen, verloren was, verliet de dichter voor de tweede maal een hof, waar zijne verdiensten vergeten werden en zijne vijanden den schepter voerden. Hij beproefde een vorst in Italie vinden, die hem bij den hertog van Ferrara nuttig kon zijan om hem regt te verschaffen; maar hij slaagde niet. De eeniégé vriend, dien hij aantrof, was Maffio Veniero, een Venetiaansch edelman. Deze verzocht voor hem van den hertog van Florence eene verblijfplaats, waar hij de dringend noodige rust kon vinden; doch Veniero verborg den vorst geenszins de zonderlinge gejaagdheid heid en verstandeloosheid, waaraan Tasso herhaaldelijk leed. Te gelijker tijd echter verzekerde hij, dat zijne dichterlijke talenten geenszins verminderd waren, en hetgeen de zwerveling nog dagelijks voortbragt gelijk stond met het werk, dat hem als den eersten dichter van zijn tijd had doen kennen.
Gekweld door zijn ongelukkigen toestand, wachtte Tasso het antwoord des hertogen van Florence niet af; maar begaf zich tot den hertog van Urbino, in wien hij een grootmoedigen beschermer hoopte te vinden. Deze verwachting werd niet teleurgesteld:

{==391==} {>>pagina-aanduiding<<}
de ontvangst was even heusch als eervol. Bij dezen vorst hield hij zich overtuigd, zijne gezondheid, zijne eer en zijne rust te zullen terug erlangen. Zijn geest, ontdaan van de sombere denkbeelden, welke hem ondermijnd hadden, liet zijner verbeelding weder volle vrijheid om zijne uitstekende gaven ten toon te spreiden. Hij schreef verschillende klinkdichten en uitvoerige werken, welke de meening, dat zijne zinnen in verwarring waren, logenstraften. Deze klinkdichten worden nog altijd bewonderd door de beminnaars der Italiaansche poëzy. Men weet niet welke omstandigheid hem eensklaps weder buiten zich zelven bragt; zooveel is zeker dat hij argwaan opvatte tegen den hertog van Urbino, de vlugt nam en andermaal naar Piemont toog.
Te Turyn vond hij in Filippus d'Este en in Maria van Savoye, diens gemalin, de zelfde hartelijke welwillendheid, die hem vroeger reeds betoond was, en indien het mogelijk geweest ware, dat hij de weldaden, die deze vorstelijke personen hem bewezen, had weten te genieten, dan hadde hij bij hen, beschermd en geacht, zijne dagen aan de studie kunnen wijden.
Te dien tijde ontving hij een brief van kardinaal Albano, die hem de onredelijkheid zijner gedragingen en de ongerijmdheid zijner voortdurende beduchtheid, liefderijk maar nadrukkelijk, liet gevoelen, en hem tevens welwillenden raad gaf, welks wijsheid den geschokten geest des dichters eenigszins tot bedaren bragt. Hij hervatte zijne gewone bezigheden en schreef, in dichtmaat en proza, onderscheidene werken, waaronder twee zamenspraken: ‘della Nobilitá’ en ‘della Dignità’, welke een helderen geest verraden.
Doch het was Tasso's lot niet, lang dusdanigen vrede te genieten. De smart over de ontrooving der werken, waarop hij den hoogsten prijs stelde; de herinnering aan de onverbiddelijkheid, waarmede men de teruggave geweigerd had; doch bovenal, de verwijdering van haar, die alleen zijne ziel vervulde, riepen hem onophoudelijk naar Ferrara terug. De markies d'Este wendde alle redeneerkracht aan om hem die dingen uit het hoofd te zetten; doch, als altijd, zonder gevolg. Ziende, dat Tasso weder naar Ferrara zoude gaan, wendde hij zijn invloed bij hertog Alfonsus aan om voor den dichter het verlof te verwerven, andermaal aan het Hof te mogen verschijnen. Alfonsus verleende dit; doch onder uitdrukkelijke voorwaarde, dat Tasso als ambteloos burger te Ferrara zou leven en, bovendien, zich zou

{==392==} {>>pagina-aanduiding<<}
onderwerpen aan de verpleging, welke zijn toestand noodzakelijk maakte.
Tasso kwam te Ferrara op het tijdstip, dat de bruiloft des hertogen met Margaretha Gonzaga gevierd werd. Hij had gemeend, dat hij bij den hertog ten gehoor ontvangen en, als voorheen, tot de prinsessen toegelaten zou worden. Maar de omstandigheden waren veranderd: de drukte der feesten werd te baat genomen om hem allen toegang te ontzeggen. De hovelingen en de staatsambtenaren behandelden hem niet beter. In plaats van toegenegenheid vond hij onverschilligheid en voor onderscheiding, afkeer. Het berouwde hem een verblijf te hebben verlaten, waar de innemendste blijken van hoogachting, voorkomenheid en vertrouwen zijn deel geweest waren. Er viel niet meer aan te twijfelen, dat hij bij den hertog in ongenade was gevallen, dat diens beide zusters, wier minzame belangstelling hem weleer vleide, hem, in schijn altans, aan zijn lot overlieten; dat zijne vrienden, vroeger vol bezorgdheid voor hem, koel en terughoudend waren, en hij meer dan ooit aan de woede zijner vijanden was prijs gegeven. Diep gegriefd en verbitterd, ontstak hij op zekeren dag in heftigen toorn, en weerhield zich niet nopens den hertog en het Hof alles te zeggen wat hem op het hart lag. Hij verweet Alfonsus zijne zwakheid, verwenschte de diensten, die hij hem bewezen en den dag, dat hij den vorst het eerst gezien had, en verklaarde, dat het Hof was zamengesteld uit een hoop valschaards, lafaards en onregtvaardigen. Deze verschoonbare uitbarsting werd den hertog terstond in de zwartste kleuren medegedeeld; en deze had de barbaarsche zwakheid zich hierover te wreken. Zonder eerbied voor den man, die hem door de toewijding van zijn heldendicht een deel zijner eigene onsterfelijkheid had geschonken, liet Alfonsus den dichter als een waanzinnige, naar het Santa-Anna gesticht voeren, onder uitdrukkelijk bevel, hem te verzorgen, maar tevens onder streng toezigt te bewaken.
Deze straf moest noodwendig de aanvallen doen toenemen eener ziekte, welke door de ontvlamde verbeelding van Tasso voortgebragt, door de rustelooze overpeinzing gevoed, door de hardnekkige weigering zijner handschriften vermeerderd, door eene rampspoedige liefde ten slotte onderhouden, en door de volstrekte verlatenheid, waarin hij zich thans zag, ongeneeslijk gemaakt werd.

{==393==} {>>pagina-aanduiding<<}

Geenerlei verschooning kan aangevoerd worden voor de hardheid, waarmede de hertog den aanzienlijksten man zijner eeuw behandelde. Hem te berooven niet slechts van zijne geschriften, maar ook van de nog veel kostbaarder vrijheid, Tasso's vijanden tot werktuig hunner laffe woede te strekken, hem te veroordeelen tot eene opsluiting, waarvan de gestrengheid nog vermeerderd werd door grove bejegening - was ongetwijfeld het grootste misbruik van gezag en het toppunt van ellende en ontbering voor den dichter, wiens genie door gansch Europa gehuldigd werd.
Toen nu de groote man van de gansche wereld afgesloten en tot den jammerlijken toestand van een krankzinnige gebragt was, voor wien zijne natuurgenooten zich moesten wachten, meenden zijne belagers, dat het lang met ongeduld verbeide tijdstip was aangebroken, om hem datgene te ontweldigen, wat noch de magt des hertogen, noch de kunstgrepen der hovelingen hadden kunnen ontrukken: de lauweren namelijk, waarmede zijn heldendicht hem sierden en welke, door alle eeuwen heên, zijn schedel onverwelkbaar zouden omkransen. Zij vertrouwden, dat Tasso buiten staat zou zijn tot eene wederlegging en drongen er derhalve bij de academici della Crusca op aan, dat zij eene kritiek op zijn Jerusalem Verlost zouden uitgeven; ongeveer gelijk de kardinaal de Richelieu, volgens het beweren van sommigen, dat echter weêrsproken wordt, de leden der fransche academie zou gedwongen hebben tot eene scherpe beoordeeling van den Cid, dewijl Corneille den minister zeker aandeel in zijn roem geweigerd had. Om den stap te vermommen, namen de florentijnsche letterkundigen eene zamenspraak van Tasso, getiteld: ‘Gonzaga’ tot voorwendsel, waarin zij beweerden dat hunne natie in een slecht daglicht was gesteld, en eene andere zamenspraak van Pellegrini over de epische poëzy. Pellegrini vergelijkt daarin de gedichten van Aristo met die van Tasso, en noemt den eersten romanesk. De academici gaven dan eene verdediging van Orlando Purioso uit. Daarin poogden zij aan te toonen, dat het werk van Tasso lager stond dan de ellendige voortbrengselen van een Pulci en Boyardo; zij miskenden de wetten van het epos, veroordeelden Homerus en Virgilius, spanden alles in om Ariosto den palm te doen toekennen, en zelfs zijne niet niet geringe gebreken te regtvaardigen.
Het valt moeijelijk te bepalen, of het door toedoen van een

{==394==} {>>pagina-aanduiding<<}
vriend of door eene nieuwe vinding zijner vijanden was, dat het boekje der florentijnsche academie-leden Tasso in handen kwam. Zooveel is zeker, dat hij zijne zaak verdedigde met een helder oordeel, hetwelk met verontwaardiging moet doen vragen, hoe men, de wijze in aanmerking genomen, waarop hij redeneerde en schreef, nog langer durfde staande houden, dat hij waanzinnig en met regt in een gesticht, voor verbijsterden bestemd, opgesloten werd. Die wederlegging was zeer gematigd: hij toonde op degelijke gronden de kwade trouw aan der kritiek, en bewees aan de academici, dat al wat zij als gebreken ten toon stelden zoo vele schoonheden waren, waarvan Virgilius en Homerus het voorbeeld gaven en die niet bij Ariosto gevonden werden. Onderscheiden aanzienlijke letterkundigen in Italië kozen partij voor Tasso en verweten aan de academici, dat zij de voortreffelijkheid hadden willen in de schaduw stellen van een werk, dat hun vaderland en hunne eeuw tot eer verstrekte. Tasso's verweerschrift en verschillende andere werken, van groote kracht en juist oordeel getuigende, geschreven in een tijd, dat men hem buiten staat verklaarde zijn verstand te gebruiken, hadden den hertog moeten overtuigen, dat hij zich door de vijanden des dichters liet gebruiken tot verwezenlijking hunner boosaardige plannen.
Tasso schreef aan pans Gregorius XIII en aan keizer Rudolf over de wreede behandeling, welke hij onderging. Alle vorsten van Italie namen deel in zijn ongeluk en verzochten Alfonsus, hem vrij te laten. De hertog bleef onverbiddelijk. Eindelijk werd zijne stijfhoofdigheid gebroken door het onvermoeide aandringen van den jongen Vincentius Gonzaga, die Tasso met zich nam naar Mantua. Hij huisvestte hem daar in zijn paleis en poogde hem, door allerlei verstrooijingen, zijne rampen te doen vergeten. Men vindt in de brieven en verzen van Tasso treffende bewijzen zijner dankbaarheid jegens dien edelen beschermer.
Maar de lucht van Mantua was hem nadeelig: zijne ziekte vertoonde zich weder, en de geneesmiddelen hadden geene gunstige werking. Hij wenscht naar Bergamo te mogen vertrekken, wat hem gedeeltelijk werd toegestaan. Daar werd hij door zijne bloedverwanten en vrienden op uitnemende wijze ontvangen en door ieder naar waarde gevierd. Hij legde nu de laatste hand aan zijn treurspel Torrismonde, waarmede hij reeds te Ferrara een aanvang had gemaakt, en dat hij uit dankbaarheid aan Vincentius Gonzaga opdroeg.

{==395==} {>>pagina-aanduiding<<}

De hoven hadden hunne aanlokkelijkheid voor hem verloren. Het schijnt, dat alleen de onafhankelijkheid, welke den mensch bijzonder ingeschapen en den beoefenaar der vrije kunsten dringend noodig is, hem behaagde. Daarom begaf hij zich naar Regno, onder den schoonen hemel van Napels, waar hij in het klooster van Monte Olivete de gewenschte, rustige schuilplaats hoopte te vinden. Zijne ziekelijkheid vergezelde hem. Wel wendde hij thans ijverig alle middelen aan, waarmede de geneeskunst hem kon ten dienste staan, maar ieder oogenblik keerden de aanvallen van zenuwachtige zwaarmoedigheid terug. Zij namen zelfs zoo heftig toe, dat hij, gelijk van Socrates wordt verhaald, tot de overtuiging verviel van in verstandhouding te staan met een bovenaardschen geest, die hem van tijd tot tijd bezocht, en met wien hij zich onderhield over de meest afgetrokken onderwerpen van metaphysica en zedeleer.
Manso, zijn trouwe vriend, die zijn leven beschreven heeft, verhaalt, dat hij met die geestverschijning eens den draak gestoken en Tasso hem daarop beloofd had, den geest te doen aanschouwen. Het gebeurde dan op zekeren dag, dat Manso getuige was van een onderhoud, waarbij wederzijds vragen en antwoorden werden gedaan, en Tasso met zooveel vurige welsprekendheid over zulke verhevene zaken begon uit te weiden, dat zijn vriend hem niet in de rede durfde vallen. Vol verbazing stond hij nog te luisteren, toen Tasso eensklaps het gesprek afbrak en vroeg: ‘Welnu, is uw twijfel geweken?’ - ‘Integendeel, sprak Manso; ik twijfel nu nog veel sterker dan vroeger, want wel heb ik eene bewonderenswaardige redenering gehoord, maar geenszins een geest gezien, gelijk gij beloofd hadt.’
Altijd naar beterschap verlangende, steeds gekweld door rusteloosheid van geest, verliet hij zijn uitnemend verblijf, zijne liefhebbende verwanten en vrienden, om zich naar Rome te begeven, waar andere vrienden hem omringden. De strenge paus, Sixtus V, die den dichters weinig genegen was, maar Tasso's wijsgeerige werken kende, en hem daarom hoogschatte, wenschte hem te zien. Tasso werd met onderscheiding ontvangen en huldigde dezen grooten paus en de gedenkteekenen, waarmede hij Rome versierde, in zamenspraken en klinkdichten, welke in de volledige uitgave zijner werken voorkomen. De hertog van Florence, die, toen hij kardinaal was, Tasso zeer van nabij gekend had, wilde hem bij zich vestigen en riep te dien einde

{==396==} {>>pagina-aanduiding<<}
de hulp des pausen in. De dichter wees deze vleijende uitnoodiging niet af, dewijl de tusschenkomst van het opperhoofd der Kerk alles vermogt, en diens verzoek voor hem een bevel was. Maar levendig stond hem alles voor den geest wat hij te Ferrara geleden had, en dus bleef hij slechts zoo lang bij den hertog als noodig was om den blaam van ondankbaarheid te ontgaan. Hij keerde naar Napels terug, waar hij, door zijn vriend Manso op de genoegelijkste wijze in eene heerlijke woning ontvangen, geheel van zijne zwaarmoedigheid bevrijd werd.
Met ijver zette hij zich weder aan het werk, en legde zich vooral toe op de verbetering van zijn Jerusalem Veroverd. Door eene bescheidenheid, welke zelden bij schrijvers wordt gevonden, en aantoont, hoe verwaandheid van dezen grooten man verre was, wilde hij zich onderwerpen aan zijne beoordeelaars. Doch daarbij is gebleken, dat het genie zijne eigene wetten heeft en geen slaaf kan worden van die, welke de kritiek voorschrijft, en dat de ingevingen en uitstortingen der geestdrift van oneindig hooger waarde en verhevener orde zijn dan de koele regelen van een willekeurigen en met den tijd wisselenden smaak. Zijn Jerusalem Veroverd staat dan ook niet gelijk met zijn Jerusalem Verlost.
Intusschen was Clemens VIII op den pauselijken troon verheven, en de kardinaal van San Giorgio, zijn neef, een warm vriend en grootmoedig begunstiger van wetenschap en fraaije letteren, riep allen tot zich, die in Italië uitmuntten door degelijke talenten en edele hoedanigheden. Tasso, dien hij voorheen gekend had, werd het eerst genoodigd, en wel op eene wijze, waaraan het hem onmogelijk was, wederstand te bieden. Doch veel kostte het den dichter, zijn rustig en aangenaam verblijf vaarwel te zeggen; het was alsof een voorgevoel hem zeide, dat hij zijn laatsten togt aanvaardde. De paus, diens neven en het gansche Hof bereidden hem eene ontvangst, welke in staat was, het verlorene te doen vergeten.
Na verloop nogtans van korten tijd ontstonden aan het Hof eenige geschillen, welke de goede verstandhouding der pauselijke familie in gevaar bragten. Tasso was daarvan de onschuldige oorzaak en een gevoel van kieschheid zoowel als van dankbaarheid noopte hem, op dringende wijze het verlof te vragen om weder te mogen vertrekken. Om echter de ware rede te verbergen, nam hij familie-zaken en een hangend regtsgeding, dat hij ten einde moest brengen, tot voorwendsel.

{==397==} {>>pagina-aanduiding<<}

De kardinaal van San Giorgio, beducht dat hij den omgang met Tasso niet langer zou kunnen genieten, stelde zijnen pauselijken oom en den Romeinschen senaat voor, den dichter op het kapitool te kroonen, gelijk voorheen met Petrarca geschied was. De paus, die het genie van Tasso volkomen begreep en waardeerde, stond hem gaarne deze uitstekende eer toe.
De uitnoodiging om deze zegepraal te komen genieten ware welligt niet alleen bij magte geweest, Tasso aan zijne geliefkoosde kalme schuilplaats te ontrukken, indien het innige gevoel van dankbaarheid jegens den paus, dat zijne edele ziel vervulde hem niet genoopt had, hierin den raad zijner vrienden te volgen. Zijne terugkomst naar Rome werd gekenmerkt door eene omstandigheid, welke bijna evenzeer als zijne krooning in staat was, hem te streelen. Tal van roovers maakten den grooten weg, door het uitschudden der reizigers onveilig, zij waren zelfs magtig genoeg om eenig stadje of dorp, waar men zich korten tijd ophield, te bezetten. De plaats, waar Tasso met zijn reisgezellen toefde, werd omsingeld, en men wist niet, hoe den weg te vervolgen. Doch de rooverhoofdman vernam, dat Tasso tot zijne gevangenen behoorde, en en liet dezen weten, dat hij vrij was zijnen weg te vervolgen, doch Tasso antwoordde, dat hij van die gunst geen gebruik zoude maken, indien zij niet tevens zijnen gezellen werd toegestaan. Hierop beval de hoofdman zijne bende terug te trekken.
Aan de poorten van Rome gekomen, begon reeds Tasso's triomftogt. De hoofdofficieren van het huis des pausen, diens neven, de prelaten en hovelingen kwamen hem tegemoet. De twee kardinalen leidden hem ten gehoore bij Clemens VIII, die den dichter aldus toesprak: ‘Uwe hooge deugden, Torquato Tasso, doen zooveel eer aan de u bestemde lauwerkroon, als deze ooit heeft gedaan aan hen, die haar vóór u ontvingen.’
Men hield zich onledig met de groote toebereidselen voor deze schoone en zeldzame plegtigheid, toen Tasso werd aangetast door eene ziekte, welke hem niet moest veroorloven, de toegedachte onderscheiding te ontvangen. Zoodra hare eigenaardige verschijnselen hem deden ontwaren, dat het einde zijns levens naderde, wijdde hij zich uitsluitend aan het heil zijner ziel, en liet zich naar het klooster van San Onafrio vervoeren.
De kardinaal San Onafrio bleef hem in zijne laatste oogenblikken trouw ter zijde. Tasso verzocht hem, zijn gedicht ‘De Schepping’ te laten verbranden, en, zoo het mogelijk zou zijn,

{==398==} {>>pagina-aanduiding<<}
ook alle exemplaren van Jerusalem Verlost. Om den zieltogende niet te bedroeven, werd dit beloofd. De kardinaal trok zich ter zijde, om zijne tranen te verbergen. Tasso dit bespeurende, zeide: ‘Gij gelooft dat ik u verlaat, en toch ga ik slechts heên om u af te wachten.’
Hij stierf den 23sten April 1595, den avond vóór zijn krooningsfeest, een-en-vijftig jaren oud.
Zoodanig was het uiteinde van een der schoonste geniën waarop Italië mag bogen, van den man, die even merkwaardig was door zijne ongehoorde rampspoeden als door zijne uitstekende deugden. Zijn geest was verheven en veel omvattend; zijne ziel edel en zuiver, de regtschapenheid zijns harten evenaarde zijue goedheid. Zijne werken doen de uitgestrektheid zijner kundigheden kennen. Hij was godgeleerde, wijsgeer, criticus en een in alle soorten uitmuntend dichter. Hij had zulk een hoog denkbeeld van hetgeen waarlijk volmaakt mag heeten, dat hij nooit tevreden was met hetgeen hij geschreven had, en tot zijn dood aan de verbetering werkte van het heldendicht, dat zijn naam onsterfelijk heeft gemaakt.

De nachtwaken. I.

‘Helaas!.... mij verteert een inwendig vuur.... En welk toch? Neen! het is niet het zelfde, dat mij den zang van Rinaldo en Godfried ingaf. Het laatste zette mijne verbeelding in gloed: het tegenwoordige doet mijn hart ontvlammen.
Groot is mijne verzwakking. De kracht ontbreekt mij om haar te beschrijven. Zij heeft mij met onwederstaanbare magt overweldigd.
Torquato, zie toe, dat gij u niet bedriegt! - Te midden dier doodelijke ontzenuwing rijst toch een heimelijk genoegen op, dat gij niet zoudt verruilen voor onverschillig welk ander. Ha! het is het genot der liefde!
Wee mij! welk woord heb ik daar geuit? Wie ontvouwt er den zin van? - Meermalen heb ik er over gesproken. Meer nog heb ik er over geschreven. En dat alles is oneindig beneden hetgeen ik gevoel.

{==399==} {>>pagina-aanduiding<<}

Herminia! Clorinda! - Men zegt, dat de vrouwen veel dieper dan wij gevoelen. O! wat ik gevoel is oneindig meer dan alle vrouwen te zamen kunnen gevoelen. Ik heb mij met dichten onledig gehouden, en verre, verre bleef ik beneden de waarheid, toen mijne verbeelding de liefde schetste van Clorinda en Herminia. De liefde is iets geheel anders!
Ik heb gelijk. - Wie zal het mij betwisten! Wie? - hij, die het voorwerp mijner verhevene liefde niet kent.
O! gij, die ik nog niet durf noemen, wanneer zult gij iets weten van den onbluschbaren brand, welken uwe hand in mijn hart heeft ontstoken? Waart gij slechts hier! Kon ik maar, met gelijke kracht als ik er den wil toe heb, wezenlijk in uwe tegenwoordigheid komen, en openhartig de teedere smart verhalen, waarmede gij mij kwelt!... Zal ik het u eenmaal mogen zeggen?
Torquato! voed u niet met eene zoo dwaze hoop!

II.

Ik heb haar gezien... ach! te vaak welligt heb ik haar aanschouwd. - Die lange en zwarte haren; die donkere, groote oogen, die liefelijke, zwellende lippen; die ivoren tanden; dien hals, wit als sneeuw!....
Dwaas! gij noemt slechts het geringste deel harer schoonheid. Dat zacht en helder licht harer oogen; dien kalmen en vriendelijken blik; dien hemelschen glimlach!....
Torquato! spreek liever over de stem. - Ha! die stem klinkt mij nog in het oor. Met wat woorden zou ik die kunnen schetsen? Is er eene taal, welke kan wedergeven wat in hare stem ligt?....
Maar wat behoef ik hare stem in woorden uit te drukken? Nog weergalmt zij in mijn binnenste: nog hoor ik haar; en mijn hart geniet en verzwelgt haar.
Hebt gij het gehoord, Torquato? zij herhaalde de droeve zangen van Herminia.
Ach! neen. Laat mij dit pijnlijke onderwerp, of, indien gij het bezingt, herinner u dan dat gij niets anders schetst, dan de ware smart van uwen dichter. - Ik zal het haar mededeelen...
Maar hoe? Wanneer toch zal ik haar, een enkel woord slechts kunnen toespreken?.... Och, wat is het Hof eene treurige plaats! De aanzienlijksten zelfs zijn er wel ongelukkig, dewijl zij de

{==400==} {>>pagina-aanduiding<<}
gevoelens niet kunnen vernemen dergenen, die hen beminnen. - Men leent er het oor aan vleijers. De huichelaars hebben er vrijen toegang.
Ik zal verre, verre van het Hof gaan. Zijne bezoedelende lucht vergiftigt de gemoederen. Ik zal mij in de bosschen begeven. Het eenvoudige, herderlijke leven der eerste menschen moest een onvergankelijk erfgoed zijn voor al hunne nakomelingen. - Welaan! dit zal het voor mij zijn. Torquato, laat ons gaan!
Ongelukkige! Zult gij haar in de wouden terug vinden? Zult gij er een enkel spoor slechts zien, door hare voeten ingedrukt? - Ik blijf hier.
O, eenige oorzaak mijner geestvervoering! ware zij u ten minste bekend....

III.

Ik heb de lange paden van den tuin doorwandeld. Honderd maal heb ik met mijne oogen de uitgestrektheid gemeten van het prachtige paleis, waar binnen zij toeft. De hoop bragt mij er toe, heimelijk tot mij zelven te zeggen, dat ik ten minste eene uwer vrouwen zou zien.
O! waarom hebben zij mijn hart niet? In hare ziel moest alleen mijn hart kloppen, dewijl zij u, eerst en laatst voorwerp van al mijne zorg, moeten dienen. Vruchteloos heeft de hoop mij gevleid. Aan dat venster, zoo vaak door mij aangestaard, heeft zich geen enkel spoor van een menschelijk wezen voor mij opgedaan.
Wat deden zij dan toch, opgesloten in hare vertrekken? Rampzaligen! Zij onthouden u het genot der frissche morgenlucht.... zelfs het licht!
Neen. De meest met balsemgeuren vervulde lucht is die, waarin gij ademt; en zij willen die alleen genieten. - Zij hebben gelijk. Wie zou er niet gierig op zijn?
Ach, reeds zoo lang wensch ik het allergeringste deel van dat geschenk te genieten. Eens had ik er te veel van, zoodat mijne gemoedsrust verloren ging. Daarna genoot ik het te weinig om mijne brandende liefde te bevredigen.
Mogt toch mijne bede u bereiken! Ik vertrouw haar aan de lucht en aan het wester-koeltje toe: zij alleen kunnen doordringen in uw heerlijk verblijf. Maar niet gewoon aan zulke boden,

{==401==} {>>pagina-aanduiding<<}
onbewust van hetgeen hun is opgedragen, zult gij de mededeeling niet vatten, welke zij u komen doen.
Torquato! van wie toch spreekt gij? Uwe verbijstering is te groot. Gij voedt uwe kwelling slechts. Laat ons Rinaldo bezingen. In deze plaats is u nooit iets anders veroorloofd.

IV.

Mijne vervoering is ten top. - lk heb Leonora gezien. - Welnu, Leonora, kondigt gij mij een woord des levens aan?
Ik verbeeldde mij, dat zij mij riep, en zeide: ‘Torquato, gij zijt de eerste zanger der wereld. Door u zal de naam van onzen vorst, en van ieder ander, dien gij in uwe zangen verheerlijkt, onsterfelijk worden. Wie zou geene genegenheid koesteren voor u, die den roem, door de stervelingen zoo vurig begeerd, naar welgevallen uitdeelt? Er bestaat geen rang, hoe ook verheven, of gij zijt daaraan gelijk.’
Ja, Leonora. - Virgilius, in een dorp aan den Mincio geboren, is berooid naar Rome gegaan om eenige stadiën gronds te eischen. Hij werd de vriend van Maecenas, de dischgenoot van Augustus. Bovendien, Leonora! was het Virgilius niet verboden, Livia te zien en Julia te spreken, en aan beiden zijne gedichten voor te dragen 1). - Ha! onze vorst heeft eene grootmoedige ziel als Augustus, en ik ben het lot van den zanger van Aeneïs waardig.
Wat zeg ik? en waarom, ongelukkige die ik ben, mij in al dien kommer en onrustige bespiegeling verdiept! Leonora heeft ter naauwer nood vlugtig den blik op mij geslagen. Ik zou zweren, dat zij mij misschien niet eens heeft ontwaard. - Ach!

{==402==} {>>pagina-aanduiding<<}
in dien hoogen toren, welke alles bevat wat mij dierbaar is, in dien toren ... bevindt zich geen sterveling, die mijner gedenkt.
Verstokte harten! wát heeft dan toch bij slot van rekening werkelijk waarde? In een oogwenk kan uwe magt verdwijnen. Uwe rijkdommen zijn afhankelijk van hen, door wier handen zij tot u gekomen zijn. Wordt beroofd van hetgeen u is toegestaan door dwazen - en zij kunnen dit niet altijd zijn - en niets zal van u overblijven dan naakte geraamten, die medelijden wekken. Het genie verheft zich boven al wat bestaat. Het is geenszins de speelbal der lotswisselingen. Noch kunstgrepen, noch geweld, noch overmagt kunnen het schaden. Onsterfelijk zal ik in der menschen gedachtenis leven. Maar uw naam zal de tijd, die alles vernielt, weldra doen vergaan, indien niet ik hem steun, ik hem niet vrijwaar.
Wie dan zal mij aanmatiging verwijten? Wie zal beweren, dat mijne liefde voor te hoog een voorwerp blaakt?
O, lage en bedorvene eeuw! zijt gij het, die mij uwe wetten opdringt?
Maar zoo zuiver is de ziel, wier slaaf mij de liefde heeft gemaakt, dat niet zij laag denkt. Zoodra de dag daagt, dat zij mij hoort, zal zij mij zeker zeggen: ‘Torquato, er is in het menschelijk hart een gevoel, dat alle rangen gelijk maakt; en zóó verheven zijt gij, dat gij geenerlei weigering behoeft te duchten. Een zelfde lauwer kroont de koningen en de dichters, en de dichters wijden de koningen der onsterfelijkheid’.
En ik zou eene ziel, zoo edel, zoo rein, niet beminnen! Ik!.... eeuwig.

(Wordt vervolgd.)






{==403==} {>>pagina-aanduiding<<}

Iets over de producten der drooge destillatie van steenkolen.

Door J. Mijers.

De groote invloed der chemie op het dagelijksch leven is een reeds jaren lang erkend feit. De ontdekkingen in het laboratorium van den chemicus gedaan vinden, de eene spoediger dan de andere, haren weg naar de buitenwereld. De industrie vooral doet haar voordeel met de ervaringen in de scheikundige werkplaats opgedaan; menige tak van nijverheid is zijn oorsprong aan het onvermoeide onderzoek van den natuurvorscher verschuldigd. Voornamelijk is dit het geval met die bedrijven, die een scheikundig karakter bezitten. Het is niemand voorzeker onbekend, dat de ververij tot deze behoort, en hoewel de praktijk dier nijverheid reeds lang bekend was vóór het ontstaan der chemische wetenschap, is het evenwel onloochenbaar, dat hare verdere ontwikkeling het werk der scheikunde geweest is. Het laatste tiental jaren vooral heeft eene belangrijke aanwinst aan dien nijverheidstak bezorgd. De ontdekking der Anilinkleuren, die men om hare eigenschappen hoog schat, werd door hare gretige opneming in de praktijk gevolgd en bracht bijna eene omwenteling te weeg. Vroeger toch waren de materialen der ververij meestal van plantaardigen of van dierlijken oorsprong, en uit den aard der zaak de verkrijgbaarheid afhankelijk van het toeval der productie,

{==404==} {>>pagina-aanduiding<<}
hetwelk soms groote belemmeringen in het werk gaf. De bereiding der kleuren uit minerale stoffen moest tot opheffing van dit ongemak leiden, van daar het gestadig zoeken naar zulke grondstoffen. Zoo werd het gebruik van Berlijnsch blauw spoedig veelvuldig, en de aanwending van het Schweinfurter-, Zweedsch-, Neuwieder- en Mitisgroen, ondanks hun gevaarlijk karakter als arsenikpraeparaten, als kleurstof voor tapijten, behangsels, gazen, balkleeden, ja, zelfs voor poppengoed niet nagelaten. Geen wonder dus, dat de Anilinkleuren met blijdschap begroet werden; zij toch voldeden aan de meeste vereischten aan eene kleurstof gesteld, ja, overtroffen in vele opzichten de tot nog toe gebruikte. Hare productie, onafhankelijk van toevallige omstandigheden, heeft eene rijke bron van grondstof in de steenkolenteer. Deze is, zooals iedereen weet, een nevenproduct der gasfabrieken, dat in groote hoeveelheden verkregen wordt.
Eene beschrijving van de bereiding der Anilinkleuren en haar gebruik in de ververij zal, geloof ik, niemand onwelkom zijn. Hare oorsprong uit de steenkolenteer, een product der drooge destillatie van steenkolen, boezemt mogelijk menigeen belang genoeg in, om nader kennis te maken met de producten dier drooge destillatie.
Ik reken het hier noodzakelijk, naar aanleiding van het tweemaal voorkomen der woorden ‘drooge destillatie’, maar vooral met het oog op het opschrift dezer bladzijden, eene nadere omschrijving van het begrip ‘drooge destillatie’ te geven.
Het proces der destillatie is iedereen bekend als te zijn: het scheiden van meer vluchtige lichamen van diegene, die in minderen graad die eigenschap bezitten. Diensvolgens scheidt men de vluchtige lichamen door gebruik te maken van hun verschil in kookpunt, b.v. alcohol van water, enz. Er heerscht echter verschil in de beteekenis van dit woord in de scheikunde en in het dagelijksch leven. Het laatste noemt destilleren, overhalen, het scheiden van als zoodanig aanwezige stoffen; de eerste noemt destilleren elk proces, waarbij vluchtige lichamen, onverschillig of zij als zoodanig aanwezig zijn of gedurende de bewerking gevormd worden, overgaan. Men destilleert aether uit alcohol en zwavelzuur; ammoniakgas, welks oplossing in

{==405==} {>>pagina-aanduiding<<}
water ammonia liquida (geest van salammoniak) heet, uit ongebluschte kalk en chloorammonium (salammoniak) enz.
Drooge destillatie echter is een woord, dat alleen in de scheikunde gebruikt wordt en welks beteekenis wel eenige toelichting noodig heeft. Het is niet de destillatie van drooge stoffen, want dan zoude de bereiding van ammonia liquida, zoo even genoemd, daartoe behooren. De woordelijke beteekenis helpt dus niet op den weg, maar gaat men het gebruik van het woord na, dan merkt men op, dat alleen de organische scheikunde zich van dit woord bedient; dan blijkt ook, dat het in waarheid een verkolingsproces is bij afsluiting der lucht. Alle organische stof bestaat uit minstens twee, meestal drie, dikwijls vier, zelden vijf of zes bestanddeelen, waarvan koolstof het onmisbaar hoofdelement is: geen organische stof zonder koolstof. Brengt men bij toetreding der lucht genoegzame warmte bij eene organische stof, dan verbrandt zij, dat wil zeggen: de koolstof, waterstof enz. verbindt zich onder vlam- en vuurverschijnsel met de zuurstof der lucht tot koolzuur, water enz. Houdt de verbranding na eenigen tijd op, dan is er meestal kool overgebleven, hetwelk daaruit voortspruit, dat de koolstof in de verbrande stof de overhand heeft, boven de andere bestanddeelen; daarom zullen deze eerder geheel verbrand zijn dan de koolstof, die terugblijft. Is het organische lichaam gasvormig, en eveneens de verhouding der koolstof grooter dan die der andere elementen, dan brandt het met een roet gevende, d.i. koolafzettende vlam.
Bij afsluiting der lucht echter, bij afwezigheid van zuurstof, moeten de bestanddeelen der organische stof, als deze verhit wordt, zich met elkander verbinden. Bij drooge destillatie dus, ontstaan verbindingen van koolstof en andere elementen met waterstof en zuurstof, naar verhouding van de samenstelling der stof, en indien deze rijk aan koolstof is, moet kool terug blijven, die geene andere elementen meer vindt om zich er mede te verbinden. Men ziet dus, dat bij verbranding en bij drooge destillatie, het eindresultaat hetzelfde is, n.l. het terugblijven van kool, maar de voorafgegane processen zijn verschillend.
Uit het voorgaande blijkt, dat het verkolingsproces bij afsluiting der lucht, slechts toegepast kan worden op die organische

{==406==} {>>pagina-aanduiding<<}
lichamen, die niet vluchtig zijn; de vluchtigen toch zouden destilleeren. De producten, bij de drooge destillatie eener stof ontstaan, zijn verschillend naar gelang dier stof; enkele komen echter bijna altijd voor. Zoo ver heeft de scheikunde het nog niet gebracht, dat zij a priori de producten der drooge destillatie eener stof opgeven kan, meestentijds verkeert zij zelfs a posteriori in het duister omtrent den aard der omzetting. Hoewel het dientengevolge noodeloos schijnt, de oorspronkelijke stof te kennen bij het bestudeeren harer drooge destillatie-producten, is men echter gewoon eerst de oorspronkelijke stof te leeren kennen, en daarna de ontledingsstoffen. Daarom moge ook hier iets over de steenkolen vooraf gaan.
De oorsprong dier delfstof wordt algemeen erkend organisch te zijn. Over de vormingswijze van die ontzettende massa brandstof is men het evenwel niet eens. Daaromtrent bestaan verschillende meeningen. Wel komen zij daarin overeen, dat de steenkool ontstaan is uit de ontbinding der planten van het steenkolentijdvak; de plaats van dien plantengroei wordt echter verschillend gesteld; de omstandigheden waarin die ontbinding plaats greep, geeft de een verschillend van den ander op. De meest gehuldigde, tevens de best gegronde meening is de volgende. De moeder der steenkool, was eene landvegetatie, bestaande uit cryptogame vaatplanten, behoorende tot de familiën der Varens (Filices), Zegelboomen (Sigillariae), Paardenstaartachtigen (Equisetaceae) en Wolfsklanwachtigen (Lycopodiaceae). De kruidachtigen onder deze gaven den moerassigen bodem, waarop zij tierden, door de vertakking hunner wortels en bladvormen eenige vastheid, zoodat daarop de boomvarens, zegelboomen en wolfsklauwen (Lepidodendron) groeien konden. De ontbinding dier vegetatie ging steeds voort in het water van het moeras, en op de vergane planten tierde een jonger geslacht. Van tijd tot tijd werd de bodem overstroomd door vloeden, die kiezel, leem en andere stoffen afzetten, welke zich neêrsloegen op de planten en bij het uitdroogen van deze een getrouwen afdruk behielden van hare vormen. Bij het ophoogen van den bodem bleven sommige boomachtige cryptogamen doorgroeien, tot dat hun stam tot op zekere diepte in den grond stak, en dus niet meer om kunnende vallen in dien verticalen stand bedolven geraakte.

{==407==} {>>pagina-aanduiding<<}
Men meent daarmede de beste verklaring gegeven te hebben voor den loodrechten stand der stammen van varens, sigillariae en lepidodendrons, in verschillende kolenbeddingen gevonden, als hebbende de meeste overeenkomst met wat nog heden ten dage geschiedt b.v. in de moerasbosschen van het oostelijk gedeelte onzer kolonie Suriname, waar zij aan het fransche Cayenne paalt.
Het gronddenkbeeld van deze meening is de vorming der steenkool uit de ontbinding onder water eener landvegetatie, meestal in de nabijheid der zee, die van tijd tot tijd door andere stoffen overdekt werd en waarop wederom dezelfde of eene gewijzigde flora ontstond.
Eene andere meening omtrent het ontstaan, onderstelt de vorming der meergenoemde delfstof uit eene zeevegetatie overeenkomstig een verschijnsel, dat in ons geologisch tijdperk waargenomen wordt in de Sargasso zee, ten westen der vlaamsche Eilanden, bekend door den schrik, dien het den schepelingen van Columbus inboezemde, meenende, dat zij het einde der wereld bereikt hadden. Zulk eene zeeflora onderstelde men in het steenkolen tijdvak; de in ontbinding verkeerende planten, zouden door leem, kiezel en andere stoffen overdekt zijn geworden.
Deze theorie geloofde men beter gegrond dan de eerste met het oog op de chemische eigenschappen van steenkool, bruinkool en turf. De afwezigheid echter van alle zeegewassen in de fossile flora van het steenkolensysteem is de grondigste weerlegging dezer meening.
De ontbinding dier plantenmassa's was niet het eenige proces, dat plaats had bij de vorming der steenkool. Terwijl de turf 1) door de ontbinding alléén der cryptogame celplanten onder water gevormd wordt, door een langzaam verbrandingsproces alzoo, trad naar alle waarschijnlijkheid bij de steenkolenvorming na

{==408==} {>>pagina-aanduiding<<}
de ontbinding eene andere werking op. Bij de bedekking door leem, klei enz., alzoo bij afsluiting der lucht, moest de verbranding overgaan in eene drooge destillatie, daar alle voorwaarden daartoe aanwezig waren: nl. eene volledige afsluiting der lucht en een tamelijk hooge warmtegraad, die bij drooge destillatie hooger gevorderd wordt dan bij verbranding, zelfs al hebben beide langzaam plaats. Bij dit proces verbond zich een deel der in de planten aanwezige zuurstof met de koolstof tot koolzuur, eveneens een deel der aanwezige waterstof met hetzelfde element tot koolwaterstofverbindingen, voornamelijk tot licht koolwaterstofgas, ook mijn- of moerasgas genaamd en dat bij vermenging met lucht een ontplofbaar mengsel levert, nl. het gevaarlijke schlagende wetter, feu grisou. De vorming der koolwaterstoffen, die de petroleum samenstellen, wordt op dezelfde manier verondersteld. Daar de planten, die eerst aan de ontbinding, daarna aan de drooge destillatie onderworpen waren, tot de koolstofrijke lichamen behoorden, bleef er natuurlijk een kool 1) terug, die hoe langer het proces der destillatie geduurd had, des te rijker aan koolstof, te armer aan waterstof, zuurstof en stikstof was. Men begrijpt, dat hier de uitdrukking ‘hoe langer het proces der drooge destillatie geduurd heeft,’ aequivalent is met hoe ouder de steenkolenlagen zijn. En inderdaad vindt men, dat de steenkool uit de oudste lagen rijker aan kool en tevens compacter is dan die uit de jongere, die lichter is en naar verhouding vrij wat meer zuurstof, waterstof en stikstof bevat. In de formatie, voorafgaande aan die van het steenkolentijdvak, vindt men dan ook
de anthraciet, en in nog oudere het graphiet, een ijzerhoudende kool.
Een overzicht der procentische samenstelling der verschillende koolsoorten moge ter verduidelijking van het voorgaande dienen. Ter vergelijking is die van hout er bij opgenomen.

{==409==} {>>pagina-aanduiding<<}


	naam der brandstof.	afkomst.	koolstof.	waterstof.	zuurstof en stikstof.	asch.	
1.	Hout in de lucht gedroogd 1)	Gemiddeld.	38.5	3.9	31.1	1.0	Het aschgehalte varieert zoo dikwijls, wegens de stoffen waarmeê de steenkolen doortrokken zijn en niet wegens het verschillend aschgehalte der planten, waaruit de steenkool oorsprong nam. Die asch bevat bovendien geene oplosbare zouten, maar zwavelzure en koolzure kalk en ijzer.
2.	Hout bij 150o C. gedroogd	Gemiddeld.	47.5	6.1	41.3	0.8	
3.	Fossiel hout	Uznach 2).	56.04	5.70	36.07	2.19	
4.	Turf	Gemiddeld.	57.03	5.63	31.67	5.58	
5.	Bruinkool	Griekenland.	61.20	5.00	24.78	9.02	
6.	Bruinkool (Tertiair).	Dax 3).	70.49	5.59	18.93	4.99	
7.	Magere steenkool met lange vlam.	Blanzy.	76.48	5.23	16.01	2.28	
8.	Vette steenkool met lange vlam	Commentry.	82.72	5.29	11.75	0.24	
9.	Vette steenkool met lange vlam	Lancashire Cannel coal.	83.75	5.66	8.04	2.55	
10.	Vette steenkool met lange vlam	Rive de Gier.	87.45	5.14	5.63	1.78	
11.	Halfvette steenkool.	Alais 4).	89.27	4.85	4.47	1.41	
12.	Anthraciet	Lamurs 5).	89.77	1.67	3.99	4.57	
13.	Anthraciet	Wales.	92.56	3.33	2.53	1.58	
14.	Graphiet		90-96		10-4	

Elke soort steenkool bevat, behalve de opgenoemde bestanddeelen, een gehalte aan zwavelijzer, dat voor elk gebruik, dat van die delfstof gemaakt wordt, zeer nadeelig is. Bij het doorzoeken eener kolenbak vindt men allicht in het gruis goudgele kristallen, die regelmatige twaalfvlakken of aanverwante kristalvormen zijn, uit ijzer en zwavel bestaan en ijzerpyriet heeten. Soms vindt

{==410==} {>>pagina-aanduiding<<}
men ook het witte waterkies (straalkies, speerkies), dat eveneens zwavelijzer is. maar in het rhombische stelsel gekristalliseerd. Dat dit gehalte aan zwavelijzer, zooals reeds gezegd is zeer nadeelig voor het gebruik is, zal duidelijk zijn als men bedenkt, dat de metalen, vooral ijzer, spoedig aangetast worden bij het gebruik van zwavelhoudende brandstof en dat, bij de lichtgasfabriekage, het schadelijk zwaveligzuur, zwavelwaterstof en zwavelkoolstof aan dit pyrietgehalte hunne oorsprong verschuldigd zijn.
Na dus een woord over de steenkool vooraf te hebben laten gaan, kan nu het onderwerp, waaraan eigenlijk deze bladen gewijd zijn, volgen. Het is mijne bedoeling niet, al de producten der drooge destillatie van steenkolen, wier aantal legio en mogelijk nog niet eens volledig bekend is, hier te behandelen, uit vrees het geduld mijner lezers op een al te zwaren proef te stellen. Slechts die stoffen, die boven de andere in nuttigheid uitmunten en groote waarde voor het dagelijksch leven bezitten, wil ik in hare behandeling en toepassing schetsen.
De drooge destillatie der steenkolen geschiedt in het groot uitsluitend in de gasfabrieken. Deze scheiden, op een straks nader te beschrijven manier, de overgegane producten zoodanig als met haar doel overeenkomt, nl. het verschaffen van lichtgas aan hare consumenten. De teruggeblevene coaks, teer en ammoniakaalwater vormen belangrijke nevenproducten, wier waarde den prijs van het lichtgas aanzienlijk verminderen.
Het denkbeeld van het gebruiken der gassen van de drooge distillatie dateert reeds uit de vorige eeuw en vond zijne eerste toepassing in de Thermolampen, eene uitvinding van Runkel, door Lebon in 1785 verbeterd. Het was eene inrichting, die tegelijker tijd ter verwarming en ter verlichting diende en waarin het lichtgas uit hout verkregen werd. Deze eerste gasfabrieken in miniatuur vonden weinig toepassing. Eerst in 1810 werd het denkbeeld, lichtgas in het groot te fabriceeren, in Engeland door Mardoch verwezenlijkt. Deze bereidde het uit steenkolen, als eene grondstof, die goedkooper was dan hout. Dit was en is nog de eenige oorzaak, waarom, in landen, arm aan hout, steenkolen boven het eerstgenoemde materiaal verkozen worden, daar toch hout een krachtiger lichtgas verschaft, en bij vrij wat lager temperatuur dan steenkool reeds gas ontwikkelt, zoodat ook minder brandstof vereischt wordt bij de bereiding van gas uit hout. In houtrijke landen is dus dit materiaal te verkiezen boven steenkool.

{==411==} {>>pagina-aanduiding<<}

De talrijke producten der drooge distillatie van steenkolen worden verdeeld in: anorganische en organische. De voornaamste der eerste afdeeling zijn: Waterstof, water, kooloxijd, koolzuur, zwavelwaterstof, zwavelig zuur, eenig zwavelkoolstof, stikstof en ammoniak. De organische stoffen overtreffen in getal verre de anorganische en worden verdeeld in: koolwaterstoffen; koolstof, waterstof, zuurstof-; en koolstof, waterstof stikstofverbindingen. Tot de voornaamsten der eerste behoort het moerasgas, zwaar koolwaterstofgas, naphtaline en benzol; der tweede: azijnzuur, phenol en kresol - beiden beter bekend als kreosoot -; der derde: Anilin.
Bij de bereiding van lichtgas - waarvan ik nu eenige notatien zal geven - worden de minder vluchtige destillatie producten van de vluchtige door bekoeling afgescheiden, daar zij juist door die mindere vlugheid niet tot de bestanddeelen van het lichtgas kunnen behooren. Die afscheiding geschiedt op de volgende wijze. De steenkolen werden in vuurvaste aarden retorten aan de drooge distillatie onderworpen. Uit elk dier retorten gaat van voren eene buis naar boven, die uitmondt in eene wijdere, gewoonlijk boven de ovens verloopend. In de laatste wordt reeds het aanzienlijkst deel der overgegane min vluchtige stoffen verdicht tot de zoogenoemde steenkolenteer, voor wier geregelde afvoering gezorgd is. De uit deze buis verder strijkende gasvormige lichamen ondergaan eene volkomenere afkoeling in de zoogenoemde verkoelingsbuizen, die in de open lucht staan, 's winters door deze en 's zomers door bevochtiging met water afgekoeld worden, door water met elkander gemeenschap hebben, zoodat het gas, om van de eene buis in de andere te komen door water strijken moet. In dezen toestel verdicht zich teer en water, welk water zich bij het reeds aanwezige voegt en waaraan het gas, bij het doorstrijken, zijn grootste deel ammoniak (koolzure en zwaveligzure ammoniak) afstaat. Deze ammoniakale vloeistof dankt hare bruine kleur en en onaangename reuk aan opgelost teer. De nog in het gas aanwezige ammoniak en teer worden vervolgens door den coakscondensator verwijderd, zijnde eene kast, (in tweeën gedeeld door een tusschenschot, dat bijna op den bodem reikt,) gevuld met coaks, die steeds met water begoten worden. Het ammoniakale water wordt gebruikt ter bereiding van salammoniak en deze gezuiverd door herhaalde omkristallisering.
Na deze reinigingen heeft men een gasmengsel, welks bestand-
{==412==} {>>pagina-aanduiding<<}
deelen men gevoegelijk in drie groepen kan verdeelen, naar hunne verhouding bij de verlichting. Deze groepen zijn: 1o de lichtgevende, 2o de verdunnende, 3o de onzuivermakende gassen.
De eerste groep bevat de zware koolwaterstoffen van 0.9784 soortelijk gewicht en van 0.832 s.g.
De tweede groep bevat: het licht koolwaterstofgas, het waterstofgas en het kooloxijd.
De derde groep, die bijna de helft van het mengsel uitmaakt - als ammoniak er bij gerekend wordt - bestaat uit koolzuur, zwavelwaterstof, stikstof en eenig zwavelkoolstof.
De gassen der derde groep moeten verwijderd worden, zal het gas bruikbaar zijn. Stikstof en zwavelkoolstof hebben tot nog toe alle pogingen weêrstaan om ze te verwijderen. Het nadeel door hunne aanwezigheid ontstaan is echter niet groot; stikstof en zwavelkoolstof zijn in te geringe hoeveelheid aanwezig, vooral het laatste om het gas onbruikbaar te maken. Maar des te meer is dit het geval met zwavelwaterstof en koolzuur, die beide in groote kwantiteiten tegenwoordig zijn. Zwavelwaterstof toch levert bij zijne verbranding zwaveligzuur - bij het volk bekend onder den naam van zwaveldamp, - hetwelk zeer nadeelig voor de ademhaling is. Dit laatste is ook het geval met koolzuur. Bovendien neemt dit vrij wat hitte weg ter zijner verwarming, en verminderd dus de hitte der vlam.
Ter verwijdering van het zwavelwaterstof en koolzuur liet men vroeger algemeen, thans nog op enkele plaatsen, het gas door doelmatig ingerichte kalkbakken stroomen, waarin zich de zwavelwaterstof en het koolzuur met de gebluschte kalk verbonden tot koolzure kalk en zwavelcalcium. De zuivering door kalkhydraat is evenwel niet volkomen, waarschijnlijk voortspruitend uit de omstandigheid dat koolzuur zwavelcalcium eenigzins ontleedt. Daaron heeft men naar andere middelen omgezien ter wegneming van het zwavelwaterstofgas.
IJzeroxydhydraat schijnt, blijkens de ervaring, daartoe het beste geschikt en wordt daarvoor bereid naar Laming's methode. Men neemt gelijke deelen gebluschte kalk, zaagsel en sulfas ferrosus (koperood, groene vitriool), mengt de gebluschte kalk met het zaagsel goed door elkander en bevochticht dat mengsel met de opgeloste groene vitriool. De gebluschte kalk werkt zoodanig op het ijzeroxydulzout dat zwavelzure kalk (gips) en ijzeroxydulhydraat gevormd worden. Laat men het mengsel 24 uren aan

{==413==} {>>pagina-aanduiding<<}
de lucht blootgesteld, dan zet zich het ijzeroxydulhydraat in ijzeroxydhydraat om door de zuurstof der lucht. Dit mengsel nu van gips, ijzeroxydhydraat en gebluschte kalk 1), Laming's mengsel genoemd, oefent de volgende werking uit op het doorstroomende gas. De nog overgeblevene, niet in gips veranderde ongebluschte kalk neemt koolzuur op, het ijzeroxydhydraat verbindt zich met de zwavelwaterstof tot zwavelijzer. Om het nog overgeblevene koolzuur op te nemen, plaats men voor of achter, liefst achter het Laming's mengsel kalkbakken.
Een groot voordeel van dit mengsel is, dat het, na eenmaal gediend te hebben, op eene gemakkelijke en onkostbare wijze weêr tot gebruik geschikt wordt. Spreidt men namelijk het gevormde zwavelijzer aan de lucht uit, dan vormt zich daaruit wederom zwavelzuur ijzeroxydul (groene vitriool). Dit vormt met de aanwezige koolzure kalk, gips en ijzeroxydulhydraat, hetwelk aan de lucht in oxydhydraat verandert. Voegt men daarna weder eenig kalkhydraat bij, dan is het mengsel weder goed. Men kan deze bewerking verscheidene malen herhalen, tot dat de hoeveelheid aanwezige zwavel 2) het onbruikbaar doet worden. In plaats van sulfas ferrosus gebruikt men ook een mengsel van ijzerchloruur en mangaanchloruur.
Het gasmengsel is na al die bewerkingen genoeg gezuiverd ter verlichting en bevat procentsgewijze de volgen de bestanddeelen waarbij op te merken valt, dat onder zware koolwaterstoffen verstaan moet worden, behalve het zwaar koolwaterstofgas (C4 H4), de aan koolstof rijkere koolwaterstofverbindingen, die, vluchtig zijnde, in geringe hoeveelheid zich in het lichtgas bevinden zooals het benzol (C12 H6) en het acetylen (C4 H2).

bestanddeelen.	specifiek gewicht.
	1	2	3	4	5
	0.62	0.34	0.26	0.38	0.43
Zwaar koolwaterstofgas	10.8	7.2	24.5	4.8	6.8
Licht koolwaterstofgas	42.0	38.4	58.4	37.0	38.7
Waterstofgas	36.0	44.0	10.5	49.1	43.5
Kooloxydgas	10.0	5.7	6.5	6.0	5.9


{==414==} {>>pagina-aanduiding<<}

Ook komen nog voor koolzuur en stikstof, deze zijn hier niet procents gewijze opgegeven. Het gas vermeld onder 1, was bereid uit Wigan Cannel coal, 2 is de analyse van lichtgas uit Heidelberg, 3 de analyse van gas uit Boghead coal, 4 en 5 van Weener lichtgassen.
Het zwaar koolwaterstof is het lichtend godeelte van al deze stoffen daar bij hare verbranding kool afgescheiden wordt, die in de vlam gloeiend geworden deze lichtend maakt. Dat werkelijk het zwaar koolwaterstof het lichten der vlam veroorzaakt, blijkt nog duidelijker, als men de verbrandings-verschijnselen der overige bestanddeelen afzonderlijk nagaat. Het moerasgas (licht koolw.) brandt met eene vlam, die niet meer licht verspreidt dan de alcoholvlam; waterstof met eene nauwelijks lichtgevende, kooloxijd met eene weinig lichtgevende vlam. Nu kan men elke weinig lichtende vlam lichtgevend maken door er lichamen in te brengen, die gloeien kunnen, (princiep van Drummonds kalklicht.) Dit beginsel wordt ook op het lichtgas toegepast door de zware koolwaterstoffen te vermeerderen, wat men vroeger deed door het met harsgas te vermengen. Het gas ging dan echter aan een ander euvel mank, nl. dat het niet geschikt was zonder glas gebrand te worden, daar de vlam walmde. Tegenwoordig heeft men het gebruik van harsgas nagelaten en bedient zich van Boghead of Lesmahagokolengas.
Het gas wordt, zooals bekend is, door ijzeren buizen den verbruikers toegevoerd en, uit den aard der zaak geschiedt het meten van het geconsumeerde gas ten huize van deze. Het geschied door middel van een werktuig, gasmeter genaamd, hetwelk uit twee hoofdgedeelten bestaat, de maat en de noteertoestel. De eerstgenoemde bestaat uit een blikken cylinder, trommel genaamd, draaiend om eene horizontale as, en door tusschenschotten in vier afdeelingen, kamers, verdeeld, zooals nevensgaande figuur aantoont.
Zij is iets meer dan halverwege met water gevuld en de inrichting is zoodanig, dat slechts eene kamer door het in stoomende gas gevuld kan worden, zooals lichtelijk uit de teekening te zien is 1). Bij den hier voorgestelden stand der trommel

{==415==} {>>pagina-aanduiding<<}
kan slechts A1 gevuld worden. Het gas in het midden der trommel uit de buis c stroomende drukt tegen den wand e der kamer A1, aan, daardoor draait de trommel in de richting der pijl a b even als de wieken eener windmolen voor de drukking des winds. Het gas vult de kamer tot dat de opening e1 boven het water komt, als wanneer het gas tusschen de trommel en haren mantel uitstroomt. Zoo komen alle kamers aan de beurt en, wanneer zij den stand A4 bereikt hebben, stroomt het gas door de buis f uit.


{== afbeelding 
	
Fig. 1.==} {>>afbeelding<<}
    

De as, waarom de trommel draait, is aan haar einde met eene schroef zonder einde voorzien, die een horizontaal tandrad drijft. Door een eenvoudig zamenstel van raderen wordt deze beweging zoo geregeld, dat eene notering geschiedt van het doorgestroomde gasvolumen. Daartoe is de trommel zoo geconstrueerd, dat het in eene omwenteling doorgestroomde gas een volumen inneemt zoo groot als de ruimte der trommel, die niet met water gevuld is. Eene omwenteling doet dus de wijzers zoo veel gas noteeren als die ruimte bedraagt. Gesteld, die ruimte is 5 kub. voet groot, dan teekent de wijzer na 20 omwentelingen 100 kub. voet gebruikt gas op.
Zoo lang nu het water in de juiste hoeveelheid aanwezig is, gaat alles eerlijk in zijn werk; is dit echter niet het geval, dan kan, naarmate er water te veel of te weinig in is, gasverbruiker

{==416==} {>>pagina-aanduiding<<}
of gasleverancier schade lijden. Is er water te veel, dan ook doet de trommel eene omwenteling nadat er zooveel gas doorgestroomd is als de niet met water gevulde ruimte bedraagt, welke nu kleiner is. Dit toepassend op het vorige voorbeeld, zou de wijzer na 20 omwentelingen 100 kub. voet noteren terwijl, iudien de niet met water gevulde ruimte 4 kub. voet groot is, slechts 80 kub. voet door de trommel gestroomd is. Is er te weinig water in de trommel, dan stroomt er meer gas door in eene omwenteling dan genoteerd wordt, wat wel zonder uitlegging begrepen zal worden.
Om nu elk het zijne te geven, heeft de gasmeter de volgende inrichting. Voor de trommel bevindt zich een kastje - waarboven de wijzerplaten zijn aangebracht - hetwelk aan zijne boven- en zijwand eene opening heeft door eene schroef gesloten.


{== afbeelding 
	
Fig. 2.==} {>>afbeelding<<}
    

Deze schroeven dienen om den waterstand te regelen door nl. bij gesloten hoofdkraan beide schroeven te openen en in k water bij te gieten, tot dat het bij 1 - welke schroef juist ter hoogte

{==417==} {>>pagina-aanduiding<<}
zich bevindt van den normalen waterstand - uitstroomt. Deze vulling behoort wekelijks te geschieden.
Bij al te lagen waterstand sluit zich de klep d g door het zakken van den drijvenden kogel h en sluit dus de toegang aan het gas uit de buis c af. Dit zakken der klep veroorzaakt het flikkeren en eindelijk het uitgaan van het licht en is dus eene contrôle van den gasfabrikant op den verbruiker.
Bij elken meter is eene opgave van het aantal lichten, dat hij voeden kan. De ervaring heeft geleerd, dat het branden van meer lichten op een meter dan daarop uitgedrukt staat, nadeelig is voor den verbruiker en ook, dat het raadzaam is om, bij eene grootere comsumtie dan 400 kub. voet per uur, deze te meten door middel van twee gasmeters. Het is eene groote onbillijkheid dat de wet geen ijk op de gasmeters vordert, daar het eene waarheid is, dat zij meest allen slecht gecalibreerd zijn.
De gasbranders komen in drie soorten voor: 1o. de Argandsche. 2o. de spleet-, 3o. de gaatjesbrander. De twee laatste zijn meer bekend onder den naam van vleermuis of zwaluwstaartbranders en hoewel die naam op beide gemeenschappelijk wordt toegepast, zoo is er nog groot verschil tusschen hen. De Argandbrander, die met een glazen schoorsteen gebruikt wordt, bestaat uit een hollen koperen of porceleinen ring, van boven met gaatjes voorzien, van onderen op eene gaffelvormig vertakte buis staande. De gaatjes, in de bovenste plaat zijn meestal ten getale van 32. Deze branders zijn van allen de beste.
Spleetbranders zijn buizen van boven gesloten en dáár alleen van eene fijne spleet voorzien. De vorm van het bovenste gedeelte dier gesloten buis is niet onverschillig voor de deugdelijkheid van den brander; de beste is de elliptisch gewelfde. Ook de vorm der spleet oefent invloed uit; eene diepe spleet, door eene rechte lijn begrensd, is eene nadeelige constructie, omdat daardoor bij de vlam de zijdelingsche punten ontstaan, die onverbrand lichtgas afvoeren. De oorzaak die puntvorming is deze: Het gas ontwijkt door eene diepe spleet in eene bijna horizontale richting daar de brander verticaal staat, maar stijgt door zijn minder soortelijk gewicht dadelijk in de hoogte. De vlam vouwt zich als het ware daardoor toe, en door die verdikking verbrandt het gas minder goed. Dit nadeel wordt bijna geheel opgeheven door de spleet met eene fijne circulairzaag te zagen, zoodat zij begrensd wordt door een cirkel. Zulk eene spleet-
{==418==} {>>pagina-aanduiding<<}
brander levert eene vlam van nagenoeg dezen vorm (nevensgaande figuur).


{== afbeelding 
	
Fig. 3.==} {>>afbeelding<<}
    

In vele opzichten overtreffen de gaatjesbranders de spleetbranders in deugdelijkheid. Deze worden ook gevormd door een aan haar boveneinde gesloten buis, welker bovenwand door twee of drie gaten doorboord is. Hunne vlam lijdt niet aan het euvel der puntvorming.
Er zijn eene massa wijzigingen der twee laatste soorten branders voorgeslagen, alle bezuiniging in het gasverbruik beoogende. In plaats van aan die bedoeling te beantwoorden, branden zij blijkens de ervaring veel duurder on voldoet geene vorm beter dan de eenvoudige, hier opgenoemde.
Het materiaal waaruit de branders vervaardigd worden was langen tijd koper of staal; doch de verdunning, die het gas onderging door de warmte, die het ontving van den verhitten brander, deed besluiten om minder goede geleiders tot hunne vervaardiging te gebruiken. Tegenwoordig worden zij meest vervaardigd uit speksteen. De consumtie waarvoor zij ingericht zijn is er door ringvormige strepen op aangegeven. Zoo beduidt gewoonlijk een diepe streep 4 kub. voet, elke fijnere 1 kub. voet.
Behalve ter verlichting wordt het lichtgas dikwijls aangewend ter verhitting. De opgenoemde branders zijn daartoe niet geschikt.

{==419==} {>>pagina-aanduiding<<}
De lichtende vlam geeft niet de grootst mogelijke hitte, daar niet alle aanwezige koolstof verbrandt en de onverbrande, voor hare gloeiing warmte aan de vlam onttrekt. Bovendien zou de lichtende vlam, aangewend ter verwarming, het te verhitten voorwerp met roet bekleeden, wat men liefst vermijdt. Men verandert dus de lichtgevende vlam in eene niet lichtgevende, en bereikt dit doel door toevoeging van lucht. Bunsen heeft dit in zijn gaslamp uitstekend toegepast. In de huishouding gebruikt men eene andere toepassing van hetzelfde beginsel, in de zoogenaamde Elsnersche kooklampen. Bij deze is een stuk metaalgaas boven de uitstroomingsopening gebragt en het gas, dat zich dus met lucht heeft vermengd, wordt boven het gaas ontstoken. De afstand tusschen gaas en uitstroominsopening bepaalt natuurlijk het meerdere of mindere licht der vlam. Men vind licht de gewenschte afstand als men bedenkt, dat het gas, vermengd met 6 maal zijn volumen lucht, geheel zonder lichtverschijnsel verbrandt.
Het pijpgas heeft als verlichtingsmiddel in onze dagen een geduchte concurrent gekregen in de petroleum. Bij een onpartijdig oordeel zal men echter aan het eerste de voorkeur moeten schenken, wegens zijne geschiktheid tot verschillende doeleinden, die geene andere vlam bezit. Voor sommige bedrijven toch, is het gas onmisbaar. Den particulieren gebruiker geeft het ontegenzeggelijk veel gemak, en niet het minst te schatten is zijne eigenschap, dat zijne ligtgevende vlam zoo gemakkelijk en doelmatig in een niet lichtende, maar groote hitte gevende, veranderd kon worden.
Terwijl tot hiertoe hoofdzakelijk van de gasvormige producten der drooge destillatie van steenkolen sprake is geweest en de gemakkelijk te verdichten ter loop slechts aangeroerd zijn, liggen nu deze laatste aan de beurt.
Het is onnoodig op te merken, dat de gasfabrikage het verreweg in belangrijkheid wint van alle andere industrie, die met de producten dier drooge destillatie gedreven wordt. Zijn de andere echter al niet van zoo uitgebreid nut, zij staan toch hoog aangeschreven, en daaronder zeker niet het minst de kleurstoffen, die in pracht de meest geschatte op zij streven of overtreffen. Het gebruik dier kleuren in de ververij dagteekent, zooals reeds in den beginne gezegd is, eerst uit het laatste tiental jaren en nog steeds worden uit dezelfde grondstoffen nieuwe kleuren ontdekt, die even gretig opneming vinden, daar zij of duurzamer

{==420==} {>>pagina-aanduiding<<}
of goedkooper zijn, of beter bij kunstlicht voldoen. Schijnt het al vreemd, dat uit de zwarte steenkool de prachtigste kleurschakeeringen te voorschijn treden, nog wonderlijker klinkt het, dat uit de destillatie-producten dier zelfde stof, zoo onaangenaam riekend, de parfumerie hare geurigste middelen verkrijgt.
Hier volgen nu eenige algemeene begrippen omtrent de bereidingswijze dier kleuren waarbij iets van de theorie der ververij gevoegd is. Reeds hier verontschuldig ik mij wegens het voorkomen van chemische formules in den tekst, wat bij dit onderwerp bijna niet te vermijden is, zal het voor den meer of min ingewijde in de chemie verstaanbaar zijn. Men zal er echter slechts zulke aantreffen, die bepaald onmisbaar zijn; wat tot verdere verduidelijking kan dienen zal hier of daar in eene noot bijgevoegd worden.
De eerste bewerking, die de steenkolenteer, zooals zij door de gasfabrieken geleverd wordt, ondergaat, is eene destillatie ter scheiding der stoffen lichter en zwaarder dan water. Men noemt deze destillaten lichte en zware steenkolenteer-olie. De lichte gaat het eerst over, bevat dus de vlugtigere bestanddeelen, zijnde hoofdzakelijk koolwaterstoffen, verwant aan het benzol (vlekkenwater). De zware steenkolenteer-olie bevat hoofdzakelijk phenol (kreosoot uit steenkolenteer) en naphtalin, eene koolwaterstofverbinding, die voor korten tijd nog zonder eenige waarde was en waaruit onlangs een prachtige oranjekleurstof bereid is, die reeds in de ververij gebruikt wordt. Wat na deze destillatie terug blijft wordt als teer gebruikt.
De bestanddeelen der lichte en zware steenkolenteer-olie ondergaan ter bereiding der kleuren menigvuldige omzettingen, tot wier goed begrip men niet zonder chemische kennis komen kan. Diensvolgens kan hier slechts de bereidingswijze zonder veel verklaring gegeven worden.
De Anilinkleuren zullen, als de meest belangrijke, het eerst behandeld worden. Hare grondstof is de lichte steenkolenteer-olie. Men destilleert deze, vangt op wat voor 160o C. overgaat, schudt dit met geconcentreerd zwavelzuur (vitriool) en wascht het met water en koolzure natron (soda). Dit wordt dan aan gefractionneerde destillatie onderworpen, ter scheiding der daarin bevatte koolwaterstoffen. Het eerst overgaande destillaat, kookpunt 80o-100o C. wordt in den handel zeer lichte, wat overgaat bij 100o-120o C. lichte, en wat bij 120o-140o C.

{==421==} {>>pagina-aanduiding<<}
overgaat wordt zware benzol genoemd. Deze verschillende destillaten zijn mengsels in verschillende verhoudingen, van drie koolwaterstoffen, waarvan twee voor ons van belang zijn, nl. benzol en toluol 1), namen afgeleid van benzoëhars en tolubalsem. In het destillaat dat het eerste overgaat heeft het benzol de overhand, in het tweede en derde het toluol. De scheiding van beiden en de zuivering is een lastige arbeid. In uiterlijk, in oplossingsvermogen en in reuk komen ze veel met elkander overeen, alleen hun smeltpunt is verschillend. Dit is van het benzol hooger dan van het toluol, zelfs zoo, dat het tot scheiding van beide dienen kan. Benzol verstopt soms des winters onbedekte gaspijpen, daar zijne damp, zooals reeds gezegd is, in het lichtgas aanwezig is.
De eerstvolgende bewerking dezer destillaten op den weg der Anilinkleurenbereiding is de omzetting van benzol en toluol in Nitrobenzol en Nitrotoluol 2), stoffen, waarin 1 atoom (= 1 gewichtsdeel) waterstof, door 1 atoom (= 46 gewichtsdeelen) van het lichaam NO4, zijnde eene verbinding van 14 gewichtsdeelen stikstof met 32 gew. deelen zuurstof, en ondersalpeterzuur genaamd, vervangen is. Deze omzetting geschiedt of alleen door salpeterzuur (sterk water) NO5 - eene verbinding, 8 gewichtsdeelen zuurstof meer bevattende dan het lichaam NO4 - of door een mengsel van salpeterzuur en zwavelzuur. - Bij de eerste manier giet men benzol en salpeterzuur, elk afzonderlijk, in cene door koud water afgekoelde spiraalvormige buis, of in goed afgekoelde ijzeren vaten, in de verhouding van 3 deelen salpeterzuur en 2 deelen benzol. Bij deze bereiding geschiedt de omzetting zeer spoedig; veel langer duurt zij bij de tweede manier, n.l. 2 of 3 weken. Bij deze methode brengt men de onder elkander gemengde stoffen in aarden of ijzeren vaten, roert van tijd tot tijd om en bekoelt, zoo noodig. Nadat de omzetting geschied is, scheidt men het nitrobenzol met water af en wascht het daarna met koolzure natron (soda). Om het te zuiveren destilleert men het met waterdamp, bij toevoeging van eenig krijt of soda. Op 6 deelen water gaat 1 deel nitrobenzol over, als men waterdamp van 1 atmospheer drukking gebruikt. Op dezelfde wijze wordt uit Toluol, nitrotoluol verkregen. Nitrobenzol

{==422==} {>>pagina-aanduiding<<}
en ook nitrotoluol zijn welriekende stoffen, en het eerste is in de parfumerie als Essence de Mirbane in gebruik gekomen.
Uit Nitrobenzol en Nitrotoluol nu, wordt Anilin en Toluidin bereid en wel, door aan deze verbindingen de zuurstof te ontnemen en er waterstof voor in de plaats te brengen. In het algemeen noemt men elk proces, waarbij zuurstof aan eenig lichaam onttrokken wordt, reduceren. Nu is waterstof een der beste reducerende middelen, daar het zich met de zuurstof tot water verbindt. Zoo ook bij Nitrobenzol, volgens de vergelijking 
{== afbeelding 	==} {>>afbeelding<<}
    
. Door dus waterstof te ontwikkelen in tegenwoordigheid van Nitrobenzol, verkrijgt men anilin en water. Nu kan waterstof volgens verschillende methoden vrij gemaakt worden. De meest gebruikelijke in het onderhavige geval is ijzer met azijnzuur. Men brengt gelijke deelen nitrobenzol, azijnzuur en ijzervijlsel in eene retort en bekoelt, zoo noodig. Nadat de massa bijna vast is geworden, destilleert men ze met kalk in een ijzeren cilinder en verhit ten laatste tot donker gloeihitte. Men zuivert dit destillaat, ruwe anilin geheeten, door nog eens met waterdamp te destilleren.
In het bovenstaande is steeds gelijktijdig sprake geweest van benzol en toluol en van de daaruit op gelijke wijze bereide stoffen. Dit is daarom geschiedt, omdat Hoffmann heeft aangetoond, dat de meest bekende anilinkleurstof, het anilinrood, als voorwaarde van vorming, beiden vereischt, wat waarschijnlijk ook wel bij de andere kleuren het geval zal zijn, daar zij tot dusverre nog allen uit toluidinhoudend anilin bereid zijn geworworden. Bovendien geloof ik niet, dat de duidelijkheid benaddle wordt door het gelijktijdig noemen dier beide stoffen, aangezien hare analoge verhouding geene verwaaring in het begrip der omzetting geven kan.
Het anilin en toluidin zijn bases, dat wil zeggen, stoffen, die zich met zuren, b.v. zwavelzuur, salpeterzuur, zoutzuur, (geest van zout) arsenigzuur, (rattekruid) enz. tot zouten kunnen verbinden. Uit de zouten van het anilin en uit het anilin zelf worden, door de inwerking van verschillende stoffen, de anilinkleuren bereid. Het is onmogelijk hier een denkbeeld te geven van de samenstelling der anilinkleuren, daar ik alsdan bij mijne lezers meer chemische kennis moet veronderstellen, dan billijkerwijze verwacht mag worden. Den weetgierigen lezer, genoegzaam daarvan

{==423==} {>>pagina-aanduiding<<}
voorzien, verwijs ik, indien hij meer wil vernemen omtrent de constitutie der anilinkleuren, naar Kekulés Organische Chemie 2ter Band, S. 668 u. folg. of van denzelfden schrijver, Chemie der Benzolderivate, over dezelfde zaak.
Voor dat de bereidingswijze der verschillende anilin- en andere kleuren uit de producten der drooge destillatie van steenkolen volgt, meen ik, niet ondienstig, iets over de theorie der ververij vooraf te laten gaan, opdat bij de bereidingswijze tegelijkertijd de toepassing dier kleuren in de ververij gegeven kan worden.
De stoffen, die aan de bewerking van het verwen onderworpen worden, zijn van plantaardigen of dierlijken oorsprong en naar dien oorsprong verschillend samengesteld. Zij ondergaan, voordat dat zij geverfd worden, verschillende voorbereidende bewerkingen, die allen ten doel hebben de deugdelijkheid en zachtheid van het weefsel te bevorderen, de holheid tegen te gaan en niet het minste - het goed gelukken van verven of drukken. Vlas en hennip worden daartoe geroot, om de vezels van de harsachtige deelen te ontdoen, die het weefsel, als zij niet goed verwijderd zijn, hol maken. Dan volgt na nog eenige bewerkingen het bleeken, hetwelk een omhulsel der vezel moet vernietigen, dat het opnemen der kleurstof tegenhoudt. Wol ondergaat eene zuivering van het smeer, dat zij bevat, hetwelk bij de fijnere wolsoorten meer bedraagt dan bij de gemeenere. - De zijde wordt gekookt met zeep om het hol worden van het weefsel te voorkomen en daarna nog met soda.
De vezel, die al de voorafgaande bewerkingen heeft ondergaan is geschikt de kleurstof in zich op te nemen. Deze opneming geschiedt direct of door tusschenkomst van eenig ligchaam, bijtmiddel (mordant) geheeten. Het is nl. noodig, zal de kleur blijvend zijn, dat de kleurstof, in de vezel opgenomen, daarin in eene vaste vorm zich bevinde. Evenwel is hierbij op te merken, dat onopgeloste of onoplosbare kleurstoffen geene kleurende werking uitoefenen (met uitzondering van ijzerroest). Wanneer de kleurstof niet uit zich zelve in de vezel den vasten toestand aanneemt, dan brengt men in deze zoodanige stof, die met de kleurstof eene onoplosbare verbinding vormt. Zulk een lichaam noemt men bijtmiddel (mordant). Men heeft bijtmiddelen, die de kleur dezelfde laten en ook, die ze veranderen; men gebruikt ze naar behoefte. De niet gekleurde zijn: aluin, azijnzure aluinaarde

{==424==} {>>pagina-aanduiding<<}
tinchloruur (tinzout). De gekleurde zijn azijnzuur ijzeroxyd, zwavelzuur ijzeroxydul (groene vitriool), koperzouten en looizuur.
Omtrent den aard der werking, die bij het verven optreedt, verkeert men nog in het onzekere. Vroeger hield men het er algemeen voor en thans nog verscheidenen, dat het verven eene uiting is van chemische verwantschap tusschen vezel en kleurstof en bij gebruik van een mordant, tusschen deze drie. Tegenwoordig is de mechanische theorie de meest gehuldigde, die het kleuren in eene adhaesie tusschen kleurstof en vezel veronderstelt. Tot steun der chemische theorie voert men aan de ontleding van zouten door het weefsel, bovendien dat de neergeslagen kleurstof verschilt naar den aard van de te kleuren vezel. De mechanische theorie heeft veel meer gronden voor zich. Men stelt zich de werking der adhaesie tusschen de kleurstof en de vezel voor, zooals die plaats grijpt tusschen kool en kleurstof. Zij voert tegen de chemische theorie aan dat de vezel vóór hare kleuring zoowel als na hare ontkleuring dezelfde structuur vertoont, bovendien, dat de plantaardige en de dierlijke vezel dezelfe verhouding toont tegenover kleurstof, wat niet plaats zou grijpen als de kleuring eene chemische werking was, daar die vezels zeer in samenstelling verschillen.
Nu overgaande tot de bereidingswijze der Anilinkleuren, moet opgemerkt worden, dat onder haar eene den boventoon voert als zijnde verreweg de belangrijkste, ook als uitgangspunt voor andere kleuren. Hoewel zij in ancienniteit - om dit woord hier te gebruiken - wijken moet voor eene harer zusters, zal zij echter om de zoo even genoemde eigenschap het eerst behandeld werden.
De kleur, waarvan hier sprake is, is het Anilinrood dat behalve dezen naam nog verscheidene andere bezit b.v. fuchsin - van de fuchsia - Magenta, Solferino enz. Het werd het eerst ontdekt door Hofmann in 1857. Zijne bereidingswijze was echter voor de praktijk niet aanbevelenswaardig. De methode, door Verguin van Lyon eenigen tijd later gevonden, was beter daartoe geschikt en in 1859 nam de bekende firma Renard frères et Franc patent daarop. Deze bereiden het fuchsin door 10 deelen anilinolie - zoo wordt toluidin houdende anilin genoemd - met 6 of 7 deelen watervrij tinchlorid gedurende 15-20 minuten te koken. Eerst wordt het mengsel geel, dan roodachtig, eindelijk fraai rood, in dikke lagen schijnt het zwart.

{==425==} {>>pagina-aanduiding<<}
Behalve deze methode bevatte hun patent nog menige andere bereidingswijze.
Van de vele voorgeslagene en in praktijk gebrachte methoden, haal ik hier slechts aan die van Schlumberger, die in plaats van tinchlorid salpeterzuur kwikoxydul gebruikt. Zij heeft wel voor boven die met tinchlorid. Eene andere weder is die van Depouilly et Lauth, uit Anilinolie en salpeterzuur Anilin; nog eene andere, die van Gerber-Keller uit Anilinolie en salpeterzuur kwikoxyd. De twee laatstgenoemde firma's hadden wegens haar patent een langdurig proces met de houders van het eerste patent Renard frères et Franc, dat ten gunste dezer laatsten beslist werd door de onderzoekingen van Prof. A.W. Hofmann, die aantoonde, dat de kleurstof door de beide eerste firma's vervaardigd, verbindingen van hetzelfde lichaam zijn als de kleurstof der firma Renard frères et Franc, zoodat deze het monopolie der Anilinroodbereiding in Frankrijk verkreeg. Van hoeveel gewicht die uitspraak voor de betrokken partijen was, kan men daaruit opmaken, dat de meergemelde firma Renard et Franc binnen korten tijd millioenen met haar fabriekaat verdiende, en dat later de firma overging in eene naainlooze vennootschap, met een kapitaal van vier millioen francs.
Tegenwoordig wordt het meeste Anilinrood met arsenikznur bereid. Medlock, een engelsch chemicus, nam daarop patent 18 Jan. 1860 en Nicholson 26 Jan. 1860.
Het ongezuiverde Anilinrood is een zwartroode massa met een groene metaalglans en eene schilferige breuk. Het wordt gezuiverd door gebruik te maken van zijne mindere oplosbaarheid in zoutoplossingen dan in water, en komt in handel voor als kristallen of als oplossing.
Om er mede te verven lost men de kristallen in kokend water op, schuimt de oplossing, filtreert ze door vilten zakken en verft direct met het filtraat zijde en wol, in de nuances genaamd: Rose des Alpes, Anilinrosa, Carmoisine, Magenta enz. Katoen vordert bijtmiddelen, zooals een bad van olyvenolie, eenig zwavelzuur en alcohol, en water; of looistoffen, of natronaluminaat. Er komt meestal slechts ééne nuance van de roode kleur bij het katoenverven voor.
Op het anilinrood laat ik de vroegst bekende anilinkleur volgen. Zij draagt den naam van Anilinviolet, maar is evenmin als het anilinrood van andere namen misdeeld. Eenigen dezer

{==426==} {>>pagina-aanduiding<<}
zijn: Mauve, Dahliablauw, Tyrisch purper, Violet Parme enz. W.H. Perkin, de ontdekker dezer kleur, nam den 26. Aug. 1856 patent op de volgende bereidingswijze. Hij vermengde de oplossingen van aequivalente hoeveelheden van zwavelzuur anilin en zure chroomzure kali en verkreeg een zwart neerslag hetwelk na zuivering Mauve gaf.
Ook van deze kleurstof bestaan verschillende bereidingswijzen. Depouilly en Lauth namen in Frankrijk (1860) patent voor de volgende methode. Een anilinzout wordt met eene oplossing van chloorkalk zoolang behandeld, totdat er een donker violette neerslag komt. Deze wordt vervolgens gezuiverd. Al de voorgeslagene methoden zijn weinig productief daar de opbrengst slechts 5-10% van het gebruikte anilinzout is. Dit maakt Perkin's Violet zeer duur. Men zon er dus op eene goedkoopere violette kleur te vervaardigen. Het gelukte inderdaad het anilinrood in de kuip in violet te veranderen, door middel van een mengsel violet mordant genaamd. Deze methode heeft echter haar belang verloren door de ontdekking van Girard, die violet uit Anilinrood bereidt door het 5-6 uren lang met zijn gelijk gewicht Anilin te verhitten op 165o-180o C.A.W. Hofmann verkreeg het prachtige Dahlia-violet door anilinrood met Jodaethijl te behandelen. Deze kleur is zeer kostbaar om het dure materiaal Jodaethijl, en wordt slechts gebezigd om zijde te verven.
Men had tot voor korten tijd groote last bij het gebruik der Anilinkleuren van hare onoplosbaarheid in water en moest zich van de dure alcohol bedienen, welke bovendien nog dit ongemak opleverde, dat, door het spoedig verdampen van dit oplossingsmiddel, de kleurstof zich ongelijk verdeelde over het weefsel. Aan Gaultier de Claubry heeft de industrie de gewichtige ontdekking te danken, dat de in water onoplosbare Anilinkleuren - in water oplosbaar zijn alleen fuchsin, Perkin's violet en bleu soluble - door ze met plantenslijm, gomoplossingen, eene oplossing van amandeloliezeep, dextrin, stijfsel, Glycerin of dierlijke lijm te behandelen, in water oplosbaar worden. Het beste voldoet een aftreksel van den Panama-bast (Quillaïa saponaria) en van het Egyptische zeephout (Gypsophila strutium). Met deze oplossingen verft men wol en katoen met een bijtmiddel en wel voor katoen hetzelfde als bij het fuensin, voor wol een bijtmiddel uit tinchorid, aluin en wijnsteen bestaande. De zijde heeft geen bijtmiddel noodig. De nuances worden

{==427==} {>>pagina-aanduiding<<}
langs verschillende wegen verkregen: of door verandering van de temperatuur van het bad of door het bezigen van verschillend violet. De nuances heeten: Anilinlila, Dahlia, Violenblauw, Hijacinth, echt Eminence, Amethyst enz.
Op dezelfde wijze als C.A. Girard zijn violet verkreeg door fuchsin met anilin té verhitten verkreeg hij bij toevoeging van meer anilin, eene blauwe kleurstof bleu de Paris, blen de Lyon genaamd. Price bracht eene wezenlijke verbetering aan de methode door zijne waarneming, dat een organisch zuur de bewerking bespoedigt. Volgens Prof. P. Bolley, verkrijgt men eene voordeelige productie door het gebruik van benzoëzuur. Nog twee methoden noem ik bier; de eene waarop O. Sacks in Londen patent heeft genomen. Bij deze smelt men 2 deelen anilinrood met 8 deelen anilinolie en lost daarin ½ deel gewone zeep op. Dit mengsel wordt 2 uren tot 210o-220o C. verhit. Daarna wordt het gezuiverd. De andere is de methode van Schäffer en Gros-Renaud door fuchsin en eene alcalische oplossing van gomlak voortdurend te koken, waardoor eene prachtig blauwe kleur ontstaat. (Bleu de Mulhouse). Nog komen voor het bij kunstlicht kleur houdende bleu de lumière en het door zwavelzuur oplosbaar gemaakte bleu soluble.
Het verven van wol met Anilinblauw gaat, even als bij het violet, door middel van een ordant; katoen heeft dezelfde bijtmiddelen voor deze kleur noodig als bij het violet en rood, maar neemt het blauw zoo goed niet aan. Zijde behoeft geen bijtmiddel.
Anilingroen, ook aldehyd groen genoemd - naar zijne bereidingswijze - werd door C.J. Eusèbe in 1864 te Parijs ontdekt. Men lost ter zijner bereiding fuchsin in tamelijk sterk zwavelzuur op en voegt er aldehyd bij, verhit in een zandbad, totdat een droppel van het mengsel, in zuur gemaakt water gebracht, eene groene kleur aanneemt. Dan voegt men er kokend water en onderzwaveligzure natron 1) bij. Deze kleur overtreft in schoonheid verre de kleurstof bereid uit Pikrinzuur en Indigocarmin, maar is wegens hare hooge prijs alleen voor zijde te gebruiken.
Anilingeel is een nevenproduct bij de bereiding van Anilinrood, dat weinig waarde heeft, in zooverre reeds voor de ontdekking

{==428==} {>>pagina-aanduiding<<}
der Anilinkleuren het straks te vermelden pikrinzuur bekend was en volop gebruikt werd.
Verhit men Girard's anilinviolet en zoutzuur anilin gezamenlijk tot 240o C., dan verkrijgt men Anilinbruin, hetwelk de modelkeur Havana oplevert. Het verwt wol zonder bijtmiddel. Ook komt een soort bruin in den handel voor, Naphta bruin genoemd, zijnde slecht gezuiverd anilinrood; men lost dit op in azijnzuur, de kleuren, die het geeft zijn echter niet echt.
Het anilinzwart bestaat niet in den vrijen toestand, het wordt op den draad te voorschijn gebragt. Er zijn verscheidene recepten ter zijner bereiding. De ontdekker er van is John Lightfoot te Accrington, die er in 1868 patent op nam. Lauth bracht aan Lightfoot's methode eenige verbeteringen aan door te verbinderen, dat bij het drukken van anilinzwart de drukrollen aangetast worden en de draad in sterkte lijdt. Deze kleur is echter niet geschikt om wol te verven, maar laat zich uitmuntend bezigen tot het merken van goederen, die met chloorkalk gebleekt worden, daar het niet daardoor aangetast wordt noch door zuren. De methode van Lauth is weder overtroffen door die van een fransch werkman te Rouaan, Lucas genaamd, die zijn geheim aan de firma Petersen in St. Denis, Villeneuve la Garenne verkocht, zoodat nu deze een zwarte kleurstof in den handel brengt onder den naam van Noir d'Anilin Lucas. Het voordeel van deze boven de andere methoden is, dat zij een zwarte kleurstof als zoodanig levert, die weinig moeite in hare bewerking vordert.
Eenige voor de industrie tot nog toe minder belangrijke anilinkleuren, die of uit het anilinrood of het anilinzwart bereid worden, ga ik stilzwijgend voorbij.
Het gebruik der anilinkleuren in niet alleen beperkt gebleven tot het verven van weefsels, maar heeft zich uitgestrekt tot het kleuren van bontwerk, hoedveêren, kunstbloemen, speelgoed, leer, mandwerk, was- en paraffinkaarsen, enz. Dit gebruik bracht de vraag op het tapijt: zijn de anilinkleuren vergiftig? De ervaring leert, dat, minstens mechanisch, zij niet vergiftig werken, daar zij op de gezondheid der werkleiden in de fabrieken geen nadeeligen invloed uitoefenen. Maar het gebruik dat er nog verder van gemaakt wordt, waardoor zij in het spijsverteeringskanaal geraken, moet tot voorzigtigheid aansporen. In het dagelijksch gebruik komen tegenwoordig voor: likeuren met

{==429==} {>>pagina-aanduiding<<}
anilinkleuren gekleurd, evenzoo confituren, vruchtensappen en vruchtenijs. Nu is volgens de onderzoekingen van Sonnenkalb anilin een heftig gif, kleine giften veroorzaken onpasselijkheid, grooten den dood. Zuivere anilinkleuren zijn niet vergiftig, maar in geval van onzuiverheid kan haar arsenik- of kwikgehalte giftig werken. Hoewel door het groote kleuringsvermogen dier lichamen het gevaar verkleind wordt, blijft voorzichtigheid aanbevolen.
Voor het schilderen met olieverf zijn de anilinkleuren niet te gebruiken om hare geringe duurzaamheid.
De zware steenkolenteer-olie - het destillaat dat tusschen 150o-200o C. van de steenkolenteer overgaat - bevat, zooals reeds gezegd is, hoofdzakelijk phenol en naphtalin.
Het phenol 1), bekend onder den naam van steenkolenteerkreosoot, wordt gebezigd tot conservering van hout, maar voornamelijk ter bereiding der gele kleurstof, die pikrinzuur 2) heet. Deze werd reeds in de vorige eeuw ontdekt en verkreeg verschillende namen, de meest gebruikelijke is hier opgegeven. Het wordt bereid door phenol met salpeterzuur te behandelen, in het begin zonder hitte aan te brengen, daar de inwerking heftig is.
Deze stof kleurt wol en zijde zonder bijtmiddel fraai geel. Linnen en katoen worden door haar niet gekleurd, het pikrinzuur kan dus als een herkenningsmiddel voor deze stoffen dienen en wordt ook als zoodanig gebruikt.
Het andere hoofdbestanddeel der zware steenkolen teerolie, het naphtalin, was tot voor korten tijd bijna zonder waarde. Men bereidde wel uit zoutzuur naphtalamin - analoog aan hetzelfde anilinzout - door inwerking van salpeterigzure potasch roode en violette kleuren, maar zij moesten in deugdelijkheid wijken voor dezelfde Anilinkleuren. In Frankrijk leerde men vervolgens uit het naphtalin benzoëzuur bereiden en gebruikte daarvoor niet de stof, verkregen uit de zware steenkolenteer-olie, maar wat zich afzet in de buizen der gasfabriek. Dit laat zich n.l. gemakkelijk zuiveren door sublimatie. Het naphtalin zet zich dikwijls in groote massas in de wijde buizen af en verstopt deze wel eens. Het wordt toch bij 79o C. vast.

{==430==} {>>pagina-aanduiding<<}

Uit het gezuiverde naphtalin wordt door omzettingen analoog aan die van het benzol tot anilin, naphtalamin - eene base verkregen. Door andere omzettingen - wier vermelding hier niet op hare plaats zoude zijn - wordt een prachtige geel tot oranje gekleurde stof 1) verkregen, die reeds in de ververij opgenomen is. Zij kleurt zijde en wol zonder bijtmiddel.

Ik eindig hier mijne beschouwing over de producten der drooge destillatie van steenkolen.
Voorzeker is het een onderwerp, welks populaire voorstelling een der moeijelijkste is en zal daarom menige lezer van dit tijdschrift deze bladen oningezien laten. En kan men al niet beter verwachten, waar zoovele termen, onbekend in het dagelijksch leven, voorkomen in een opstel, dat voor een beschaafd, hoewel niet deskundig publiek gebracht wordt, hij, die niet geheel onkundig wil blijven van het drijven en werken op dit gebied, zal wel deze geringe moeijelijkheid te boven komen. Ik heb, zoo veel mogelijk, waar namen uit het gewone leven voorhanden waren, deze naast de scheikundige gezet. Voor vele was dit ondoenlijk; aldehijd heet toch niet anders dan aldehijd.
Het verven is niet nader omschreven omdat, wie eene blauwververij ooit gezien heeft, - en wie het niet gedaan heeft doe het nog, - die op het oog eenvoudige maar in de praktijk ervaring vorderende bewerking heeft kunnen nagaan. Aanschouwen gaat bij deze zaken bovenal. Men moge in woorden nog zoo duidelijk de voorstelling eener zaak kunnen geven, praktijk laat zich niet in woorden zeggen.
Nog dit eene: De afbeelding der trommel van den gasmeter is genomen naar eene oudere inrichting, maar met voordacht gekozen, omdat, naar mijn oordeel, zij de omwenteling der trommel duidelijker maakt, dan eene afbeelding der nieuwere constructie dit zou doen.
Hoorn, April 1868.





{==431==} {>>pagina-aanduiding<<}

Eene dwaling.

Door Ada Nore.

I.

Nog voor het eindigen van het badseizoen had mijnheer Rooze Wiesbaden verlaten en hij was met zijn gansche familie, die echter niet bijzonder talrijk was, daar ze slechts bestond uit een zoon, een dochter en een nicht, in het groote huis op de voorname gracht in de aanzienlijke stad zijner inwoning teruggekeerd.
Mijnheer Rooze was naar Wiesbaden getogen, zoo al niet met de vaste hoop in 't hart, dat de bronnen zijne lichaamskwalen zouden genezen, dan toch om te beproeven of zij zijne krachten mochten versterken en wat meer levenslust brengen in zijn ziekelijk gemoed; en de leden van zijn gezin waren meegegaan, eensdeels om hem te kunnen dienen met hunne hulpe en voor het overige om waereldwijsheid op te doen en zich te amuseeren; voor zoo verre dit laatste bij den toestand, waarin 't hoofd des gezins verkeerde, mogelijk zou zijn.
Maar nu waren allen uit Wiesbaden wedergekeerd, nog voor het eindigen van het badseizoen; mijnheer Rooze toch was reeds lang tot de droevige ervaring gekomen, dat noch de ‘Kochbrunnen’, noch de ‘Kaltwasser-Anstalten’, ja, noch al de negen-entwintig bronnen van Wiesbaden te zamen, zijn levensdruur zouden verlengen, evenmin als het ‘Curleben’, - hetwelk hem bij den aanvang eenige verstrooiing had verschaft, maar dat hem bij langer duur begon te vervelen - in staat bleek om zijn ziekelijk

{==432==} {>>pagina-aanduiding<<}
gemoed nieuwen levenslust in te storten. Daarom ging hij henen, treuriger dan hij gekomen was, meer dan ooit overtuigd van de ongeneeslijkheid zijner kwalen - en hij had gelijk. Hij wam dood-ziek terug.
De andere huisgenooten brachten voor zichzelven ervaringen meê van gansch anderen aard. John, de oudste zoon, die omstreeks dertig jaren telde, was nog jong genoeg om meer genoegen te vinden in de menigvuldige uitspanningen, die het leven in Wiesbaden verschaffen kan aan iemand, die nog een hart heeft voor de vreugden der waereld, en - geld genoeg om zich daarvan te voorzien. - Wanneer hij, in 't volgend jaar, met de beminde zijns harten gehuwd zou zijn, hoopte hij met zijn jong vrouwtjen het zelfde geluk, in dubbele mate, nog eens over te leven.
En Marie, zijn vijf-en-twintig-jarige zuster, bracht nog blijder herinnering mede: 't was wel aardig, dat stadgenooten, die elkander in de plaats hunner inwoning toch zoo dikwijls hadden ontmoet in den gloed der bals en partijen, nu in den vreemde nauwer kennis moesten maken en dat de warme beloften van minne op een wandeling naar de koudwaterbaden uit den kloppenden boezem moesten opwellen; het engagement was gesloten en welhaast stond het nu publiek te worden: de verlovingspartij zou worden gevierd, zoodra papa beter was.
En ook Regina Rooze, de nicht van den vader des huizes, de weeze, die zijn weldadigheid genoot van kindsbeen af, toen ze, na den dood harer ouders in behoeftige omstandigheden achterblijvende, door oom in den kring van zijn eigen gezin werd opgenomen, ook de twintigjarige Regina kwam niet zonder herinneringen uit Wiesbaden terug. Hoe menigmalen nog zag zij het wagentijen in hare verbeelding aanrollen, waarin een lief meisjen, oogenschijnlijk bloeiend van gezondheid, was gezeten, om straks in het frissche bad genezing te zoeken voor zenuwtoevallen en de daaruit ontstane verlamming; maar het beeld van de ongelukkige schoone week dan op den achtergrond voor de gestalte des broeders, die al aanstonds bij zijn komst te Wiesbaden Regina's sympathie had gewonnen door de liefderijke zorgen, waarmede hij, meer dan eenig ander lid der familie, zijn zuster diende. - Later had zij vernomen, dat hij zijne studiën in de Letteren aan de Akademie had geëindigd, - dat de ‘oude heer’ niet meegegaan was naar Wiesbaden, omdat zijne zaken hem dit niet veroorloof-
{==433==} {>>pagina-aanduiding<<}
den, maar hen onder sauve-garde had gesteld van een vriend van leeftijd, die de baden mede moest gebruiken; daarna had hem leeren kennen als een jong mensch van - zij geloofde het vast - velerlei talent, vol geest en met een minzaam karakter.
En eensklaps, onverwachts, had hij Wiesbaden verlaten, was hij heengereisd met zijn familie, zonder dat hij afscheid van haar had genomen, - en dat niettegenstaande hij somwijlen reeds woorden tot haar had gesproken, die haar iets konden doen vermoeden. Wat zou zij hem geantwoord hebben, indien hij zich ten laatste duidelijk had gedeclareerd? Zij wist het niet, - zoo was het immers goed, - want het was voorbij, voor altoos!
De heerlijke symphoniën van Duitschlands groote componisten, te Wiesbaden gehoord, trilden nog in 't gemoed der jeugdige Roozes en in hun oor weerklonk nog bij wijlen het sleepend schuifelen der vlugge voetjes, bij de réunion dansante, nu zij in het groote kille huis waren wedergekeerd, waar het zoo stil, zoo dood stil werd, sedert de oude heer Rooze - oud, ofschoon hij even vijftig jaren telde - zich achter de zware gordijnen van zijn ledikant had teruggetrokken en zich op de donzen peluw had neergelegd om er, toch niet zachtkens, te gaan sterven, - daar de smarten zijner ziekte zin lichaam pijnigden en zijn hart vervulden met bitterheid. - In het leven geen lust, bij het sterven geen rust, - ook al drukken geen zware schulden op het geweten, is het ellendig eind van menig menschenleven, dat in de jaren der kracht en gezondheid, het dubbele doel voorbij ziende, alleen en uitsluitend op het ‘diesseits’ der menschelijke bestemming is gericht, alsof het ‘jeinseits’ aan zijn ziel geen hoogere eischen stelde.
Die heerlijke symphoniën werden echter allengskens verdrongen door des lijders angstkreten, welke, al bepaalde zich hun geluid slechts tot de kamer waarin zij geslaakt werden, nogtans hun treurigen toon als een veelvoudige echo schenen te doen weerklinken door al de vertrekken van het groote, kille huis, waar de smartelijke trekken der droefenis of de doffe oogen der lusteloosheid in salon en huiskamer en keuken van die sombere echo verhaalden.
En ten laatste losten al de tonen - de symphoniën en de stervenszuchten - zich op in de finale van het menschenleven:

{==434==} {>>pagina-aanduiding<<}
de heilige hymnus der vrije ziel voor den een, de snijdende dissonant van den dood voor den ander.
Na de begrafenis van mijnheer Rooze werd het spoedig ruchtbaar, dat hij niet zooveel geld had nagelaten, als men bij zijn leven vermoedde, dat hij rijk zou zijn. Toen het groote huis was verkocht en de daarop gevestigde hypotheek afgelost, - toen de weinige effecten waren gerealiseerd en de schulden betaald - bleef er voor de erven niet meer over dan volstrekt noodig was om op een eenigszins fatsoenlijken voet te kunnen leven. Voor John, die een goede positie had, was deze ondervinding minder hard dan voor zijn zuster; hij toch zou door zijn hoofdambtenaars trachtement, gevoegd bij het fortuin, dat zijne beminde hem bij hun aanstaand huwelijk mocht aanbrengen, in staat gesteld blijven om de voorname wijze van leven voort te zetten, waaraan hij zich van zijne kindsheid af zoo gemakkelijk had gewend, maar die het Marie Rooze, zijn zuster, zoo moeielijk zou vallen te laten varen, wanneer zij daartoe door den drang der omstandigheden genoodzaakt werd. - En, indien zij niet, na verloop van eenigen tijd, zelve in 't huwelijk kon treden, - of indien zij, om welke reden dan ook, niet besluiten kon, haar broeder, bij zijn huwelijk, naar diens huiselijken haard te volgen - wanneer hij er toe kwam, haar een plaatsjen daarbij aan te bieden - dan zeker zou er voor haar niets anders overblijven dan zich naar die onaangename omstandigheden te schikken en een eenvoudige manier van leven aan te vangen, in een nederiger woning dan het groote huis was op de voorname gracht van de aanzienlijke stad.
Of zij het doen zou met een onverstoord gemoed, - of zij de nukken van het lot in dat geval niet wreken zou op het onnoozel dienstmeisjen, dat zij zich alsdan tot cene hulpe in 't moeïelijke leven zou moeten huren - voor zoo weinig geld als maar mogelijk was! - Regina vreesde er voor; en zij had er wel reden toe, nu reeds, nu de bedoelde tijden nog niet eens waren gekomen, maar slechts in de toekomst dreigden, ten gevolge van de onvoordeelige uitkomsten van papa Rooze's nalatenschap. De publieke opinie sprak luid haar vonnis over deze misrekening uit - iedereen was er verwonderd over; want mijnheer Rooze stierf ruim dertig jaren geleden. - Nu verwondert men zich niet meer over zulke zaken; ze behooren tot de dagelijksche ervaringen.


{==435==} {>>pagina-aanduiding<<}

II.

Les extrémes se touchent. - Zoo levendig van aard John Rooze was, zoo stil van karakter was zijn vriend Mr. Adolf Steffens.
Mr. Adolf Steffens leefde op dertigjarigen ouderdom nog in ongehuwden staat; hij bewoonde een niet groot, maar aangenaam gelegen buitenhuis nabij de aanzienlijke stad en liet de zorg voor zijn huishouding over aan zijn bejaarde huishoudster, jufvrouw Martha: een eenvoudige eerlijke ziel, die weinig gerucht maakte en die daarom met te grooter ingenomenheid door mijnheer Steffens na den dood zijns vaders, bij wien Martha dezelfde functie vervulde, als een oud en eerwaardig familie-erfstuk werd aanvaard, tegelijkertijd met het onbezwaarde heerenhuis, de fraaie tuin en de welvoorziene effecten-trommel. In 't bezit van een en ander, leefde mr. Adolf Steffens zeer genoeglijk; niet, omdat hij van zijn fortuin de behoeften van een hart vol levenslust bevredigd: mijnheer Steffens had geen hart, waarin zulke behoeften om voldoening riepen, maar hij had een hoofd voor de studie gevormd en zijn geest dreef hem tot onderzoek; en daarom leefde mijnheer Steffens met zijn oude bedaarde huishoudster op zijn stil buitenplaatsje zeer genoeglijk, waar hij zich nu rustig met zijne geleerden uit den ouden en nieuweren tijd kon onderhouden; terwijl zijn omgang met de klassieken slechts van tijd tot tijd werd afgebroken door de komst der vrienden, die niet alleen de uitspraken van Mr. Adolf Steffens scherpzinnig brein wisten te waardecrenen de schatten zijner veelomvattende kennis op prijs te stellen, maar die bovenal de gaven van zijn goed hart erkenden en hoogachtten.
Zie hem daar zitten in zijn studeervertrek, te midden van zijn dienende geesten uit vroeger en later tijd; hij houdt een opengeslagen boek in de hand; het ligt tegen zijn borst, terwijl hij zijn lichaam laat rusten tegen de leuning van zijn zetel; en 't fluistert hem toe, wat de groote denkers aan waarheid en recht en licht van eeuw tot eeuw buit maakten in de worsteling der gedachten. Zijn breed voorhoofd, waarop zich bovendien twee heuveltjes verheffen, als tronen voor den denkenden geest, welft zich over zijn cenigszins ingezonken oogen, wier blikken door de weêrkaatsing van het verborgen licht des gemoeds helder zouden schitteren, indien de gloed niet werd getemperd door de zachter uitdrukking der milde goedhartigheid, waarvan wij reeds spraken.

{==436==} {>>pagina-aanduiding<<}

Mr. Adolf Steffens was zoo verdiept in zijne lektuur, dat hij geen acht gaf op de omstandigheid, dat de atmospheer in zijne kamer - in den beginne warm gehouden door den prettig brandenden haard - langzamerhand zijn koesterenden invloed had verloren, en evenmin lette hij op het zacht getik aan zijn kamerdeur, dat eerst met de grootste bescheidenheid klinkend van lieverlede sneller en harder herhaald werd, - zoodat hij ten laatste het hooren moest. Hij richtte zich uit den gevulden rug van zijn stoel op, bracht de hand aan het brandend voorhoofd, maar luisterde te gelijkertijd.
‘Binnen!’ riep hij.
- ‘Ik kan niet, mijnheer! U hebt de kamer van binnen gesloten,’ sprak juffer Martha.
- ‘O't is waar; toen ik na de koffie in Varro's Satirae Menippeae begon te lezen, amuseerde mij dat boek over de dwaasheden der menschen in 't algemeen en de valsche stellingen der wijsgeeren in 't bijzonder zoo sterk, dat ik in mijn genot niet gestoord wenschte te worden. Ik sloot mij dus op en nam mij voor, zelf voor mijn vuur te zorgen, hetgeen ik ook gedaan heb, jufvrouw’
‘Maar de haard is uit, mijnheer!’ riep Martha, die hij intusschen de deur had geopend. -
- ‘Ja, dat voel ik nu ook, jufvrouw! - Zoolang ik met a de Satiren bezig was, heb ik mijn vuur niet vergeten, maar sedert ik de Morgenstunden van Mozes Mendelssohn onder handen had, heb ik er niet meer aan gedacht. - Ze hebben mijn ziel verwarmd, maar mijn rug in de kou gelaten.’
- ‘Als een ander er niet voor waakte, mijnheer! zoudt ge van gebrek en armoê omkomen; een mensch kan toch van al die dikke boeken en die groote geleerdheid alleen niet leven.’
- ‘Heb je Menippus of Varro's navolging van hem van je leven soms ook gelezen, jufvrouw Martha?’
- ‘Dat weet mijnheer wel beter. - En 't is goed, dat ik me met die boeken - het zijn immers boeken, mijnheer? niet ophoud, want dan liep het huishouden spaak, althans tegenwordig, woordig, nu ik door het rheumatiek weêr pijnlijk en slecht ter been ben.’
- ‘Langzaam aan maar, jufvrouw Martha! ik haast je niet.’
- ‘Juist, mijnheer, en daarom heb ik er nog grooter verdriet van. Ik heb de meiden al een paar keeren gezegd, dat ze eens naar den haard moesten gaan zien, en toch hebben ze 't weêr

{==437==} {>>pagina-aanduiding<<}
niet gedaan. Ik was er wel bang voor en kwam dus nu zelf, nu ik de zaken in de keuken een beetjen in orde gebracht heb. - Ik zeg een beetjen, mijnheer! want dat er van middag aan't eten wel iets schelen zal, geloof ik vast.’
- ‘Is het vuur in de keuken ook uitgegaan, jufvrouw? - Dan zullen we maar wat later eten.’
- ‘Neen, mijnheer! het brandde te hard, ik kon in de huiskamer ruiken, dat de meid niet op haar post was; - nu, ik vond ze dan ook allebeî in den tuin; ze stoeiden of deden naloopertjen, wat weet ik het. Als ze niet allen ender waren, wist ik het wel, mijnheer! maar nu is 't het best, dat er voor mij maar iemand anders komt, die beter een oog in 't zeil kan houden. Met dat ongelukkige rheumatiek kan ik niet meer overal te gelijk wezen.’
- ‘En waar moest je dan heen, jufvrouw?’
- ‘O, mijnheer, het zou me veel kosten, dat is zeker; maar ik heb van mijn salaris genoeg overgehouden om een plaats op een hofjen te kunnen koopen, en geloof mij, 't wordt noodig, dat er voor zoo'n oudjen als ik ben iemand anders komt, met vlugger voeten en scherper oogen.’
- ‘Als ik je niet beter kende, Martha! zou ik denken, dat mijn huis je niet langer beviel. - Maak me niet ongelukkig, door van me weg te loopen. - Ik kan niemand beter wenschen, dat weet ik zeker. - Gewoonlijk gaat alles hier heel bedaard, heel rustig zijn gang - en dat is juist wat ik verlang. - Met het voorjaar zal je rheumatiek ook wel wijken voor het zachter weêr, en je hebt dan minder reden tot klagen.’
- ‘Ik klaag alleen om uwentwil, mijnheer.’
- ‘Dat weet ik, Martha! en daarom komt er geen ander, zoo lang je leeft.’
- ‘Misschien zal ik er nog wel een tweede bij moeten nemen, maar zoo lang ze op de been blijft, is dat, Goddank! niet noodig,’ dacht mijnheer Steffens: ‘Dan zal het druk worden!’
- ‘Ik zal nu den haard weêr eens goed aan laten maken, mijnheer!’
- ‘Dat zal me pleizier doen, jufvrouw! En als je mij dan de Madera hebt laten brengen, ga ik mijn Morgenstunden in dezen namiddag vervolgen; ik steek er een sigaar bij op, en ik beloof je, dat ik mijn best zal doen om niet op nieuw in de dwaasheden

{==438==} {>>pagina-aanduiding<<}
der geleerden te vervallen door mij op te sluiten en koû te lijden. De Satiren van Varro hadden mij wijzer moeten doen zijn.’
Men weet beroemde professoren en doctoren te noemen, die na uren lang in stilte te hebben gepeinsd en gestudeerd, eensklaps hun tong den vrijen teugel lieten en, bij ontstentenis van een meer ontwikkeld auditorium, begonnen te oreeen tegen hun hond, hun kat of eenig ander gedierte in hun nabijheid, die van hunne betogen hoegenaamd geen begrip hadden en geen woord wisten aan te voeren, waardig om daaruit aanleiding te nemen tot eenig wetenschappelijk dispuut; welk laatste, zooals men weet, het grootste genoegen der geleerden uitmaakt, omdat dit hun gewoonlijk bijzonder wel te stade komt om blijk te geven, niet alleen van hun grondige kennis, maar ook van hun scherpzinnigheid en hun macht om de wederpartij uit het veld te slaan. - Van een behoefte om - zooals men 't wel eens minder fraai uitdrukt - hunne geleerdheid te luchten, van een staaltjen der menschelijke ijdelheid ook bij geleerde luî, kan bij dergelijke oraties wel het minste sprake zijn; - en evenmin mogen wij daaraan denken, wanneer wij Mr. Adolf Steffens over Vaaro en den vriend van Lessing hooren praten tot zijn huishoudster, die, al stond zij in velerlei opzichten door haar rang als mensch oneindig hooger dan eenig huisdier, nogtans op het punt van wetenschappelijke ontwikkeling bijna daarmede op dezelfde lijn gesteld kon worden, zoodat zij hem waarlijk niet om zijn geleerdheid, maar alleen om zijn goedheid had lief gekregen. - Deze wijze van doen is onzes inziens bij de bedoelde beroemde wetenschappelijke mannen, en ook bij onzen Mr. Steffens, niets anders dan het bekende streven der natuur om de evenwichten te bewaren: na aanhoudende stilzwijgendheid in de studeercel, herneemt de spraak haar geschonden recht, en geen wonder, dat de in zulke gevallen eerst aanwezige personen, meestal de huisgenooten, op meer geleerdheid worden onthaald dan over een poosjen de meer ontwikkelde vrienden, die een bezoek brengen, nadat de uitbarsting het verloren evenwicht heeft hersteld. - Hun geleerde
vriend spreekt dan over dagelijksche zaken - als een gewoon mensch, die slechts nu en dan aan vlagen van afgetrokkenheid lijdt.
Na deze uitweiding - welke wij noodig oordeelden om te voorkomen, dat men onzen Mr. Adolf Steffens beschuldige van het ‘te onpas luchten zijner pedante boekenwijsheid’ - hooren

{==439==} {>>pagina-aanduiding<<}
wij de huisschel klingelen, en een oogenblik later treedt John Rooze de studeerkamer binnen, waarvan het gevolg is, dat de haard niet van nieuwe brandstoffen wordt voorzien en evenmin de hersens van mijnheer Steffens; noch uit de Morgenstunden van Mozes Mendelssohn, noch uit eenig ander werk dat het hoefd doet gloeiën.
- ‘We gaan naar de huiskamer; dáár is 't beter dan hier in de koû, Rooze!’ zei Steffens.
- ‘Ik houd je immers niet van de studie af? Anders kom ik je later wel eens zien.’
- ‘Je gezicht zal mij mijn boeken niet doen betreuren, mijn waarde! Wij hebben elkaar in langer tijd niet gezien dan gewoonlijk.’
Jufvrouw Martha liet nu geen ander dienen, maar schonk welhaast zelve, in de huiskamer, haren heer de Madera, en hij deelde het genot daarvan, vermeerderd met de geuren eener fijne Manilla, met zijn vriend John Rooze.

III.

- ‘En hoe gaat het tegenwoordig in de nieuwe woning?’ vroeg Steffens.
- ‘Ons kleiner huis bevalt mij heel goed; ik heb, zooals je weet, het vroegere huis altijd veel te groot, te kil, te ongezellig gevonden, vooral in de laatste jaren, toen mijn oude heer ziekelijk was en we zelden menschen zagen. Met Marie is het anders. Ofschoon we, door mijn tractement, in staat zijn op goeden voet te leven, acht ze zich toch door het lot onrechtvaardig behandeld, omdat we nu minder vertooning maken.’
- ‘Daardoor lijdt zij zelve 't meest - 't spijt mij van haar - Ik had gedacht, dat ze zich verstandiger getoond zou hebben.’
- ‘Och, welk meisijen is verstandig wanneer zij in de liefde gedwarsboomd wordt! Als het hart lijdt, worden zij bitter, ook voor anderen’.
Mijnheer Steffens gaf er geen acht op, dat er ‘van anderen’ sprake was. Daarom vroeg hij terstond:
- Toont haar beminde zich dan koeler, sinds den dood van uw vader?’
- ‘Neen, hij niet, ofschoon ook dit wel meer gebeurt, wan-
{==440==} {>>pagina-aanduiding<<}
neer het blijkt, dat men zich in den bruidschat zijner aanstaande heeft vergist; maar de oude luî Schaker toonen zich moeielijker, in de nienwe omstandigheden. - Deze droevige ondervinding ook laat niet na op haar humeur te werken, en waarlijk indien het zóó blijven moet, zie ik er tegen op Marie bij ons te houden, wanneer ik ga trouwen. - Ik hoop zeer, dat die moeielijkheden uit den weg geruimd zullen zijn, en de ouders harer aanstaande - zoo hij 't althans wordt - om hunnentwil zullen toegegeven hebben, wanneer de convenance mij veroorlooft aan mijn huwelijk te denken.’
- ‘Denken doet ge er reeds aan, Rooze!’ zeî Steffens met een ironiesch lachjen: ‘en als er geen convenances waren, dan’.....
- ‘Ja, dan - dan zou ik mijn geluk waarachtig niet verschuiven tot later dagteekening; maar men moet zich nu eenmaal aan de wetten van het fatsoen onderwerpen.’
- ‘En zij hebben haar goede zijde, Rooze! vooral in dit geval; want wellicht brengt de tijd een gunstige verandering te weeg in de gezindheid der ouders van Marie's beminde - Maar al ware dit zoo niet, ge zoudt haar toch niet verstooten, ge kunt, ge moogt haar niet aan haar lot overlaten.’
- ‘Neen, ge hebt gelijk. Maar minder om mijnentwil, dan om der wille van eene andere zie ik er tegen op, háár met heur knorrig humeur bij ons te nemen’.
- ‘O, Marie zal haar positie wel gevoelen, zij zal uwe aanstaande, de vrouw des huizes, geen onaangenaamheden aandoen.’
- ‘Neen, zoo verstandig is ze wel; maar een bitter gemoed zoekt toch altijd iemand om er zijn wrevel op te wreken, en omdat Marie het niet op mij of mijn vrouw zal durven doen, zal Regina de lijdende partij zijn.’
- ‘Regina!’ riep mijnheer Steffens, en zijn oog fonkelde.
- ‘Zij ondervindt nu reeds al te zeer Marie's luimen,’ antwoordde Rooze: ‘En waarlijk Regina verdient hare kwellingen niet; zij is zoo goed!’
- ‘Dat weet ik,’ zeî Steffens, en het hart sprak in zijn stem.
- ‘Zoo kan het niet blijven,’ ging Rooze voort: ‘Ik heb daarom Regina gevraagd, of ze zou toestemmen bij iemand in betrekking te komen, als huishoudster of kinderjuffer bij voorbeeld, wanneer ik zoo iets voor haar kon vinden; - en zij

{==441==} {>>pagina-aanduiding<<}
heeft ja gezegd, niet zoo zeer omdat zij Marie's onbillijkheid en plagerij niet langer wil of kan dulden, als wel om mij genoegen te doen, dit weet ik zeker; want zij weet, dat ik Marie's onrechtvaardigheid niet verdragen kan, en daarom hebben we wel eens onaangenaamheden tegenwoordig - in de nieuwe woning.’
- ‘Zoo, zoo,’ zeî Steffens, en hij zat een poosjen, als in gedachten.
Toen sprak hij:
- ‘Ik weet niet, of ge er om gekomen zijt.’
- ‘Wáárom?’ vroeg Rooze.
- ‘Om mij te vragen, of ze voortaan mijn huis als het hare kan beschouwen.’
- ‘In 't geheel niet!’ riep Rooze: ‘Ik heb het u meegedeeld, ja, niet enkel als vriend, voor wien men geen geheimen heeft, dit stem ik dadelijk toe, maar ook om u te vragen, of ge wellicht geen goede gelegenheid zoudt weten om haar fatsoenlijk te plaatsen; natuurlijk niet dadelijk, maar als het onder uwe kennissen eens voor mocht komen; de geleerde heeren immers, hebben meer dan eenig ander mensch behoefte aan huishoudsters.’
- ‘Maar aan kinderjuffers minder,’ viel Steffens in.
- ‘Doch aan uw eigen huishouden dacht ik niet,’ ging Rooze voort: ‘Ik wist toch zeer goed, dat jufvrouw Martha hier in al uw dagelijksche nooden en behoeften voorziet.’
- ‘Ja wel, maar zij wordt, neen, laat ik liever zeggen, zij is oud,’ sprak Steffens met dubbele goedhartigheid: deernis voor de oude Martha en de verdrukte jonge weeze in zijn gemoed: ‘Zij kan wel eene hulpe gebruiken, zij moest er eigenlijk reeds sedert lang een hebben. - Och wees zoo goed en doe Regina mijn kompliment, en vraag haar of zij Martha zou willen assisteeren. - Waarlijk, zij zou mij daardoor zeer verplichten. Ik geloof, dat ze mij nog al lijden mag; zij kan mij nu 't bewijs leveren, dat ik me daarin niet vergis.’
Toen mijnheer John Rooze afscheid nam van Mr. Adolf Steffens, drukte hij hem inniger de hand dan ooit te voren en lag er nog meer respect in zijn oogblik, dan hij vroeger voor dien ‘wetenschappelijken’ vriend had gekoesterd.
Niet de wetenschap, maar de humaniteit, de liefde, vernauwt den band tusschen de harten der menschen.


{==442==} {>>pagina-aanduiding<<}

IV.

Regina had menigmalen, wanneer zij vroeger met Marie onder geleide van John op de wandeling was, in het buitenhuis van mijnheer Steffens een bezoek afgelegd; - nu heeft een dame, die huishoudelijk van aard is en een paar opmerkzame kijkers bezit - en er zijn niet vele dames, die deze missen - waarlijk niet noodig, dikwijls in een gezin te komen om een vrij juist oordeel over den meer of min geregelden gang der huishoudelijke zaken aldaar te kunnen uitspreken, en vandaar dat Regina reeds te voren niet zelden alle recht had gedaan aan het goed beheer van Martha, dat ten minste in dien tijd, toen de bejaarde juffer nog wel ter been was, niets te wenschen overliet. Regina meende dus te mogen aannemen, dat hare gaven en krachten, ook al trof het dat Martha's sukkelende toestand verzorging zou gaan eischen, niet te kort schoten om het huishoudentjen van Mr. Steffens ordelijk voort te zetten, en wat Mr. Steffens zelf aanging, zij had hem leeren kennen en achten als een goed mensch, die misschien zich zelf wel eens vergat, wanneer hij bij zijne boeken in de studie verdiept zat, of - wanneer hij onder de menschen gekomen, lijdenden en verdrukten leerde kennen - met wat meer oppervlakkigheid dan hij zich bij zijne boeken vergunde.
Regina achtte zich dus zeer gelukkig, toen John haar het aanbod van Mr. Steffens overbracht, waarbij John niet naliet zijne eigene redenen te voegen om haar de nieuwe betrekking aan te bevelen.
- ‘Alleen vrees ik’, voegde hij er bij, ‘dat je door Martha niet vriendelijk ontvangen zult worden. - Ze is al sedert jaren gewoon de teugels van het bewind alleen te voeren, en zij zal die nu niet gaarne uit haar handen geven, denk ik.’
- ‘Maar ik ben ook volstrekt niet van plan, John! om het goede trouwe mensch daardoor te krenken; verondersteld, 't geen echter volstrekt niet waarschijnlijk is, dat uw vriend Steffens aan mij het toezicht wilde opdragen.’
- ‘Och, daar denkt hij niet aan, Regina: waarmeê ik zeggen wil, dat hij geen man is om zich met zulke dingen te bemoeien; hij zal er niet van spreken, maar aan na beiden overlaten, de zaak met elkander te schikken. Ik hoop maar, dat dit u mogelijk zal zijn.’

{==443==} {>>pagina-aanduiding<<}

- Ik ben er volstrekt niet bang voor, en zelfs al ware het, dat Martha mij niet alleen knorrig ontving, maar zelfs onvriendelijk bleef bejegenen, zoo zou mij dit niet zulk een groot verdriet doen, dat ik daarom naar iets anders zou zoeken.’
- ‘Maar in dat geval zoudt ge niets winnen met ons te verlaten, Regina! Dan bleef uw lot even onaangenaam.’
- ‘'t Lijkt er niet naar, John! Oude menschen, oude vrouen als Martha in 't bijzonder, en vooral wanneer zij wanen voor een jongere terug gezet te worden, worden knorrig van humeur tegen iedereen. Ik zal dat zonder groot verdriet wel kunnen verdragen, want Martha is mij vreemd; maar harder valt het, gegriefd te worden door de bitterheid van eene, die tot onze familie behoort, die met ons opgroeide. Marie en ik, we waren vroeger altijd zoo wel met elkander, - ik twijfelde niet of ze mij wel liefhad, even als ik haar; - maar in den laatsten tijd, ge weet het, ontlast zich al de wrevel van haar ongelukkig hart op mij alleen, en een vreemde zou zeggen, als hij getuige kon zijn van haar gedrag omtrent mij, dat zij mij had gehaat van jongs af. - Ik weet het wel beter, maar het lijkt toch zoo en het doet me van haar zoo'n verdriet; - en gij lijdt er ook onder.’
- ‘Vergeet nimmer, Regina! dat mijn huis, ook als ik getrouwd ben, altijd voor je open staat. Wanneer ge maar wilt, kunt ge daarin terug keeren.’
- ‘Ik weet het, John!’ antwoordde Regina, terwijl zij met een traan in 't oog tot hem opziende, haar bevend handjen in de zijne legde, om hare erkentelijkheid te toonen: - ‘maar al zeg ik niet, dat die tijd nimmer zal komen, zal ik toch mijn best doen om hem zoo lang mogelijk te verschuiven: niet, dat ik uw goedheid ooit zal mistrouwen, John! maar het is beter, dat een arme weeze als ik haar eigen weg zoeke door de waereld en door arbeid voor zich zelve leere zorgen, dan dat ze door de weldadigheid van anderen aan de vermaken der waereld mag deelnemen, te hoogmoedig of te traag om haar brood zelve te verdienen in wel nederiger, maar geenszins vernederender positie!’
- ‘Uw levenspovatting is zeker zeer goed, Regina! maar geloof mij, er zal moed en geestkracht toe noodig zijn om daarin te blijven volharden, wanneer de dagen der practische moeielijkheden voor u gekomen zijn.’

{==444==} {>>pagina-aanduiding<<}

- ‘Ik sta niet alleen, ik ga ze te gemoet met vast vertrouwen op hooger hulp, John! - anders zou ik verongelukken.’
- ‘Ze heeft een hartjen om zich bemind te maken, bij al wat nog maar een beetjen deugt,’ dacht John.

- ‘Nu, zij moet het zelf weten’, zeî Marie, toen John haar meedeeling deed van het nieuws: ‘Als ze nu maar niet vertelt, dat ik haar de deur uitgedreven heb.’
- ‘Regina zal dit niet zeggen, Marie!’ antwoordde John, ‘als niets anders je op die gedachte bracht, zou deze niet bij u opkomen.’
- ‘Je meent mijn conscientie, - maar zoo erg heb ik het niet gemaakt, al hebben we nu en dan een beetjen te veel gekibbeld.’
- ‘Regina twistte niet, zij heeft geduldig verdragen.’
- ‘Nu goed, bij al mijn verdriet doet het er weinig toe, of ik door u al of niet ten onrechte van onverdraagzaamheid beschuldigd word. Laat Regina de martelares nu maar spelen - en door je beklaagd worden. Dat martelaarschap is zoo moeielijk niet te verduren. - Ik zie waarachtig geen doornenkroon in de verte, maar wel een bruidskrans voor haar.’
- ‘Wat meen je, Marie?’
- ‘Begrijp je me niet, och kom, hoe is 't mogelijk! Regina zou me dadelijk begrijpen; want ik twijfel er niet aan, of ze heeft dáárom alleen besloten het aanbod aan te nemen. Die huishoudstertjes bij jonge ongetrouwde heeren of bij weeuwenaars streven allen naar 't zelfde doel.’
- ‘Ach foei, Marie! - Dat is nu de kroon zetten op al je onbillijkheid.’
- ‘Nous verrons - nous verrons, - ofschoon, neen! ik zou er toch geen pari op durven aangaan, al had ik geld genoegom wat te kunnen wagen; men kan op niets rekenen in de toekomst, dat heb ik ondervonden. - En laten wij er nu maar niet langer over twisten; zij gaat toch heen. Er is niets meer aan te veranderen, dat begrijp ik wel, - en alles is mijn schuld. Iedereen heeft een hekel aan mij tegenwoordig!’
Marie keerde zich snel om en ging naar haar kamer; haar broeder John zag het niet, dat er nu met geweld een paar tranen op haar wangen sprongen, en zoo hij het had kunnen

{==445==} {>>pagina-aanduiding<<}
zien, zou bij waarschijnlijk hebben gedacht, dat zij schreide om haar eigen verdriet.
- ‘Ik heb haar slecht - slecht behandel, 't is waar! - en zij heeft het nooit, nooit aan mij verdiend!’ nokte zij, toen zij op haar kamer gekomen was, terwijl zij op haar knieën viel voor het ledikant en haar gezicht in de kussens verborg: ‘Kon zij het helpen, dat ik hèm altijd zal moeten derven: zij zou hem mij nooit ontnomen hebben.’
- ‘Marie!’ klonk het zacht achter haar, en toen zij haar gelaat verschrikt omwendde, zag zij Regina, die haar met een blik vol medelijden poogde te troosten.
- ‘O, wat is 't gelukkig voor mij, dat ge in de uitbarsting uwer droefenis er niet aan dacht de kamerdeur te sluiten, Marie!’ sprak Regina na een panze: ‘zoodat ik uw hart weêr heb kunnen verstaan, even als vroeger, in uw gelukkiger dagen.’
Marie liet haar hoofd op Regina's boezem rusten en sloeg hare armen om Regina's hals.
- ‘Vergeef mij - vergeef mij!’ fluisterde zij.
- ‘St., st. - wij spreken niet meer over dat treurig intermezzo, lieve!’ antwoordde Regina met een lachjen, door haar tranen heen.
- ‘Blijf dan bij ons - ik zal mij voortaan beter toonen. Daarmeê kunt ge mij uw vergiffenis 't best bewijzen.’
Maar Regina schudde even met het hoofd, en sprak tot haar in denzelfden zin, als ze tot John gedaan had.
- Ge zult u het leven te moeielijk maken, Regina!’ antwoordde Marie, na haar bedaarder te hebben aangehoord: ‘O, al ben ik nu waarlijk niet rijk, we zouden toch samen nog wel kunnen leven, heel stil met ons beide .... wanneer John getrouwd zal zijn. - Toe, doe het .... als gij toestemt, zal ik John niet volgen bij zijn huwelijk, in zijn nieuw gezin. - Ik zal toch heusch zoo veel aan u verliezen.’
- ‘Ik mag niet, Marie!’
- ‘Maak u toch geen illusies, Regina! - Ze worden zoo licht door de toekomst uitgevoegd.’
- ‘Welke illusies zou ik me maken?’
Marie draalde eenige oogenblikken éér zij antwoordde:
- ‘Och, waarom zou ik 't je ook niet ronduit zeggen? Ik stel het voor vast, dat je even goed als ik wel eens bemerkt

{==446==} {>>pagina-aanduiding<<}
zult hebben, dat mijnheer Steffens je bijzonder graag mag lijden, dus .... weet je .... zou het zoo'n wonder niet zijn, wanneer je er een beetjen op rekende, van zijn huishoudstertjei eens gepromoveerd te worden tot zijn huisvrouw.’
Regina bloosde niet, verbleekte niet - maar ze kon zich niet onthouden in een helderen lach uit te barsten, waaruit Marie wel besluiten moest, dat hare nicht zich zulke illusies niet gemaakt had.
- ‘Nu, zooveel te beter voor je,’ sprak zij daarom: ‘Ik had het bepaald gedacht.’
- ‘Als dàt waar was, Marie! - àls ik met zùlke dwaasheid in 't hoofd het huis van mijnheer Steffens betrad, zou mijn verblijf dáár van geen langen duur zijn. Neen meisjen! ik geloof wel, dat die goede man ook mij een vriendelijk hart toedraagt, door zijn heusch aanbod bewijst hij dit zelfs, maar .... overigens denk ik, dat zijn boeken nu en altijd zijn eenige passie zijn en zullen blijven.’
Eenige dagen later, nadat John alvorens mijnheer Steffens had meegedeeld, dat Regina gaarne de betrekking ten zijnen huize zou aanvaarden, kwam deze het aanbod persoonlijk herhalen; en hij droeg de zaak op een wijze voor, die elk ander zou hebben doen vermoeden, dat hij alleen daarbij het grootste belang had; terwijl hij haar ten overvloede vriendelijk dank zeide voor de welwillendheid, welke zij hem door haar spoedige toestemming betoonde.

(Wordt vervolgd.)





{==447==} {>>pagina-aanduiding<<}

[Wetenschap en belletrie.]

Torquato Tasso en zijne ‘Nachtwaken’

door Joan Bohl.

(Vervolg en Slot.)

V.

‘Hoveling, nader. Antwoord mij, en wees opregt. Volgt gij onzen vorst, slechts gedreven door de zucht om eenige gunst van zijne hand te verwerven?’
‘Ik volg hem uit toegenegenheid. Alfonsus is iemand, dien men zou aanhangen, al ware hij geen rijk en magtig vorst.
‘Gij zijt dus aan hem gehecht?’
‘O, ja!’
‘En wat doet gij om uwe verknochtheid te bewijzen?’
‘Ik dien hem uit al mijne krachten, telken male dat ik hem behaag.
‘Gij zijt eerlijk. - Maar, hoezeer minder hoveling dan gij, doe ik toch meer. Ik bereid hem eene vaste plaats in den eeuwigen tempel der onsterfelijkheid aan de zijde der helden.’
‘Maar gij bereidt haar toch het eerst voor u zelven!’
‘Ik zie tusschen ons een verschil, en wel een zeer groot. Gij volgt uwen vorst en dient hem, dewijl gij van hem uwe fortuin wacht. Ik zou hem niet deelachtig kunnen maken aan die, welke ik mij zelven bereid. Hij betaalt mij daarvoor niet, en al zijne staten zouden niet voldoende zijn om onze rekening te vereffenen.’

{==448==} {>>pagina-aanduiding<<}

‘Naar het mij toeschijnt, hecht gij daaraan zeer veel waarden. Waarom vraagt gij daarvoor dan uw loon niet?’
‘Bedorven hoveling! ik deed verkeerd met u een onderhoud te vragen. Gij kunt mij niet beoordeelen. Ga heen. Met u zal ik geen woord meer wisselen.’
Hij is vertrokken. - Voorzeker, ik bewijs mijne diensten vrijwillig. Ik vraag geene waardigheden, noch goederen. Welke behoefte heb ik er aan? Ik heb slechts eene behoefte: die waaraan mijn lijdend hart mij ieder oogenblik herinnert; zonder welke, daar het leven mij sinds lang tot last geworden is, ik in het rijk der schimmen zou verdwenen zijn ... Gij alleen weêrhoudt mij, liefelijk voorwerp mijner zielesmart, en om uwent wil alleen hang ik Alfonsus aan.
Maar de hoogmoed der grooten versmaadt die soort van hulde. Wee mij, indien ik eene verklaring aflegde! - Eene staatszaak; eene misdaad ... De zuivere genegenheid, het edelste gevoel, een misdrijf!
Gelooft gij, dat men het kan verwerven met de wapenen, of met goud? Of gevoelt gij er geen behoefte aan? - Gij zijt dwazen.
De natuur schonk ieder onzer eene ziel en zintuigen. De bedriegelijke instellingen der menschen bederven de werken der natuur. Maar alleen de krachten van geest en hart hebben hier aanspraak op onderscheiding.
Waarom toch is deze vrouw in een zoo bedorven tijdperk geboren? waarom moet haar zuivere geest zich aan zulk eene onreine bron laven? Ik bid den hemel een gunstig oogenblik om haar weder te zien, om het haar mede te deelen ...
Ach, ongelukkige. Wanneer dat oogenblik zal komen, zal zij niet meer degene zijn, die ik mij voorstel. De grootheid en de vleijers zullen de onschuld harer ziel bezoeldeld hebben. Zij zal beminnen, en mijne liefde niet waardig zijn.
Regtvaardige hemel! Wat booze geest blaast mij zulk een zwarten argwaan in? Hare deugd is onkrenkbaar. Mogt het pogenblik komen, dat ik afsmeek!

VI.

De vijanden van mijnen roem zijn in woede tegen mij losgebroken. De Arno weergalmt van hunne kreten en verbreidt die over gansch Italië. Ik zal zegevieren in de worsteling: ik zal

{==449==} {>>pagina-aanduiding<<}
hen verpletteren. Ik ken de kracht mijner zaak. Mijn Jerusalem zal over naijver en tijd den palm behalen.
Maar, helaas! een geheel ander verlies blijft mij over. Wat beteekent, in vergelijking met mijn hart, elk genie en alle poëzy! In onze dagen is het even moeilijk een hart te vinden gelijk het mijne, als het moeilijk was, een heldendicht te schrijven, waardig met de Aeneis naar de kroon te dingen.
Wie stelt een hart op prijs, gelijk men dat zou wenschen? - Wordt het niet eer beleedigd! Ellendige eeuw! Men heeft de onbeschaamdheid gehad te vragen, waartoe dat dient, wanneer men geen vorst is. En indien men, met een teeder en liefdevol hart aanspraak maakt op de genegenheid eener aanzienlijke dame, noemen de boosaardige hovelingen u een dwaas.
Torquato, wat zult gij aanvangen? Neen, gij zult u niet met redetwisten inlaten. Te veel gevaren omringen u, en uwe omstandigheden kunnen alleen in uw binnenste worden blootgelegd. De menschen zijn woeste aanbidders van de godheid, welke hun luim heeft voortgebragt.
Ook zij is mij eene godheid; doch mijne vereering is niet gelijk die van den lagen hoveling.
Heer der hemelen! Laat haar voor mij eene dorpelinge op het land worden. Zij, die mij thans zouden te gronde rigten, omdat ik haar aanbid, zullen haar verachten, haar morgen onbeschaamd versmaden, haar in volslagene eenzaamheid laten.
Zij intusschen zal niets in mijn hart verliezen. Veeleer zal zij eene nieuwe waarde verkrijgen, dewijl zij, buiten alle gevaar voor bederf, veiliger in de deugd zal bevestigd worden.
O! hoeveel schooner zou zij schitteren te midden der onschuldige aanlokkelijkheden eener eenvoudige natuur. In elk jaargetijde zouden de bloemen onder hare voeten ontluiken; de heldere, kristallijnen beekjes zouden zich in hare nabijheid kabbelend ophouden, begeerig, door haar te worden beroerd; de frissche lente-koeltjes zouden haar omzweven, ten einde haar het hof te maken. De vogelen zouden, door hun gezang, uit de haag tot haar spreken; de lammeren, verliefd op een zoo bekoorlijk schepsel, zouden, onschuldig blatend, tot haar snellen. De dorpsbewoners zouden haar eerbiedigen, beminnen, aanbidden, en er jaloersch op zijn. Haar schoone naam, van mond tot mond herhaald, zou in de vervelende stad, ja, tot het Hof doordringen. De hovelingen zouden den dwazen hoogmoed, welke thans hun afgod is, ver-
{==450==} {>>pagina-aanduiding<<}
geten, en wie weet of dan de hoogst geplaatste, die de overige wereld als niet beschouwt, zich niet zou verwaardigen, van de hoogte zijner weelde en ijdelheid, naar de liefde van dat landmeisje te dingen. De vleijende hovelingen zouden die keuze weldra toejuichen. Zij zouden zeggen ... Maar wat zouden die hoofsche leugenaars al niet zeggen om den hartstogt van den aanzienlijke te vleijen?
Doch vruchteloos! Deze vrouw is de mijne, geheel de mijne. Zij kent de dampen der ijdelheid niet; zij is er nooit duizelig door geworden. Zij kent alleen de regtschapenheid des harten; de onschuldige liefde; het reinste gevoel. Bezit gij gelijke hoedanigheden? 1). Zoo niet, verwijdert u, onwaardigen. En gewis, gij bezit die niet. Ik weet het, want ik heb onder u geleefd. ik ken u. Helaas, maar al te zeer! - Ook zij kent u; zij is onder u opgevoed en herinnert zich met verontwaardiging en afschrik uwe lage lessen.
Zoo gij al in staat moogt zijn den schijn aan te nemen van deugden te bezitten harer waardig, beeft niettemin. Er bestaat iemand, die zich met u wil meten: - ik! ja, ik zal te voorschijn treden en u de zege betwisten. Ik heb altijd uwe kunstgrepen verfoeid: voor mij was het hart nooit eene koopwaar. Ik zoek in de liefde niets anders dan de liefde zelve. - Gij bezigt haar tot andere doeleinden: en zoo de heftigheid der neiging u een oogenblik beheerscht, laat gij niet na, haar spoedig te bezoedelen.
Maar, helaas, zij verlaat het paleis van mijnen vorst niet: zij ontrukt zich geenszins aan de bekoringen der grootheid, waarin zij geboren werd! En ik, neen, ik zal den troost niet erlangen, dien ik afsmeek. Rampzalige, die ik ben!
Intusschen, zie hoe wreed ik getroffen wordt. De oorlog, mijner glorie aangedaan, is noodlottig geworden voor mijne liefde. Zij zal de twijfelingen hooren en de scherpe kritiek, en, wie weet, misschien vereenigt zij zich met mijne vijanden om mij uit te lagchen!

{==451==} {>>pagina-aanduiding<<}

Neen, zij kent geene laagheid! - Zij zal ten minste weifelen. - Verjagen wij dien zwerm insecten. Torquato, wreken wij onzen roem. Misschien wreken wij ook onze liefde. - Laat ons schrijven.

VII.

Neen, geneesheer. Neen, uwe kunst is niet bij magte mij die koorts af te nemen. Gij ziet verkeerd, of wel, hare verschijnselen zijn bedriegelijk. Heftig is de vlam, welke mij verteert. Geloof niet, dat de drank voldoende is om haar te blusschen. Al dronk ik den Po uit, ik zou geen lafenis erlangen.
Gij zegt, dat uit die koorts de aanvallen ontstaan, waaraan mijn geest zich van tijd tot tijd overgeeft. Hoe! Gij beweert welligt, dat ik waanzinnig ben. Gij lastert. Mijn geest is zoo krachtig als ooit de geest van een mensch zijn kan. Hij is op één voorwerp gevestigd ... Ach, gij weet niet op welk voorwerp ik onafgebroken staar, en met hoeveel inspanning ...
Vestig, in een middaguur van Julij, uwe oogen op de zon: worstel er tegen: ontvang den mateloozen stralenluister in uwe oogappels. Kort daarna zult gij wankelen: de andere zaken, welke u omringen, zult gij niet meer zien.
Zie, daaraan ben ik gelijk. Vol, overvloeijende van het beminde voorwerp, waarvoor ik leef; geenszins gekrenkt van geest, gelijk gij verklaart. Daarom bewaar voor de zieken, die bedlegerig zijn, zoowel de wetenschap, die gij hebben moogt, als uwe hulpmiddelen. Gij zaagt nooit iemand gezonder dan ik.
En hoe zou eene kranke kunnen beminnen, gelijk ik doe? In haar ben ik opgegaan, haar alleen zie ik; anderen zoek, anderen wil ik niet.
Wreedaard, laat mij mijn geluk. Indien ik eene schrede terug deed, dan welligt zou uwe kunst gelegenheid hebben ter hulpe te schieten. Maar uw bijstand zou nutteloos zijn. Ik zou sterven.

VIII.

Ik ben niet onhandelbaar. Ik luister naar rede, en volg hare voorschriften. Ik zal den titel veranderen. Mijn gedicht zal daarna toch het zelfde zijn. Heden ochtend heb ik de gemaakte aanmerkingen getoetst.
Meen echter niet, hemelsche vrouw, dat ik thans te zeer in de studie verdiept ben, om u nog eene plaats in mijn hart te

{==452==} {>>pagina-aanduiding<<}
laten. Wát magt toch zou u kunnen ontrukken aan de plek, waar gij als vorstin en alleenheerscheres zetelt?
Neen, er is noch onwaarheid, noch overdrijving in hetgene ik zeg. De alledaagsche minnaars overdrijven, dewijl zij ontvlamd zijn door een ongewijd vuur. Mijne liefde is eene hemelsche. Vader der natuur! Gij, Gij-zelf hebt haar met uwe magtige hand in mijn hart gegrift. Zeer diep zijn die indrukken; zij hebben wortel geschoten in de meest verborgene schuilhoeken mijns harten. Dat hart zal eenmaal sterven, doch niet eer voorzeker zal mijne liefde voor haar verdwijnen.
Wanneer ik mijn werk overweeg, gevoel ik mij andermaal in blakenden gloed. Ik zie u in Sofronia, in Herminia, in Clorinda, ja, vergeef het mij, zelfs in Armida. Armida is eene bedriegster; maar zij bezit schoonheid en gevoel; en dat gevoel, die schoonheid zijn voldoende voor mijne vurige genegenheid.
Ik sta op, en vraag mij af, waar ik de onderscheidene beelden van zulke schoone vrouwen toch gehaald heb. Ik vraag: - wanneer deze zoo beminnelijk zijn, hoe moet zij dan niet wezen wier trekken ik slechts vlugtig geschetst, van wie ik niets dan eene schaduw geteekend heb?
Laat anderen, wie zij ook zijn, de vormen hebben, welke mijne verbeelding heeft geschilderd. Mij toch behoort het hemelsche model. Ja, mij. Wie kan mij dit ooit betwisten? Bestaat er zulk eene magt op aarde? Ik ken haar niet. Ik sta boven alle magt. En indien ooit het geweld zich verhief ...
Waaraan is de draad mijns levens vastgehecht? Een schok... en ik kan hem ieder oogenblik afbreken. Gelooft gij, dat mij daartoe de moed ontbreekt?... Ontneem mij de hoop; en gij zult zien.
De roem kan mij in het leven hewaren. Zij heeft magt over alle verhevene zielen. Ik meen, haar reeds verworven te hebben: en indien de nijd mij thans de vrucht er van betwist, zal zij morgen al hare lagen uitgeput hebben. Ik zal zegevieren.
Gij, intusschen, gij alleen schraagt nu mijn leven. De gedachte, u te zien, u te spreken, u te roeren: die gedachte alleen maakt mijn leven uit. Onbewegelijk zal zij in mij gevestigd blijven waar ook het noodlot of de wil van anderen mij veroordeelt te toeven. Wie kan zijne hand in mijne ziel stooten, en die gedachte er uitrukken? Het geweld zou haar slechts sterker maken. Ik daag alle dwingelanden uit; ik tart elken tegenspoed.

{==453==} {>>pagina-aanduiding<<}

Maar indien zulk een afschuwelijke aanslag plaats greep, zeg mij: hoe zoudt gij hem dragen?
Ach, kent zij alle rampen, welke mij overbleven? Weet zij, dat ik van haar, van haar alleen vol ben? Dat ik niet leef, tenzij voor haar? Ach, zij weet het niet.
O, verhevene en noodlottige liefde! Waartoe martel ik mij? Anderen kunnen ten minste met hun langdurig lijden aan eene ondankbare vrouw hare wreedheid verwijten. Haar berouw of eenig blijk van wroeging strekt hun tot vergoeding. De ziel, gewond door de weigering, troost zich met de wraak der minachting, die uiterste toevlugt eener rampspoedige en onoverwinbare genegenheid. Ik zal die vergoeding niet verwerven, dat heelmiddel niet genieten. Neen.
Maar het lot der alledaagsche minnaars behoort geenszins het mijne te zijn. Het wezen, dat in mijn hart heerschappij voert, is zoo verheven, dat geen, haar gelijk, ooit het hart van een man heeft beheerscht. Bij ons is alles nieuw; alles grootsch ....
Dit denkbeeld schenkt mij frissche en aanzienlijke krachten.

IX.

De dichters plegen de vrouwen valschelijk te beschuldigen. Hunne herhaalde klagten bewijzen het. Ook hebben zij eene andere ondeugd. Zij schenden de geheimen der liefde. Weet gij, hoe dit komt? Het is, dewijl zij slechts lage neigingen koesteren.
Niet aldus is het met Torquato. O, verhevene vrouw! ducht geenszins zulk een gevaar. Ik bezweer u, leer mij kennen.
Met het aanbreken van den dag ben ik opgestaan. Ik wilde tot u doordringen. Wie zou mij den doorgang kunnen betwisten? Ik zou naar Leonora gevraagd, ik zou haar gezegd hebben .... alles wat een man in wanhoop zeggen kan. Heeft zij dan zulk een verhard gemoed? ‘Leonora, reeds vele, reeds zeer vele maanden zijn voorbijgegaan, dat mijne oogleden niet meer zijn toegevallen. Onophoudelijk klopt mijn hart met geweld. Eene rusteloosheid, eene razernij.... Leonora, hoe wreed is mijn lijden! Ik kan, neen, ik kan het u niet mededeelen. Een vuur uit mijne borst stijgt naar mijn hoofd.... Zie die ontvlamde blikken! Aanschouw dien martelenden brand!
Hoe! is zij het? ... Dat geritsel .... Stil! opdat zij niet in verwarring gerake; opdat zij niet vlugte voor dengene, die haat hier verbeidtl... Ik weet het; niemand moet hier den voet

{==454==} {>>pagina-aanduiding<<}
zetten. Doch zulk eene wet bestaat niet voor mij, Leonora. Kent gij mijne vurige min? Weet gij, dat er geene snaar in mijn gemoed is, waarop de liefde haar dierbaar beeld niet heeft afgedrukt? - Zeg het... ‘Ga, Leonora, ga. Ik zal hier wachten tot van avond, een ganschen dag, een jaar... eene eeuw, mits zij eindelijk kome, mits ik haar slechts moge zien en spreken.’
‘Leonora, word niet gelijk aan de dwingelanden; maak u niet schuldig aan eene heiligschennis? Ducht dat de liefde zich wreke. Gij zoudt haar schoonste werk bederven.’
Leonora heeft medelijden met mij. Zij treedt binnen. O! Hoe volgt haar mijn oog...
Mijn hart klopt hoorbaar: elk ligt gerucht doet mij sidderen. - Vuur verteert mij. - Ik bevries.
Zij keert terug! - Neen, het is Leonora niet.
Een lastige dienaar daalt den geheimen trap af, welke naar de vertrekken mijner aangebedene voert. - Och, kon ik uwe liverei slechts aantrekken, van u, die niet eens eenige bewustheid bezit van het heil, dat u ten deel valt! Wat hebt gij ooit verrigt, om waardig geacht te worden in hare nabijheid te leven? Gij zijt waarlijk door de fortuin vertroeteld, Ieder oogenblik aanschouwt gij hare hemelsche trekken; gij hoort hare zoete stem; gij bewijst haar honderd diensten, zoodra het haar behaagt, u die te vragen. Och, sta mij uwe plaats af.
De knecht gaat, zonder mij te antwoorden, voorbij, en Leonora verschijnt niet. Helaas! tot wanneer moet ik mij uitputten in vruchtelooze wenschen? Tot wanneer zal het lot mij vijandig zijn? Ieder verwerpt mijne beden; allen zijn doof voor mijn smeeken! En ik... ik... ik blijf inmiddels in mijne ijdele droomerijen verdiept!
Ik bid u, kom te mijner hulp, verhevene oorzaak mijner smarten! Mijne rust hangt van u af. Op welken grond zon ik mij over Leonora kunnen beklagen, indien zij mijne genegenheid voor haar niet kent. Gij, die haar geheel, die haar uitsluitend bezit, gij moet er u van overtuigen. Ontslaat het aanzien uwer bakermat u soms van de dankbaarheid? Mijn God! heeft zij reeds de onmenschelijke moraal van den hoogmoed geleerd! Neen. Maar de hoovaardij houdt haar geketend. En wat beduidt het, dat hare kluisters van goud zijn? Zijn zij daarom minder de werktuigen van het geweld?
Groote God! ik dank u, dat gij mij niet in zulk een hoogen

{==455==} {>>pagina-aanduiding<<}
rang liet geboren worden. Ik zou slechts een slaaf zijn: ik zou niet eens over mijn hart kunnen beschikken. Niet eens over mijn hart!

X.

Waarom, verrader, indien gij u met zulk een doodelijk werkend vergift tegen mij gevoed hebt, waarom mij niet liever het hart met een dolk doorboord, toen ik u, terwijl wij alleen waren, vol warme vriendschap omhelsde, dewijl ik u voor een deel van mij zelven hield! Dan zoudt gij slechts een moordenaar geweest zijn. Mij ware niets ergers overkomen dan de dood. Barbaar, gij hebt de grens overschreden van hetgeen tot hiertoe de booswichten plegen konden - en gij hebt die geheel te mijnen nadeele overschreden.
Neen, engelachtige vrouw, mijn mond heeft nooit uw naam ontwijd; nooit mijne liefde ontheiligd. - Wie zou een zoo groot geheim waardig zijn?
De vriendschap heeft uitgestrekte regten. - Ja, op alles, behalve op de liefde. En hoe zoudt gij kunnen vermoeden, dat ik, die trotsch ben op deze liefde, welke mij zoo hoog boven de stervelingen verheft, ooit zoo laag kon gevallen zijn van haar aan iemand te hebben medegedeeld! ...
Wie dit zegt is een leugenaar - een laaghartige.
Hij heeft vriendschap gehuicheld en gezegd, dat hij mijn geheim had bespeurd; - en hij is verbleekt bij het bliksemen voor zijn gelaat van mijn staal, waaraan ik mijne wraak had toevertrouwd, en niets anders heeft hij als redmiddel gehad dan eene nieuwe laagheid ... dat ellendige erfdeel van zijn geslacht!
Wat helpt het! - Afgesloten van de gemeenschap met de menschen ... in dit verblijf der uiterste ellende geworpen ... lage hovelingen ten hoon en spot ... mikpunt der gramschap eens aanzienlijken, die te voren mijn beschermer was.... Dit alles is niets. - Zij ... zij heeft mij versmaad ... Mij! ... Gij! ...
Het is goed, ik vergeef u. Het is een ongehoord feit. Aanschouw het toppunt mijner ellende. De mond zwijgt: ik ben belasterd. Maar mijn hart staat in vlam; en de laster heeft niet gelogen. Kom, ach, kom! Ik zal sprakeloos voor u staan. Mijne oogleden zullen niet de minste beweging maken; mijn hart zal ophouden te kloppen ... O! aan uwe voeten te sterven; in uwe tegenwoordigheid mijn misdrijf te boeten, indien ik er een beging... 

{==456==} {>>pagina-aanduiding<<}

Maar welke misdaad pleegde ik dan? - Eene enkele. Vrouw, zult gij het Tasso tot eene misdaad rekenen, dat hij u beminde?
Gewis, uw hart koestert gansch andere gevoelens, en uw blik, welke alleen mijne hoop schraagt, zal weder helder worden. En indien dit plaats grijpt, dat uw oog weder helder schittert, zal ik, te midden mijner rampen, de gelukkigste der menschen zijn.
Zij ontroert. - Dat snellere kloppen van mijn hart is een onbedriegelijk voorteeken harer nabijheid.
Laat ons zamen ongelukkig zijn. De hemel heeft ons op eene zware proef gesteld. Wanhoop daarom niet, verheven voorwerp mijner grenzelooze liefde. Hoe zou ooit het lot, dat ons thans verdrukt, kunnen verergeren?
O, Hemel! wee! - Kleurloos..... ontsteld.... verwrongen zijn de mond.... en welke oogen! - Neen, ik kan dien aanaanblik niet verdragen.
Ga. - Ik begrijp genoeg. Welaan: morgen zult gij kalm zijn. Morgen zult gij de rampzalige oorzaak uwer bekommering niet meer op aarde vinden. - Met regt.
Dat de vrede daarna in uw hart terugkeere. Dat zij uwe heerlijke gestalte tot hare oorspronkelijke schoonheid terugroepe. Zij alleen zal den ongelukkige regtvaardigen.

XI.

Al mijne hoop is vervlogen. Barbaren, mij zelfs het gezigt van het paleis te verbieden. Weet gij dan naar welk verheven doel ik streef?
Zelfs te midden mijner ellende heb ik een groot genoegen. Men was bang. - Ik was dan toch niet geheel onverschillig aan haar hart! Ja, mijne wenschen waren tot haar doorgedrongen. Zij kent mijne liefde in al haar kracht. En wanneer zij die kent, moet zij er gevoel voor hebben.
Ik verlang niets meer. Ik zal ver van die muren blijven. Maar binnen die muren zal ik zegevierend in hare gedachten. leven. Zij zal zeggen: ongelukkige Torquato! - En welligt terwijl ik mij hier overgeef aan een vruchteloos verlangen naar haar, wenscht zij met gelijke genegenheid om mij. - Moed gehouden! De liefde overwint groote hinderpalen. En wie weet welke gunstige toekomst ons het lot hereidt!

{==457==} {>>pagina-aanduiding<<}

Krankzinnige, waarheen durf ik mij door de verbeelding laten vervoeren? Waarop maak ik aanspraak? Wat hoop ik? Niets. - Niets. - Ik zal haar niet meer zien. Ik zal haar nooit spreken. Zij kent noch mijne liefde, noch mijne rampen. Wie kan haar daarover onderhouden? Wie? Bestaat er aan het Hof een vriend? Allen raadplegen het lage eigenbelang: en indien er een ongelukkige is, draaijen zij hem den rug toe. Ik zag daar duizend voorbeelden van. In dat opzigt kan ik mij niet bedriegen.
Ik ben verloren.... onherstelbaar verloren. Geene schaduw van hoop blijft mij over. Torquato! Torquato! wat zullen wij aanvangen?

XII.

Mijn ongeluk is het gevolg eener kuiperij mijner vijanden. - Maar zij hebben geen misbruik kunnen maken van mijne liefde: zij kennen haar niet. Hoe zouden zij die kennen, daar ik haar naijverig in het binnenste mijns harten bewaard heb? Torquato, hebt gij het geheim aan iemand toevertrouwd? Hoed u daarvoor! Zie in elken mensch een verrader, en gij zult u in weinigen vergissen. En hoe verdienstelijk zou degene zich achten, die mij het geheim kwam ontrukken, om mij te vermoorden. Ja, om mij te vermoorden, de barbaar. - Ik hoor de stem van den laffen huichelaar. Hij fluistert aan het oor van mijn vorst. De eerste woorden zijn voldoende om hem in toorn te ontsteken. - Men gaat haastig onderzoeken: men vraagt.... ik ben verloren!
Welnu, ik zal sterven. Wie is ooit voor schooner zaak gestorven? Buiten het hof zullen millioenen medelijdende en regtschapene mannen mijn hart regt doen wedervaren. Zij zullen zeggen: Hij was de eerste dichker zijner eeuw. Hij gaf het nieuwe Italie een monument van genie, waardoor het kan wedijveren met het oude. Indien hij liefde koesterde jegens eene aanzienlijke vrouw, had hij gelijk. Zijn hart moet op de zelfde hoogte staan als zijn genie.
Trawanten der onregtvaardigheid! komt mij in hechtenis nemen. Ik zal geen weerstand bieden aan uw geweld. Al mijne kracht zal in mijn hart zaamgevat zijn, om het geëerbiedigde en dierbare beeld mijner gepeinzen steeds meer te beminnen. Daar zijn de gewetenloozen. Zij openen de deur.
O, onschuldige oorzaak van al mijne ellende! zaagt gij ten minste de onwaardige behandeling, welke men den man, die u aanbidt, doet ondergaan.


{==458==} {>>pagina-aanduiding<<}

XIII.

Ik stort uit het bed en schuif den grendel van de deur. Ik wil geen oogenblik verliezen; deze deur moet zich vrijelijk openen, zoodra zij verschijnt.
O, Torquato! wat zult gij zeggen, indien zij haren voet in dit vertrek zet?
Wat ik zal zeggen, ik.... Ik zal mij aan hare voeten werpen; ik zal in hare tegenwoordigheid sterven. - Ja, sterven - sterven. Wat zou ik anders doen? Wat beter? Ik zal dan geen schooner lot meer te hopen hebben. Ik zal sterven. O, hoe heerlijk is het sterven na zulk een toppunt van weelde!
Ik zal haar mijnen dank betuigen. Hoe dikwijls heb ik dat oogenblik van den hemel afgeroepen? Hemelsch wezen, gij hebt dan medelijden gevoeld met uwen trouwen aanbidder? Wie heeft u over liefde gesproken?
Wat zeg ik? Wie heeft haar daarover gesproken?
En heeft die liefde haren stempel niet gedrukt op alles wat mij omringt? Staat zij niet gegrift op mijn voorhoofd, in mijne oogen, in mijn gansche wezen? - Mijne nooden, mijne zuchten, mijn zwijgen zelf, dat sprakelooze, diepe, langdurige zwijgen drukt het haar niet uit? De lucht, de lucht, die getuige van zooveel tijd, waarin ik mijn gevoel, mijn zielsverlangen, mijne klagten uitte: ja, de lucht, opstijgende naar Leonora's verheven verblijf, heeft haar mijn toestand geboodschapt.
Ach, liefelijk wezen, indien gij nog draalt, zal ik niet meer tot de levenden behooren.
Zij beweegt hare lippen. Zij zegt mij.... stilte, fluisterende benijders! Laat af opdat ik den zoeten klank van elk harer woorden hoore.
Helaas, de deur is nog gesloten. Die grendel blijft onbewegelijk. - Wie deed haar terugkeeren? Wie verbood haar binnen te treden? Helaas! Helaas! Ik zie haar niet meer! Ik zal haar nooit meer zien. - Welk eene stilte!

XIV.

Ik zal sterven: ik zal sterven: ik ben er zeker van. - Werpt mij neder.... waar gij wilt. Wat gaat het mij aan?
Neen, neen.... Begraaft deze treurige overblijfselen in de

{==459==} {>>pagina-aanduiding<<}
Hofkerk. Gaat tot uwen meester en zegt hem: Dit alleen heeft Tasso verzocht. Hij zal mijne bede verhooren. De wenschen der dooden zijn heilig.
Daar wil ik begraven liggen, dáár. Zij is vroom; zij pleegt zich naar de bidbank te begeven, waar zij, zonder opgemerkt te worden, alles kan waarnemen wat zich beneden haar bevindt, zij zal op de plek staren, waar men mij heeft nedergelegd. Hier ligt Tasso. Het zullen hoofdletters zijn. Zegt den beeldhouwer die zóó groot te maken dat men ze uit de hoogte lezen kan.
Weet gij, wie de ongelukkige, die daar ligt, was? Roep zijne verzen niet meer in uw geheugen terug. Herinner u veeleer zijne liefde; die ongelukkige liefde, welke hem ten grave heeft gesleept. Gij waart daar het voorwerp van, gij! Nooit heb ik eene andere bemind. U alleen heb ik lief gehad, en ach! hoe weinig .... tot ik er van stierf.
Mogt toch het medelijden tot uw hart spreken; mogt het u eene bede des vredes ingeven.... Doch neem u in acht....
Welken vrede kan een ongelukkige hebben, die, zoolang hij op aarde ronddwaalde, geen vrede genoot? Men zegt, dat de ziel de laatste gevoelens. met zich voert, waarin de dood den mensch verraste, en dat hij die met onwrikbare standvastigheid blijft koesteren. U te zien, u over mijne liefde te spreken, dit waren mijne laatste gevoelens. Mijne ziel zal dan geene andere hebben. En ik, ik zal niet meer zijn; ik zal u niet meer kunnen zien, niet meer kunnen spreken. Vruchteloos zult gij voor mij om vrede bidden.
Ach, ik mijmer. O ja, ja: vrede. Uwe godsvrucht zal hem voor mij afbidden. Door uwe tusschenkomst alleen zal ik hem bezitten. En gedurende mijn gansche leven zou ik vrede gehad hebben, indien gij een welwillenden blik op mijn hadt geslagen.
Regtvaardige God! verhoor de beden harer ziel. Geef mij dat, waar zij om bidt. Mijne trouw zal bekroond worden.

XV.

Zeg mij, gij, die mij bewaakt als een gevangene, bestemd voor de openbare teregtstelling, zeg mij: weet gij, of zij mij bemint? Ik bemin haar. Ik bemin haar met eene bovenmenscheijke liefde.
Gij hebt dat niet bespeurd!.... Wanneer gij vraagt, of ik iets

{==460==} {>>pagina-aanduiding<<}
noodig heb, en ik u geen antwoord geef, dan staar ik op haar gelaat, dan schep ik mijn welbehagen in die liefelijke oogen, waarmede de hemel haar alleen begunstigde.
Gij schijnt verrast! Of zoudt gij soms onverschillig zijn? Ellendeling, gij hebt haar nooit gezien. Gij kent hare hooge waarde niet; uwe ziel is buiten staat zich tot haar te verheffen. God heeft slechts twee gelijkvormige zielen geschapen: de hare en de mijne. Deze zijn gevormd om elkander te verstaan en te beminnen.
Spreek mij over niets anders. Vraag niet, of ik iets noodig heb. Ik ken slechts ééne behoefte: die van zeker te zijn, dat zij mij bemint. De lastige bezoeker vertrekt. Hij doet wel. Zijne tegenwoordigheid begon mij te hinderen. Hij is niet waardig, de vertrouweling te zijn der uitstortingen mijner genegenheid.
Wees te vreden, nu hij weg is, Torquato, en open vrijelijk uw hart. Hier hebt gij geen getuigen, die u verraden kunnen.
Och, bestond er toch maar één ware en deelnemende vriend! Slechts een, die, mijn treurigen toestand ziende, menschlievend genoeg was haar dien te openbaren! Maar ik zal haar gaan spreken. - Ziet gij?... voorheen was dit hart niet zoo ten boorde vol droefheid. Deze dingen kwamen toen niet zoo openlijk uit, gelijk thans. Ik leed niet door zulke veelvuldige, zulke doodelijke hartkloppingen. Door u komt dit alles. Ja, door u, en ik ben er blijde om; en ik zou ongelukkig zijn, indien het niet zoo ware, en indien het niet voor u ware. - Zeg mij nu, versmaadt gij mijne bede niet? verstoot gij mijn hart niet?
Hoe zoudt gij een hart, gelijk het mijne, versmaden?

XVI.

Ik verlaat de oevers van den Po. - Laat ons van hier gaan, Torquato, onder eenen hemel, minder noodlottig voor onze liefde. Dit oord was nooit iets anders dan eene plek des ongeluks. Het is welligt geen fabel wat de dichters er van verhaald hebben.
Laat ons dan vaarwel zeggen aan eene leugenachtige stad, een Hof vol bedrog, eene trouwelooze vrouw; Ja, ook zij is eene trouwelooze, ook zij! Zij beloofde mij... Ik heb het begrepen; ik heb het gehoord. - Ik was hier .... zij daar. Wij hebben elkander aangestaard ... Ik met oogen als vuur; zij met bescheidene en zachte blikken, als eener maagd en hemelsche schoonheid betamen.

{==461==} {>>pagina-aanduiding<<}

Ik heb haar geloofd .... ik heb vertrouwd, dat mijn wensch vervuld werd. Niet aan hare woorden heb ik gehecht, want deze waren kort en zóó zacht, dat hun klank mijn oor niet kon bereiken. Maar mijn hart is mijn' zintuigen te hulp gekomen. Mijn hart heeft alles opgevangen, alles begrepen.
Arm hart! Zie, hoe zij u verraden heeft! - Ach, neen! zij is het niet, die mij verraden heeft: ik heb mij zelven verraden. Moest ik dit niet allereerst bedenken? Moest ik niet overwegen, dat in het trotsche paleis eene eer en eene trouw heerscht, geheel verschillend van die onzer woningen? ... Gindsche lucht is vergiftigd, en zij heeft die ingeademd sinds hare geboorte. Ik behoorde dat te weten. En ik, ligtvaardige, heb toch vertrouwen gekoesterd.
Maar ik zal mij wreken. Men zal het verraad kennen; ja, men zal het kennen in eene eeuw, in twee, in tien ... Zij en hare hovelingen zullen tot stof vergaan zijn, en ik zal leven en zal hare trouweloosheid aan de gansche wereld verkondigen.
Vaarwel, zetel der onrechtvaardigheid! Ik moest hier nooit den voet meer zetten. Het is mijne schuld. Doch ik boet haar. Ik zal nooit meer terugkeeren.
Misschien, wanneer ik ver van hier ben, zal men om mij wenschen. Vruchteloos verlangen. Dan zal ik de wreede slang uit mijn hart, dat zij vaneen rijt, verdreven hebben. Mijne tegenwoordige smart zal ik beschouwen als eene schipbreuk in den droom, dien men des avonds in een opgeruimden kring mededeelt. Mijn besluit is genomen. Ik verander het niet.
Opent de deur. Ik moet ver van hier gaan... ja, verre... waar ik niet meer over haar hoor spreken; waar mij niets meer harer herinnert. - Doet open!

XVII.

Ik heb een droom gehad. Welk eene vreeselijke droom! Moge hij nooit verwezenlijkt worden! ... IJdele bede.
Daar ligt zij, als een koud lijk, uitgestrekt op het doodsbed. Helaas! waar zijn hare oogen, die oogen schitterend van licht, welke leven schonken aan al wat zij aanstaarden? ... Zij zijn gesloten door de hands des doods. Zij zullen zich nooit meer openen, nooit meer. - Laat mij die besproeijen met mijne tranen. Welligt zullen mijne tranen vermogen, dat .... Het

{==462==} {>>pagina-aanduiding<<}
zou de eerste keer niet zijn, dat de liefde wonderen had gewrocht.
Ach! mijne oogen zijn droog. De smart heeft mijne tranen versteend.
Waarmede zal ik haar in het leven kunnen terugroepen? Tot wien spreek ik? Hoe meer ik mijne stem poog te verheffen, des te dieper daalt zij. Eene ijzeren hand knelt mijn hart te zamen; eene doodelijke angst verstikt mij. Ach, niemand hoort mij.
O, dierbaar voorwerp mijner vurige liefde! Gij leeft niet meer! En zoo spoedig, zoo in 's levens lente zijt gij mij ontrukt!
Reik mij uit het graf uwe hand toe. Wees mij nu ten minste goedgunstig. Zie, ik ben bereid om met u neder te dalen in den dood.
De menschen hebben een afschrik van den dood: niet ik, indien hij met u vereenigt, met u, die ik altijd bemind heb, door wie alleen het leven mij zoet was.
De dooden hooren niet; en eene bovennatuurlijke magt stoot mij terug.
Eeuwige God! ik bid om den dood. Ik smeek om datgene, waaraan alle menschen onverbiddelijk zijn onderworpen. Is het mogelijk, dat Gij mij tot zelfs den dood weigert? Zijt Gij dan Tasso in geenerlei opzigt meer genadig! ...
Ik ontwaak. - Mijne haren zijn te berge gerezen; mijn voorhoofd is geheel met koud zweet overdekt; mijne oogen... mijn hart.... In zoo hooge mate kan men in droomen lijden!
Wend den blik van mij af, gij, die daar zwijgend en verbaasd tegenover mij staat. Ach, gij kent den doodstrijd van mijn hart niet! Gij weet niet tot welk een toppunt van rampzaligheid ik gekomen ben. Ga.
Neen, neen: blijf. Ik wil zelf de verschrikkelijke ervaring opdoen. Ik ga van hier. Ik zal het verzoeken. Ik zal iemand vinden, die mij nopens haar zal weten in te lichten... Wee mij, indien deze afschuwelijke droom.... Helaas, de krachten ontbreken mij..... Ik kan niet....

XVIII.

Wat blijde dag! Welk eene schitterende zon! O! hoe prachtig is, van deze hoogte gezien, Ferrara heden in mijn oog!
Torquato! zoo blijde was de dag, waarop gij háár zaagt, naar wie nw hart haakt. Zoo straalde toen de zon!

{==463==} {>>pagina-aanduiding<<}

De gansche stad was dien dag in feesttooi. Op een prachtig ros, uit verre landen hier heen gekomen, reed mijn vorst door de breede straten der stad. Het was een eindelooze stoet, welks eerste sieraad gij waart.
Wij treden het paleis binnen. Daar was de bloem der schoone vrouwen van den Hove vergaderd. Hoeveel schoonheid, aantrekkelijkheid en bevalligheid! ... Alles was verlokkend.
Eéne onderscheidde ik boven allen; ééne, die allen overtrof. Eene onschetsbare gelukzaligheid gevoelde ik plotseling mijne ziel doorstroomen. Mijne blikken vermogten zich geen oogwenk van haar af te keeren.
Regtvaardige hemel! heb ik mij misschien bedrogen? Of is het niet waar, dat zij mij heeft opgemerkt? Hoe kon ik mijne verbazing en hare zegepraal verbergen?
Sinds dien heeft eene groote verwarring in mijne zinnen geheerscht. O, welk eene onrust! welke opbruischende golven van gemengde gevoelens ...
Eindelijk ben ik tot rust gekomen. Nu herinner ik mij al de verschillende smarten, waarmede mijne ziel geslagen werd. Ik bemin haar: - Ik gevoel het, ik ben er zeker van.
Welnu, is het eene misdaad, haar te beminnen? En waarom dan schiep de hemel haar zoo beminnelijk? Neen, neen: het is geene misdaad, dit kan het niet zijn.
Laat ons de herinnering van dien dag vieren. Laat ons eene hymne zingen, harer en der onsterfelijkheid waardig. Het hart heeft die ingegeven: de lofzang aan haar moet door het hart worden voorgezegd.
Helaas! de verhevenheid van het onderwerp overstelpt mij. Mijne zinnen geraken in verwarring. - Stilte. -
Wat duistere wolk! Welke woedende stormen worden losgelaten! O, hoe donker! is de hemel ... Hulp ...
Van wien roep ik die in? Uit deze enge kamer kunnen mijne droefgeestige klagten niet tot haar stijgen; zij alleen zou in staat zijn, mij te helpen.
Och, geef gehoor aan uw medelijdend hart en aan mijne beden. Zie, welke breede wond gij in mijne borst hebt geslagen! Zie welk zwart bloed er uitdroppelt. Ach, mijne smart, mijne smart is ten top! Van u wachtte ik al mijn heil ... en ik ben diep rampzalig.


{==464==} {>>pagina-aanduiding<<}

XIX.

Ik heb afstand gedaan van den roem der poëzy. - Ariosto, Camoens, Virgilius, Homerus zijn mij onverschillige namen. De tijd is voorbij, dat ik het eene hooge eer geloofde, met hen naar den palm te dingen. Mijn roem is, voor haar te leven, die mijn alles is.
Hemelsche maagd! zijt gij, Leonora, soms eene dier alledaagsche vrouwen.... In welk zelfbedrog heb ik tot heden geleefd. Ik geloofde uwe glorie te vermeerderen, door de mijne aan haar dienstbaar te maken. Neen, gij behoeft die behulp niet. Gij put den roem uit u-zelven: uit al wat u toebehoort - en gij zult zelfs Tasso beroemd maken.
Verga mijn. Jerusalem, indien de verwaande beoordeelaars der Arno en de hovelingen uws vaders dit begeeren. Ik zwijg daarover. Om de eerste te zijn onder de mannen van mijn tijd en een groot voorwerp van afgunst voor de gansche wereld, is uwe liefde mij genoeg.
De dwingelanden hebben dit begrepen. Zie, hoe zij mij vervolgen; zie, hoe zij mijnen roem en mijn geluk zouden willen vernietigen.
Zij zullen het zoo ver niet brengen. Beide zijn in veiligheid op eene ongenaakbare plaats, waar hunne heiligschennende hand nooit zal doordringen. - Beide zijn verborgen in uw hart en in het mijne.
Maar in welk verblijf ben ik opgesloten? Wat doe ik hier? - Tal van dagen schijnen mij verloopen, sinds ik aan dit gesticht ben overgeleverd. Ik vraag, ik onderzoek, en niemand geeft mij antwoord.
Kom gij mij bevrijden!.... O, u zal ik al mijne rampen verhalen.... Mijne rampen! gij kent haar aantal niet. U zal ik die zeggen. U alleen zal ik ze mededeelen. - Zij zal komen. - Torquato, laat ons haar afwachten.
Hoe ellendig is de toestand eener vorstendochter. Over het geringste deel van zich zelve kan zij niet eens beschikken. Duizend ketenen kluisteren haar; duizend oogen zijn op haar gevestigd. Geen zucht kan ongemerkt haar hart ontsnappen.
Boosaardige verspieders! Van eene zucht trekt gij welligt partij tot mijn ongeluk. Maar zij zal u in schranderheid overtreffen: Zij zal aan uwe waakzaamheid ontsnappen.

{==465==} {>>pagina-aanduiding<<}

Dezen nacht... ja, dezen nacht verwacht ik haar. De liefde zal haar gids zijn.
Moed!... Haast u... Ik wacht u. Neen, ik zal zeker niet van hier gaan, voor gij komt. - Stilte.

XX.

Wie spoort mij aan om van hier te vertrekken? Ik ga niet. Niemand roept mij elders. Alles integendeel houdt mij hier terug. Alles trekt mij hier aan.
Maar ik zelf vroeg het. - Ik! Is uw verstand zóó verbijsterd, Torquato! Gij spant zamen tegen uw eigen geluk!
Ja: dát is geluk. - Wat komt het er op aan, dat deze gesloten deur en deze ijzeren staven mij van haar balkon scheiden? Zij alleen gaat mij aan. Zij spreidt een hemelsch licht in dit verblijf: zij voedt er de lucht met balsemgeuren, welke ik inadem. Zij vervult mijn gemoed met eene stille tevredenheid.
O, gij, die al mijne liefde waardig zijt, vergeef, dat ik er aan gedacht heb, van hier te vertrekken. Een booze geest schilderde mij alles zwart af, verwarde mijne zinnen, overheerschte mijn verstaud.
Mijne vijanden wanen, over mij te hebben gezegevierd. Ellendelingen! gij hebt mij de zegepraal verschaft. Weldra zal men te Ferrara zeggen: Tasso is niet meer aan het Hof; Tasso wandelt niet meer voor het paleis, gelijk hij dikwijls plagt, en niet meer door de tuinen, als nog vaker zijne gewoonte was.
Neen, ik ben niet meer aan het hof. - Ik toef in eene veel betere plaats .... In het hart van haar, die het sieraad is zoowel van het Hof als van de wereld.
Gij spreekt mijn naam niet uit, of haar opregt en teeder minnend hart klopt voor mij met verdubbelde snelheid. Uw zwijgen zelf, mijn niet verschijnen in hare tegenwoordigheid bewijzen mij uitnemende diensten bij haar.
Laat mij dan hier; laat mij hier totdat de dag verschijne, dat mijne liefde bekroond wordt. - Die dag zal komen, hij zal stellig komen.
Wacht, sluit deze deur met zooveel sleutels als gij verkiest. Ik zal geen woord zeggen: ik zal er niet over klagen. Ik blijf hier kalm en te vreden. Ik zal niet weggaan, al zet gij de deur wijd open. - Ik zal hier liever sterven.

{==466==} {>>pagina-aanduiding<<}

De groote liefde wordt gekenschetst door groote bewijzen. Een daarvan geef ik, door hier opgesloten te blijven. En indien men op aarde de liefde verdient door een bitter lot te dragen, zal ik die liefde hebben verdiend, waarnaar ik haak en waarin al mijn geluk is gelegen.

XXI.

Het is van daag een jaar. Ja, het is een jaar van daag. Joan Baptist, heugt het u? Wij waren beiden daar, en gij spraakt mij veel over de Aminta. Plotseling verschijnt eene breede rei vrouwen. De hovelingen verdringen elkander. Verontwaardigd barst gij los in deze woorden: ‘Gebeurt hier soms een wonder!’ De plaats, waar wij ons bevonden, was tamelijk hoog; zonder moeite en zonder hinderlijk te zijn, konden wij alles zien, O! hoe levendig herinner ik het mij; en dat hek! dat hek, dat alleen mij terug hield, en ook gij hieldt mij terug, ja, om te verhoeden dat ik haar plotseling nasprong.
Een uur bleef ik buiten mij zelven. Ik zag u niet meer. Ik hoorde niet meer wat gij zeidet.
Die twee oogen, welke ik bewonderde, waren voor mij twee bliksemschichten; twee stralen, welke de vlam in mijn hart levendiger deden ontbranden! Ach! welke vlam ... zij verteert mij dag en nacht. Ik gevoel den wreeden gloed, die voor mij eene doodskwelling geworden is. - Neen, ik sprak onwaarheid. Die brand is in mij een bestanddeel des levens. Zonder mijne liefde zou ik reeds duizendmaal gestorven zijn.
Maar gij hoort niet naar mij. Welligt lacht gij met mijne woorden en met de vurige liefde, welke mij verteert. O! hardvochtige vriend! Ga, schrijf een of ander koud alexandrijn; eenig vervelend herdersdieht, en daarna ...
Joan Baptist is niet hier. Het komt er weinig op aan. En zoo hij een slecht beoordeelaar is mijner liefde, wat wonder? Hij toch heeft mijne oogen niet, en nog veel minder mijn hart.
De natuur heeft twee groote urnen. In de eene bevinden zich da namen der mannen, die zij tot het leven roept; in de andere die der vrouwen. Met de regterhand haalt zij uit de eerste een naam; met de linker een uit de tweede. Het lot schrijft beiden op den zelfden regel in het boek des levens. Geene kracht is in staat hen te scheiden. Hoe zouden wij anders de ongeloofe

{==467==} {>>pagina-aanduiding<<}
lijke vereenigingen kunnen verklaren, welke onder onze oogen twee harten zamenvoegen, die gemaakt schenen om voor eeuwig van elkander gescheiden te zijn. Zien wij soms niet, dat zij elkander te midden der tallooze menigte met wanhopige inspanning zoeken? Men beweert, dat in de zielen eene geheime zamenstemming heerscht. Dit is waar. De natuur heeft het lot en de liefde voorbeschikt. Ieder heeft zij de bestemde plaats aangewezen. Die in te nemen maakt alleen gelukkig.
De mijne is in de liefde van haar, die steeds voor mijn geest zweeft, die ik altijd zie: zonder welker voor mij alles verlatenheid is, duisternis en verschrikking.
Liefelijk wezen, weet gij het? Heeft het verborgen voorgevoel uws harten het u gezegd? Ons beider namen werden te gelijker tijd getrokken. Liefde is kracht. Vruchteloos derhalve zoudt gij u vleijen met de liefde van iemand anders. De mijne is u bekend - en gij bezit haar.
Zij zal het weten. - Zij zal het stellig weten. De natuur kan het haar niet langer verborgen houden.
Torquato! vat moed. De overmaat der blijdschap zou u kunnen doen sterven. Ik bereid mij voor het schoonste oogenblik. Reeds geniet ik langzamerhand eene teuge der onuitsprekelijk groote vreugde. O! hoeveel genot bevat eene enkele teuge! - Wat zal het dan zijn met den overvloed? - Heer geef mij kracht om dien te genieten en schenk mij intusschen eenigen tijd ter voorbereiding.

XXII.

Op St. Benedictus slaat het zes uur. Ik heb den slaap nog niet gevat. O, sinds hoe lang reeds sluit ik mijne oogen niet meer! Maar waarom moet ik die sluiten? - Hij zal komen, ja, maar al te spoedig zal hij komen, de dag, dat ik ze zal sluiten... en voor eeuwig! - Och, als die dag toch moet komen, keer u dan niet zóó geheel van mij af, o Heer! dat ik niet nog ééne enkele maal haar mag zien, voor wie alleen ik met vreugde zou insluimeren, al moest ik daarop voor altijd mijne oogen sluiten.
Ik geloof, dat de slag der klok, die ik hoor, tot haar zal doordringen. O! indien deze klank haar wekt, kan zij zich ten minste haren Tasso herinneren! Zij kan zeggen: ‘In dit oogenblik waakt hij, denkt hij aan mij, spreekt hij over mij. Ongelukkige! wie

{==468==} {>>pagina-aanduiding<<}
weet in welke moeilijkheden hij zich bevindt! wie weet wat sombere gepeinzen hem kwellen. Houd moed, Torquato! Gij zijt niet zoo ongelukkig als menigeen denkt. Gij leeft in mij, gelijk ik in u hoop te leven. Ik neem deel in uwe smart, in de onwaardige behandeling, welke gij ondergaat. Maar uw toestand zal verandren; ons ongeluk keeren. Al zijn wij thans gescheiden, eenmaal komt de dag, dat wij vereenigd zullen zijn. Zoo het u thans niet veroorloofd is, mijn naam uit te spreken, de dag zal aanbreken ...
O, ga voort, aanbiddelijke vrouw! Gelooft gij, dat die dag zal dagen? Zeg mij: gelooft gij het waarlijk? - Maar wanneer? kunt gij dien dag bespoedigen? Kunnen mijne wenschen hem bespoedigen? Ik mat den hemel af met mijne gebeden. Ik zal voortgaan hem geweld aan te doen. Voeg daarbij de uwe. Door het vurige gebed van twee minnende zielen, zal de hemel tot medelijden bewogen worden: geloof dit onvoorwaardelijk. Maar blijve ook de hemel doof, al zijn de menschen wreed, barbaash onregtvaardig... Weet, dat ik de menschen en den hemel tart dat ik mij niet meer verneder tot bidden, Wat behoef ik het? Mijne liefde is zuiver, even rein als haar voorwerp. Zij is voldaan, wanneer gij haar op prijs stelt. Maar gij hebt het verklaard, ik ben zeker, dat gij mijn gevoel op prijs stelt. Ik vraag niet anders.
De zon begint hare stralen te werpen op de muur aan de overzijde. Staak, o vriendelijk licht, uwen arbeid. Rust uit. Ik alleen zal in langen tijd niet rusten. In de rusteloosheid nogtans, welke mij kwelt, wordt ik gesterkt door een verborgen genoegen: het genoegen der hoop. Dat zij, die de fortuin hoog plaatste, dat zij, wier ziel verzadigd is van alles en niets meer te wenschen hebben, leven. Wat schiet hun nog over, tenzij in den afgrond te storten?
De ongelukkige heeft een beter lot. Elke wisseling, die hem treft, doet hem zijn geluk naderen.
Schep moed, Torquato, gij zijt ongelukkig.

XXIII.

Wee mij! wat leegte vind ik thans in mijn geest? Welke onvruehtbaarheid aan denkbeelden! Geenerlei begrip.
Torquato, behoort gij tot de levenden? - Ik raak mijn hoofd

{==469==} {>>pagina-aanduiding<<}
aan. Het is er nog! En hier heb ik mijne oogen! Maar hoe? Ik hoor niets, ik zie niets ... niets! niets!
Laat ons omwandelen. - Welnu, dit is mijn tafeltje: ik voel het ... Dit is mijn bed ...
O, legerstede! O, droeve getuige der aandoeningen van den rampzaligsten sterveling! Ja, het is op u, dat ik mij uitstrek: niet om rustig neder te liggen; niet om den slaap te roepen, zoo zoet voor het uitgeputte ligchaam: maar om mij, in eindeloos woelen, over te geven aan de wanhopige smart, welke mij drukt.
Ik leef, ja, leef. De smart doet mij dit dieper gevoelen, dan dit tafeltje, deze stoel, dit bed zelf.
Wat heb ik gezegd? Waarover sprak ik zoo even? - Ik herinner het mij niet meer! ...
Wat hebt gij van mij gemaakt! Voorheen was ik zoo niet. Neen, zóó was ik niet. De hemel weet het! Ik weet het zoo goed als de hemel. - Waartoe den hemel tot getuige te roepen, wanneer ik voldoende ben?
Maar ach! de hemel weet ook wel, dat ik niet verdiende, tot zulk een ellendigen toestand gebragt te worden. - Maar zoo hij het weet, waarom mij dan niet gewroken? God is regtvaardig. Het wreken van een onschuldigen mischandelde is een deel der regtaaardigheid. Maar, Hij zal mij wreken, Ja, Hij zal mij wreken: daarvan ben ik overtuigd.
En wat zal de hemel voor u doen, o Torquato! Sinds lang roept gij zijne hulp in - en vruchteloos - Vruchteloos! - Laster niet, rampzalige. God is de trouwste vriend, deeenige, dien gij bezit.
O, ik heb vrienden in overvloed!... Vrienden?... Geveinsden. De ware vriend verlaat den ongelukkige niet. Hij weet diens rampen te helpen dragen, gelijk hij deel neemt in de vreugde, indien zijn vriend gelukkig is. Sinds ik in ongenade viel, zag ik geen enkelen; neen, ik zag er geen één meer. Zij vreezen deelgenoten mijner ellende te worden. Laf volk! - Zij zouden den hertog mishagen! Gaat hem aanbidden! Zegt hem dat hij regtvaardig is, dat hij iets loffelijks deed, dat Tasso ...Allen zijn tot mijn verderf zaamgezworen. - Maar verhoort de hemel mij?... Ik weet het niet.
Ach, indien ik slechts mijn geest tot mijn dienst had, als voorheen! Was mijn hoofd maar helder en ligt gelijk eertijds!...Maar in mij ontwaar ik eene diepe duisternis ... Een nevel!...

{==470==} {>>pagina-aanduiding<<}
Waar ben ik? Ik heb hooren zeggen, dat de zieltogenden het gebruik hunner zinnen verliezen, welke langzamerhand verzwakken. Zou ik soms ik zoodanigen toestand zijn?... Welke koude! welk eene verstijving in mijne handen! De pen ontvalt mijnen vingeren... Spannen wij onze krachten in. Wanneer ik aan dit blad mijne gedachten niet toevertrouw, zal ik er weldra de laatste sporen van verloren hebben.
Laat ons rust nemen. Ik kan niet meer. - Rust! Ach, Torquato! welke rust toch wacht u ooit? De laatste .... die der ongelukkigen ... de dood.

XXIV.

Ik heb geslapen. - Mijne krachten keeren terug.
Ik zal dan morgen van hier vertrekken! ... Morgen zal ik er meester van zijn om mij naar Sorrento te begeven, naar Rome, waarheen ik wil ... Niet naar Florence ... Neen, vreest niet.
O God, zal het dan waar zijn? ... Zij gaat .... gaat aan den arm van een echtgenoot ... en het is Tasso niet!
Ik heb nagedacht. Ik zal dit ... ik zal dat doen. Laat ons haar schrijven.
‘De liefde maakte u de mijne. Gij behoort mij, gij zult mij behooren zoo lang ik leef. Noch van verraad ... noch van trouweloosheid beschuldig ik u. Maar zeer zeker beklaag ik u. Deerniswaardig slagtoffer der heerschzucht, welke, als een dwingeland, de harten uwer familie en uw lot beheerscht, Met mij zoudt gij vrij, met een ander zult gij altijd slavin zijn en moeder van slavenkroost. Voed geen begoochelingen. Zaagt gij ooit vrijheid in het huis uws vaders? Nooit. - Een hof ... rijkdommen ... Rampzalig meisje! voor u hebben die dingen geen waarde. Hebt gij welligt, om te leven, behoefte aan ruime vertrekken, uitgestrekte zalen, allen vol laffe vleijers, lage tafelschuimers, bloeddorstige vechters? Behoeft gij, om te leven, weelderige gastmalen, verslonden door anderen? Noem mij uit al dat schitterende in het paleis uws vaders één, slechts één voorwerp, noodzakelijk voor den vrede der ziel en voor de teedere pligten der innige genegenheid. Het dochtertje van een tuinman - het dochtertje van een nog geringer vader - heeft niets van dat alles, en nogtans houd ik vol, dat gij niet zoo gelukkig en tevreden kunt zijn als zij! - Gij zijt dan verraden? Ja, gij zijt verraden. Uw vader en uw

{==471==} {>>pagina-aanduiding<<}
gemaal zijn trouweloozen, die zaamgespannen hebben om u op te offeren. Vol van hunne lage grootheid, ontsproten aan overmagt, zijn zij onderling overeengekomen met uw bloed de onderdrukking van half Italié te teekenen. Ga, ga aan den arm van een man, die gisteren onverschillig welke vrouw naar de huwelijkssponde zou gevoerd hebben, die hem overtuigd had, dat zij een vermogen gelijk aan het zijne bezat. Ga, ga, als gade, in den arm van een man, dien uw vader gisteren als schoonzoon zou geweigerd hebben, indien een ander, magtiger dan hij, u had gevraagd. - Gij zult dan het zoet der liefde niet smaken! Ach, de zoetheid der liefde wordt slechts genoten in den middelstand, ver van de vrees, en verre van de wroeging. - Waar het hart kiest, waar het gevoel spreekt, waar ...’
Ik bied geen weerstand bij dien moord. Ha! ik zal der geschiedenis een nieuw voorbeeld geven ...
Maar ... waar is die mededinger? die huwelijksplegtigheid - Zij bestaan niet. Den hemel zij dank, ik sprak in waanzin.
Laat ons dit blad uitscheuren. Geen spoor blijve over van mijn twijfel en mijne verbijstering. - Neen, neen, laat dit blad blijven. Eens zal zij het lezen. Zij zal zien hoe treurig ik om haar was.

XXV.

Genadige hemel!... Ach, er is geen hoop meer. De verraders hebben de overwinning behaald. - Houdt op. Het is nutteloos. De vlam heeft alles verteerd ...
Ziedaar eenige weinige bladeren, te midden van den zwarten rook, door den wind in de lucht gedwarreld!
Twintig jaren arbeid! een ontelbaar tal jaren van onsterfelijken roem! Alles is in weinige oogenblikken verloren.
Alles? Neen. Mijne vijanden zullen die ijdele glorie niet verwerven. Zij zullen slechts schande betalen ... eeuwige schande ... Onberaden ijveraars! hoe heftiger uwe vervolging is, des te grooter zal mijn roem zijn. Gij, ja, gij zult vergaan! Geen twee geslachten zullen elkander opgevolgd hebben, en uwe namen zullen vergeten zijn.
Ha! laat die lage namen blijven; dat zij voor alle geslachten in alle eeuwen herhaald worden; en hen treffen de verdiende verfoeijing van ieder geslacht en elke eeuw.
Ik heb den wedstrijd gewaagd met de geniën van mijnen tijd,

{==472==} {>>pagina-aanduiding<<}
en geenszins den moed verloren. Mijn standvastigheid zelve is een groot bewijs voor mij. - Ariosto ...
Ariosto is groot. Ferrara! wanneer de steden van Italië zich fier zullen verheffen op de groote mannen, aan wie zij het licht gaven, zult gij de lange lijst der uwe ter zijde laten, om alleen den zanger van den Orlando Furioso te noemen. Bij dien naam zwijgen alle andere.
Maar, even als zijn helf, heeft hij in luimen dwaselijk rondgefladderd. Hij heeft het platte met het verhevene, de buitensporigheid met de dapperheid vermengd; en als een andere Dedalus heeft hij een doolhof geschapen, waaruit hij overigens geen roem heeft getrokken, tenzij dezen, dat hij er heeft weten uit te komen.
Dienaar van een bedorven Hof, heeft hij slechts aan de uitspanning van een trotschen vorst gedacht, die hem later ondankbaar was. Zoo heeft hij de beste voorbereidselen zijner zanggodin ontheiligd. Hij heeft aan latere tijden een afkeer van zijn zeldzaam genie achtergelaten.
Torquato! gij streeft naar hooger doel en gij zult duurzamer roem verwerven.
Hij is, in deze eeuw, de eenige mededinger, die mij den palm kan betwisten. - O, zeg mij, zijt gij zoo ongelukkig als ik, verdienstelijke zanger der stoutste onderneming, welke uwe landgenooten ooit hebben uitgedacht? De mare daarvan heeft ons bereikt. Gij waart ongelukkig, maar zeker niet zoo ongelukkig als ik. De heerschappij over de beide Indiën zal aan het nageslacht van Emmanuel ontglippen; het trotsche Lissabon zal de schatten van Azië en Afrika niet meer in zijne haven zien komen; maar de oorspronkelijke roem zijner onmetelijke veroveringen zal voortdurend luisterrijk en levend schitteren in de verzen van Camoens. De laatste geslachten zullen in de Lusiade den ongeloofelijken moed bewonderen van een handvol mannen, die, door het ten onder brengen van tallooze volkeren, in de worsteling met schrikwekkende, matelooze en nieuwe gevaren, hunne deugd en de godsdienst hunner vaderen naar de uiterste oorden der wereld hebben overgebragt.
Een heilige geestdrift deed overal bij volkeren en vorsten de begeerte ontbranden om de door de godsdienst gewijde plaatsen aan de handen der ongeloovigen te ontrukken. Sinds dat tijdstip is de staatkunde in Europa verandard. Het licht der vrije kun-
{==473==} {>>pagina-aanduiding<<}
sten is ontstoken, en de dwalingen der dweepzucht veroorzaakten eene gelukkige omwenteling in gebruiken, wetten en gewoonten.
De geschiedschrijvers zullen dat tijdperk kenmerken als het beroemdste in de jaarboeken der nieuwere volken. Het is als de togt der Grieken naar Troje voor de oude volkeren. Ik heb meer gedaan. Ik heb dat tijdperk door mijne verzen vereeuwigd.
En nu vrage men wat het lot van den dichter is ... - Camoens! wij beiden zijn ongelukkig! En wie heeft dit ooit minder verdiend? Maar het onregt heerscht slechts een oogenblik; daarna verdwijnt het en sleurt zijne meesters en zijne dienaren mede.
Mogen de noodlottige vermoedens, welke mijn vorst afkeerig van mij hebben gemaakt, zoo snel van zijn geest wegtrekken! Indien hij, redelijker geworden, de zuiverheid mijner genegenheid inziet ...
En van wien spreek ik? Hoe zullen de heerschzuchtige grooten ooit redelijk zijn?
Gering van oorsprong, door de tijdsomstandigheden, de zwakheid van anderen en door eigene vermetelheid staande gehouden, steeds onder de burger-twisten hunne magt vermeerderende, nu eens de steun dan weder de geesel des vaderlands om eindelijk zijn verdrukker te worden, zoo zijn zij tot de hoogte geraakt, waarop Italie hen ziet.
Zijn het dan de tijden, welke zulk een verschil in het lot der menschen veroorzaken? Terwijl zij slechts een ontmanteld kasteel bezaten aan den voet der Euganesche bergen, zou een mijner vaderen, die eene vrouw uit hunne familie genomen had, door hen als een aanzienlijk man, hunner verwantschap waardig, hegroet zijn. En thans ben ik, wegens mijn verlangen naar zoodanig huwelijk, een voorwerp van vervolging voor een hunner afstammelingen geworden. Welk een omkeer!
Welnu, ik zal in mijn ambteloozen toestand blijven.. Ik zal mij vergenoegen met mijne ongelukkige liefde. En de sporen daarvan zal ik ten minste aan de wereld achterlaten.
Mijn naam zal om twee redenen dierbaar zijn. Maar, o! hoe verfoeid zal de naam mijns vervolgers wezen!

XXVI.

Hoe slecht is dit brood! Het verzuurt in mijne maag, en verandert er in vergift. Foei .... breng er mij niet meer van. Ik ken de trouwelooze hand, waar het van komt. Kan de trouweloosheid ooit iets anders geven dan vergift?
Dit brood wordt mij gegeven om mijn ellendig leven, dat dag

{==474==} {>>pagina-aanduiding<<}
aan dag door smart wordt verteerd, dagelijks nieuwe krachten zou erlangen om het lijden te dragen. - Barbaren, dit is eene barbaarschheid van eene nieuwe soort. Mij elken dag te doen sterven ...
Twee groote wegen blijven nog open om dit wraakroepend plan in duigen te doen storten. Of ik weiger dit vergiftigend brood en zal aldus het slagtoffer aan zijne verdrukkers onttrekken, of ik koester de zoete hoop, nog eenmaal haar weder te zien voor wie ik thans lijd, en zal dan, in die schoone gedachte gesterkt, de aanvallen mijner vijanden verijdelen ....
Welke dier twee wegen, o Torquato, wilt gij inslaan? Eene moet gij kiezen. Een groote .... een buitengewone moed wordt voor beide vereischt.
Laat ons de eerste kiezen. Ziedaar dan, Torquato, uw laatste uur .... Maar haar, wier beeld altijd voor uwe oogen is; haar, wier naam gij met zooveel vreugde uitspreekt; haar, die u alles vergoedt ....; haar! - Haar zult gij niet meer zien; haar zult gij niet meer voor uwen geest roepen; gij zult dood voor haar zijn.
Neen, neen. Altijd ongelukkig, vervolgd .... verscheurd door al wat de wreedste haat vermag. Maar ik leef, ik ben in staat mij harer te herinneren, mij hare hemelsche beeldtenis levendig voor te stellen. Zij is mijn leven .... mijn alles. Hoe afstand van haar te doen? .... Neen, ik sterf niet.
Laat ons dan in dit ellendig leven volharden. Dat wij ons met het brood der smarte voeden, en dat wij ons voorbereiden door het lijden van heden tot het lijden van morgen, en morgen op het volgende, en verder, en altijd, tot dat het uur der lotswisseling slaat.
Maar er is een belooning. Zij zouden mij dood willen zien, die barbaren, maar zij zullen te leur gesteld worden. Ik zal leven, ja, te midden der smart, om hen te tarten; om hun te bewijzen, dat zij, trots hun geweld, niets vermogen; dat Torquto sterker is dan zij met al hunne magt.
Hoe vele belangen in eene enkele gedachte zamengevat! - Ik wreek mij, en ik bemin.
De trouweloozen zullen in gramschap ontsteken bij zooveel standvastigheid; een hemelsche balsem zal op mijn hart regenen, een balsem van ongeloofelijke kracht, waardoor ik, na herstel der uitgeputte krachten, grootscher dan ooit zal optreden om mijne uitverkorene te anbidden ..., die ongelukkige vrouw, die wel verdient, dat men voor haar lijde, wat ik onderga.
Ik kies dan het leven.


{==475==} {>>pagina-aanduiding<<}

XXVII.

De roem roept mij naar het Kapitool. Ik zal gekroond worden als de eerste dichter mijner eeuw. Laat ons gaan. Ik heb geen vijanden meer. Mijner liefde worden geene hinderpalen meer gesteld. Ik zal er over kunnen spreken; vrij, naar welgevallen over kunnen spreken, zooveel dit hart, dat er vol van is, het begeert.
Dan zal de hetog er niet verontwaardigd over worden, dan zullen zijne afgunstige hovelingen er mij geen misdaad meer van maken. Eindelijk zult gij zwijgen; en uw nijd, mij tot dusverre zoo noodlottig, zal vergift voor u worden - rede van zegepraal voor mij.
Moed, Torquato. Draag den tegenwoordigen tegenspoed. Weldra zal uwe bevrijding komen, de overwinning, het geluk.
Wat is tot nu toe mijn hinderpaal geweest? Dat ik een gewoon burger ben. De dochters der vorsten moeten koninklijke huwelijken aangaan. Zoo wordt het menschelijk geslacht gerangschikt door den hoogmoed.
Welnu, het zij zoo. Ik ben niet langer een onbekend en alledaagsch burger. Eene kroon omgeeft mijne slapen, welke geheel mijn werk is, geenszins eene onverdiende erfenis, bij toeval erlangd. In welken rang zult gij mij stellen? Met wien mij vergelijken? Ook ik zal fier worden, indien fierheid eene vereischte voor u is.
O, liefelijk wezen! o, eenige! die waarde kan schenken aan mijne verheffing. Neen, gij zult niet behoeven te blozen over mijne liefde. De geschiedenis zal twee vrouwen aan mogen wijzen, die onsterfelijk werden door hare minnaars. Wie is er, die niet het lot van Laura benijdt? Gij zult de tweede zijn in tijdsorde; maar de eerste voorzeker door een waarlijk gelukkig lot.
Ja. Met mij verbonden zult gij gelukkig zijn. Doch als gemalin eens vorsten, ot wat rampen zoudt gij te duchten hebben. Neen, gij kent het hart van een vorst niet, en weet geenszins waarvoor het klopt. Eene woeste zucht om oveer allen te heerschen, ziedaar wat hem bezielt. Hij verlangt slechts slaven, en de eerste dezer is zijne echtgenoote.
De nijd van andere heerschzuchtige grooten, de zamenzweringen, de oorlog kunnen u ligtelijk uw gemaal, uwen kinderen het rijk ontrooven. Sforza en Bentivoglio zijn geenszins reeds

{==476==} {>>pagina-aanduiding<<}
verouderde namen in de jaarboeken van ongelukkige vorsten. Uwe nicht.... In uw huis hebt gij de voorbeelden. Met welke feesten, met hoeveel hoop ging zij naar Bologna? Zij heeft hrren schoonvader als gevangene te Milaan zien sterven, haren echtgenoot in ballingschap gaan, haren zonen verboden op zeer grooten afstand de stad te naderen, welke hun erfgoed moest zijn.
De grootheid der vorsten is slechts tijdelijk. Maar als gade van Torquato zult gij mijnen roem in veiligheid genieten; en dien ongeschonden overgebragt zien op uwe kinderen. Niemand zal dien u of hun kunnen ontrukken, niemand zal hem mij kunnen ontnemen.
Zij heeft het gehoord. Haasten wij ons. De dagen der vriendschap zijn nabij.

XXVIII.

Sinds men mij hier heeft opgesloten, zie ik geen enkelen mijner vrienden meer. Ondankbaren! Mij nooit te komen bezoeken, nooit! Welke vriendschap is toch de uwe? - De vriendschap der menschen.
Torquato, oordeel niet te haastig. Welligt hebben zij willen komen. Wie weet, hoe vaak zij het beproefd hebben? Maar zal het hun veroorloofd geweest zijn?
O, mijne vrienden! indien gij wist in welken ellendigen toestand uw Tasso verkeert! Hij is ongelukkig .... diep ongelukkig Nacht en dag zijn mij het zelfde. Des nachts sluit ik mijne oogen niet. Mat en traag daagt voor mij de dag met een zoo bleek licht, dat, in plaats van mij te verheugen, gelijk hij elken sterveling pleegt te doen, hij mij droefheid aanbrengt, met de somberste beelden vervult, en ten toppunt van rampspoed brengt. O! welke afschuwelijke gezigten rijzen in mijnen geest op, om mij schrik aan te jagen. Ik zoek die te verjagen, maar hardnekkig keeren zij terug, en voor mijne versche krachten worden zij reuzen. De hoop zelve, die anders de troost der ongelukkigen is, de hoop is mij een geesel geworden. Hoe kan ik mij ooit aan hare streelende begoochelingen overgeven! Welken grond blijft mij om te gelooven, dat ik eindelijk, zoo al geen regtvaardigheid bij de menschen, die mij vervolgen, ten minste medegevoel zal vinden bij haar, die de eenige oorzaak mijner jammeren is!
Dierbare vrienden! Gij, die mij voorheen zulke groote aanbiedingen deedt! gij, in wie ik vroeger zooveel vertrouwen heb ge-
{==477==} {>>pagina-aanduiding<<}
steld, bewijst mij deze dienst. Neen, gij kent hare onschatbare waarde niet! - Gaat tot haar. Zoo gij wilt, zult gij haar zien; men bewaakt uwe schreden niet, als die van Tasso.
Geene vrouw heeft ooit meer vertrouwen ingeboezemd. Gij zult de goedheid op haar gelaat geschilderd zien. De klank harer stem zal u kracht geven tot spreken, en u het beste voor mij doen hopen. - Zegt haar: ‘Mevrouw, waaris uw Torquato.’
Zoodra zij mijn naam hoort, zal zij de oogen nederslaan. Slaat haar naauwlettend gade. Zij zal van kleur veranderen. Hare oogen zullen welligt vochtig worden, en zij zal blozen. Spreekt dan met vrijmoedigheid. Zegt: ‘Torquato is opgesloten in het verblijf der diepste ellende. Maar gelooft geenszins, mevrouw, dat hij zinneloos is. Dit is laster. Voortdurend denkt hij aan u, hij denkt aan u alleen. Over u slechts spreekt hij. Hij verlangt niemand anders, hij wenscht alleen om u. Gij zijt zijn alles.....
‘Nu eens is hij, te midden zijner smart, blijmoedig, omdat hij voor u lijdt; dan weder, mevrouw, geeft hij zich over aan zijn ongeluk en verliest den moed, dewijl zelfs geen straal van troostvolle hoop op hem nederdaalt. Wat moet er van onzen vriend worden? Wij wenschen hem vrij: hij bekommert zich geenszins om de vrijheid, indien hij u niet kan zen, u alleen, van wien zijn geest en zijn hart meer dan vol is. Hij zegt, dat hij u dierbaar was, en aan de wijze waarop hij dit zegt, vergeef het, mevrouw, ontwaart men noch krenking van geest, noch aanmatiging. Hij heeft zich misschien te veel gevleid; maar gij moogt niet al te streng zijn.’
Neen, zwijgt. Deze toespraak is niet zoo als ik haar wenschte. Gij zoudt niet zoo weten te spreken als hare verhevene ziel en mijne liefde dit vorderen. - Zwakke vrienden! - Gaat heen. Geniet uwe vrijheid en uw vermogen. Laat mij in mijne ellende; veel grooter ben ik voorzeker in mijne rampspoed dan gij in uwe welvaart. Gaat heen!

XXIX.

De zon komt op. De naburige ambachtslieden zijn aan het werk en reeds vroeger is de nijvere landman hen hierin voor geweest. Och, al droppelt u het zweet van het gelaat, gij zijt toch niet ongelukkig. De avond kondigt u de voltooijing van uwen arbeid en de verkwikking der rust aan.

{==478==} {>>pagina-aanduiding<<}

Ik ben zeer beklagenswaardig! Eenmaal stond ook ik vol ijver op, gelijk gij, en vaak zelfs vroeger. Ik tokkelde de dichterlijke snaar, het dierbaar en noodlottig geschenk, dat God mij bij mijne geboorte gaf; en opgetogen dichtte ik verzen... die verzen welke mijnen roem zullen uitmaken, wanneer ik niet meer zal leven, en welke ten allen tijde Italië tot luister zullen strekken. - Nooit beving mij eenige vermoeidheid. Men zal daarvan geene sporen in mijne verzen zien. Zeer zeker heb ik soms opgehouden, maar om te verbeteren en te verfraaijen, wat de plotselinge geestdrift mij had ingegeven. Vervolgens kwam de middag. - O, hoe dikwijls bespeurde ik er niets van; en medegesleurd in zoete vervoering, zette ik mijnen arbeid voort, dien ik dan niet meer afbrak voor de avond mij overviel.
Dan, in den kring der trouwe vrienden, droeg ik met luider - stem het welluidende lied voor, dat ik in de stilte der afzondering geschapen had. Geen dag was mij schooner dan die, waarin mijn loopbaan mij tot een hoog standpunt had gevoerd.
O omkeer! Sinds verscheidene maanden hier opgesloten, zie ik geen lichtstraal dier dagen meer schitteren, voel ik geen kracht meer in mij voor het heldenlied, ja verlang ik die niet. Eene stomme doodschheid, een koud zwijgen omringt mij. Mijne zintuigen zijn verstompt, mijne ziel is koud, ingeslapen ...
Ingeslapen. Ware het zoo! Ik zou juichen! Eene groote uitgestrektheid hebt gij reeds doorloopen, en alleen meer gedaan! dan duizenden, die aan de Musen behaagden, te zamen. Rust uit! Uw tijd is gekomen.
Maar helaas! deze geest is in een geheel anderen toestand vervallen. Ongelukkige speelbal eener al te schoone en al te rampzalige liefde, dobbert hij op eene stormachtige zee, welke de tronweloosheid opstuwt en steeds heftiger beroert, zonder dat een lichtglans, als voorbode van kalmte, zich opdoet. De opeen gestapelde golven verdringen zich, stijgen op elkander, en voeren mij dreigend huilend mede, om te breken, gij weet, o Heer! waar: ik, verdoofd door het geraas der orkaan, als verloren in den schrikvollen nacht van het onweder, zie geen strand, geen rotsblok meer, en de dood, die boven mij zweeft, schijnt zich ook te verwijderen, voldaan met mij van schrik verstijfd te hebben.
Ach! hoe lang zal deze toestand nog duren! En toch blinkt er eene ster aan den hemel van wondervolle klaarheid; de dikke wolken verleenen den doorgang aan eene kleine straal, en zij

{==479==} {>>pagina-aanduiding<<}
zal niet slechts mijn leven, maar het heelal verlichten: weldra zal alles een nieuw en lagchend aanzien erlangen, een duurzaam licht, een dag zal verschijnen.... een dag van leven en blijheid.
O ster, die ik met zooveel geloof inroep! O gij eenige hoop, o eenig goed van dit diep gekwetste gemoed, ik ken u! Ik weet, dat gij uit uw oosten opstijgt, en dat gij reeds een groot deel des hemls hebt doorloopen; en gevestigd in de u bestemde plaats, schittert gij onuitbluschbaar en in u stel ik al mijn heil. De stortvloeden, welke wij aan u ontrukken zijn zonder twijfel voorbij gaande! Helder zal uw licht daarna op nieuw schijnen. Ik zal wederkeeren tot het leven en de vreugde.
Wie is dan gelukkiger dan ik? Weinige oogenblikken vroeger heb ik u gezien, en levendig herinner ik mij hoeveel geluk toen in mijne ziel vloeide. Toen gaf zij mij niets anders dan kracht van uwe kracht en licht van uw licht. Groot is de vervoering, waarin het verhevene voorwerp ons brengt: en noodwendig wordt daaruit de liefde geboren.
Ver ben ik van u verwijderd, omdat ik u bemin. Ik gevoel al het bittere dier verwijdering, wreedaardig door den dwingeland bevolen. Maar ik zal op eens al de vreugde gevoelen van uw wederzien, wanneer, de deur van dit afschuwelijk verblijf ontsloten zijnde, ik, gelijk mijn verlangend hart verzucht, tot u kan, komen. En mijne plotselinge geestdrift, en de bezwijming waarin ik vallen zal, zullen u op schitterende wijze mijn tegenwoordig ondragelijk lijden staven, en de liefde.... de liefde, welke tot heden op aarde geene gelijke had, en nooit hebben zal.
Torquato, het oogenblik zal komen, waarin de nacht, welke u thans omgeeft, wijkende voor het licht nwer goede ster, verdwijnt. Dan zal ik schoone en heldere dagen, zoo als ik die eertijds had, wederzien. Klaarder en heerlijker zal ik hen wederzien, en ik zal mij tot mijne lier wenden, en zangen aanheffen, welke mijner uitverkorene en mijner liefde waardig zijn.
O zon, bespoedig uwen loop, haast u om het oogenblik te ontmoeten, dat ik verbeid. - Weet gij, met welk ongeduld ik het wacht!
Ik spreek tot de zon, ongelukkige!
Helaas! de natuur is doof voor mijne beden.


{==480==} {>>pagina-aanduiding<<}

XXX.

Ik heb mijne eer gered: ik heb voor roem gearbeid. - De tegenspoed heeft mij niet gespaard. Is het mijne schuld? Mijne vijanden hebben mij de gaven niet kunnen vergeven, die de natuur mij schonk. Rampzalig hij, wien eene zoo noodlottige vergiffenis kan geschonken worden.
De omwentelingen in den staat.... de lotgevallen van een ongelukkigen vorst.... O, mijn vader! ons allen is de fortuin vijandig geweest!
Sinds mijne prilste jeugd van u gescheiden .... slechts korte oogenblikken met u vereenigd, en later veroordeeld om altijd verre van u te blijven!... Stuur een scheepje, zonder loods die het bestuurt, in eene holle zee. Het zal, nu de eene, dan de andere zijde aan de heftige stormen, die het bestooken, bloot stellende, voor eenigen tijd onder de baren bedolven geraken; maar, indien het ten laatste niet tegen eene klip verbrijzelt, hoe zal het ooit eene veilige haven bereiken?
Zie in dat schip uwen zoon. - Ver, verre van mij zij eene klagt. Gij zijt niet onkundig gebleven van mijne kinderlijke liefde. In het eeuwige licht, waarin gij leeft, ziet gij haar geheel. O, mijn vader! uw Torquato is ongelukkig; maar niet schuldig.
Ik heb te veel gedurfd.... Niet ik heb in mijne ziel die rampzalige stoutmoedigheid geteeld. Een kracht, magtiger dan ik heeft haar geschapen. En ik werd verpligt haar te gehoorzamen.
Sta op, hemelsche vrouw. Gij moet mij verdedigen, gij verklaren, dat gij door mijne vermetelheid niet beleedigd werd.
En weet iemand hoe verre ik haar gedreven heb? - Ziedaar de uitgestrekte kaart, waarin de buitensporigheden der menschen staan opgeteekend. Ook de mijne zijn er in aangeduid. Welnu, deze vinger zal de grens aanwijzen buiten welke het mij niet veroorloofd zal zijn te gaan.
Het verheven onderwerp is heilig. Zou ik het ooit ontwijd hebben? Vader! vader! spreek gij het uit met uwe heilige lippen.
Ja, de dag zal komen, dat ik, hereenigd met u in het hemelsch verblijf, waarin gij onsterfelijk leeft, uwe uitspraak zal hooren. Ik wacht, en smeek dien dag af. O, indien uwe beden iets voor uw zoon vermogen, haast u dan. Ik ben een deel van u, en hoe kunt gij mij gerust achterlaten op het onwisse en noodlottige pad, waarop ik omzwerf, indien gij toeft, mij te helpen. Zie

{==481==} {>>pagina-aanduiding<<}
mijn vreeselijk lot, aanschouw de groote rampen, welke zijn nedergestort op uw Torquato. Ik spreek niet van mijn hart. Helaas! aan hoeveel pijlen staat het ten doel! Ik spreek van mijn geest. En wat schiet den mensch over, aan wie de geest ontvalt?
Dit is laster. Een dwingeland heeft dien uitgedacht. - Maar het gerucht er van is in Italie verbreid. Ik toef ongelukkiglijk in eene plaats, welke bestemd is voor hen, die aan verstandsverbijstering lijden.
Laaghartigen! met zulk een gemeen voorwendsel bedekt gij uwe zwarte zamenzwering.
O, indien in den hemel zorg wordt gedragen voor de onschuldigen, waarom blijft dan de regtmatige wraak uit, welke ik inroep? En indien een deel dier zorg bestaat in mijne verlossing van de onwaardige behandeling die ik onderga, waarom, almagtige God, neemt Gij mij niet tot u?
Tasso, hoop! De hoop zal uwe doodsangsten lenigen.

XXXI.

Torquato! waar zijt gij! - Waar?... Eertijds was ik aan het Hof. - Het verlangen om menschen te kennen en zelf gekend te worden, de zucht om gewaardeerd te zijn; de begeerte om de aanzienlijken te naderen en hunne gunst te verwerven... De gunst der grooten!...
Ja, geheel Italië bewierookte het Huis van Este. Daar, zeide men, heerscht een Augustus, die, moge hij ook minder magt hebben, ook niet bezoedeld is met de schande der vogelvrij- en verbeurdverklaringen In zijn paleis verkeeren de eerste mannen van onzen tijd. Hij viert, begunstigt en eert hen. - Laat ons daar heen gaan. Laat ons de Virgilius van dien Augustus zijn.
Ik kwam er. - Hoe ligt laat de mensch zich misleiden! Pracht, overvloed, grootmoedigheid... Wat meende ik er al niet te zien! Ik vond er honderd groote mannen, van wie twee voldoende zouden geweest zijn om hunne eeuw beroemd te maken. De nagedachtenis van honderd anderen werd er in eere gehouden. - Het nageslacht zal daardoor begoocheld worden en van onze eeuw zeggen, dat zij schoon was als die van Pericles.
De geschiedenis van het Hof van Pericles is mij onbekend. Maar zeer zeker heb ik nooit gelezen, dat een wijsgeer, redenaar of dichter, naar Athene gegaan om de deugden van dien vorst te bezingen, door hem in de gevangenis werd geworpen. En is

{==482==} {>>pagina-aanduiding<<}
het geene gevangenis, ongelukkige, waarin gij huist! Ga er eens uit, zoo gij kunt.
Helaas, het is eene gevangenis! - Waarom?... Heb ik soms verraad beproefd? Eene zamenzwering gesmeed? - Ik? Nooit kwam iets dergelijks in mij op.
Iemand van zijne familie... heb ik gezien... eene maagd, de schoonheid zelve. - Dit is waar. En omdat ik haar zag! Is het eene misdaad haar te zien? Maar alle hovelingen hebben haar gezien, zoo goed als ik.
Ik waagde het haar te beminnen. Is dit een wanbedrijf? Moet zij dan niet bemind worden? Waarom schiep dan de hemel haar zoo schoon? - Hebt gij haar niet bemind, hovelingen? - O neen: ik alleen beminde haar, niemand dan ik. Ziedaar mijn misdrijf.
Neemt mij in hechtenis, boeit mij, pijnigt mij, doodt mij. Ik ben hardnekkig in die wandaad; ik heb haar bemind.... ik bemin haar. Ik zal sterven, maar haar tot mijn laatsten ademtogt beminnen. En indien gij mijn leven wilt verkorten, opdat ik daarmede ophoude, zal ik mijne liefde verdubbelen om inminder tijdsruimte het gevoel van vele jaren in mij op te nemen en te genieten. Liefde is vuur. Ik zal in mijne borst een brand doen ontstaan. Men zal de vlam uit dit hart zien opstijgen, zich in het rond verheffen, en deze kamer en dit gansche verblijf vervullen. Ik zal als asch overblijven, en degene, die komen zal om haar te aanschouwen, zal er mijne onmetelijke liefde in lezen; hij zal er met eene heilige vrees op staren, en niet kunnen gelooven, dat zij, zelfs na eene eeuw, ooit koud zal zijn.
Maar hoe, Torquato! zult gij dan sterven? Zal uwer liefde een einde nemen? Wat sombere gedachte! De liefde leeft in eeuwigheid! Wat beteekent de dood voor een minnend har? Erger dan dat des doods, is het denkbeeld dat de liefde een einde zou kunnen hebben...
De mijne zal zeker niet eindigen. Er leeft iets in mij, dat alle tijden zal overwinnen. Ontdaan van het brooze hulsel, waardoor het nu omgeven wordt, zal het in den schoot der onbegrensde eeuwigheid storten, en, onwrikbaar in zijn gevoel, zal het maat noch evenredigheid meer kennen. Eene enkele gedachte zal zijn leven zijn, eene enkele met geen andere vermengd, door geen andere gekrenkt, eeuwig, duurzaam, eenig - de gedachte

{==483==} {>>pagina-aanduiding<<}
aan de engelachtige vrouw, die ik bemin. Die gedachte zal liefde zijn, en mijn bestaan zal een gevoel, of onverschillig welke andere zaak, wezen, welke leven, tevredenheid, zaligheid schenkt, welke alles uitmaakt - mijn alles - en voor eeuwig.
Verzwaar dan mijne tegenwoordige rampen, barbaren! Ontneemt mij de lucht, die ik inadem, gelijk gij mij het gezigt, dat al mijn geluk uitmaakte, ontnomen hebt. Gij verhaast slechts mijn geluk. Ik zie het reeds in alle zijne uitgestrektheid.
O verheven voorwerp mijner wenschen! Mogt ik, alvorens u te gaan beschouwen in het oord, waar de bron van alle aardsche schoonheid zetelt, u nog slechts eene enkele maal zien! U heb ik ieder oogenblik levendig voor mij; uwe liefelijke trekken, uwe hemelsche bevalligheden, uw engelachtig gelaat, uwe bekoorlijkheid, waardigheid en volmaaktheid, alles blijft mij bij, hoeverre gij ook van mij zijt; maar het zou toch eene groote weldaad voor mij zijn, indien ik u nog ééns zag. Dan zal ik in mijn hart, dieper in den bodem mijner ziel uwe aanlokkelijke gestalte en innemende manieren prenten... die bewegingen, welke eene hemelsche natuur ademen, waardoor mijne ziel, sinds ik u het eerst zag, een zoo heftige schok, eene zoo zachte trilling doorvoer, dat de huivering nog in mij voortduurt, en ik er den weergalm nog van gevoel.
Ach, ik zal haar niet wederzien.... Ik zal haar nooit meer zien!
Hof vol bedrog! Ziedaar dan hetgene ik te Ferrara kwam zoeken! - Wie heeft de verfoeilijke gedachte in mij opgewekt?...
O, gij, die van de natuur een gevoelig hart ontvingt, houd u ver, ver van deze aarde. Zij is de vijandin der menschen en der liefde.

XXXII.

Niet voor ieder loopt de tijd, die de dagen afmeet, met gelijken tred. De hoveling vindt de uren kort en vlugtig. Hoor zijne klagten... hij zou teug voor teug langzaam de geneugten van zijn geluk willen smaken, en intusschen siddert hij in het voorgevoel dat weldra het noodlottige uur zal slaan, waarin de fortuin, bij het wentelen van haar rad, hem onmeedoogend van de hoogte, waarop zij hem plaatste, zal nederstorten in den afgrond.
Voor mij echter vervolgt de tijd met trage schreden zijn loopbaan. De dagen, de uren zijn lang, zeer lang. En o! hoe lang blijft het oogenblik mijner bevrijding uit!

{==484==} {>>pagina-aanduiding<<}

Bevrijding, Hemel! van welk woord is de onschuldige al niet verpligt gebruik te maken in het land der dwingelandij! Ik heb wenschen geuit... Iedere zucht is er een; en dat oogenblik komt niet. - Wat schiet mij dan nu over? Te sterven.
Wat zwarte nevelen omgeven mij! welke schrikwekkende spooksels heb ik voor mij! De dood is hier. Zij zijn er de voorboden van. Leg u neder, Torquato. - De ligging stemme overeen met uw lijden. De handen moeten op uwe borst rusten. Neen, neen, ter linker. Daar, waar het hart klopt. - Ook het hoofd moet naar die zijde neigen. Maar houd het tegenover de deur, opdat ieder, die hier den voet zet, het kunne zien.
Ik verbeeld mij dat eerste oogenblik, waarin zij zullen komen om mij te zien... Op de mare van mijnen dood, zullen zij komen.
Verhoed, o hemel, dat ik een dier dooden zij, die geen uitdrukking hebben. - Maar neen, ik zal geen van deze zijn.
Mijne gelaatstrekken, geheel met eene vale lijkkleur overtogen, zullen, ik ben er zeker van, de diepste smart te kennen geven. - Men zal zeggen: de dooden klagen niet, imaar hoe is dan zijn voorhoofd gerimpeld, zijne wang ingevallen, zijn mond verwrongen? Aanschouw zijn gelaat eens!
Is u dan het wreede martelaarschap onbekend, dat deze ziel ondergaan heeft? Weet gij dan niet, dat zij met bovenmenschelijke kracht lief had; dat zij beminde gelijk de geesten, ontdaan van het sterfelijk hulsel, dat hem dat stoffelijk kleed slechts strekte om zijne liefde te verbitteren, welke, verraden door de menschen en door den hemel, in eene smart overging, welke hem doodde.
Mijn lijk wordt vervoerd. - Dan zal men medelijden met mij huichelen. Welk eene prachtige begrafenis, hoeveel waskaarsen zijn er ontstoken, welk een stoet! Geheel Ferrara snelt toe. Laat ons lasso gaan zien.
Men zal zich herinneren, dat ik een edelman was, geëerd aan het Hof van den hertog; dat ik, hoog geacht, in deze slad en in andere steden van Italië leefde; dat ik om mijne talenten vermaard was; dat ik luister bijzette aan de letteren; dat ik mijne eeuw beroemd gemaakt heb.
Vervolgens zal men zeggen, dat ik nooit iemand leed berokkende; dat ik velen wel deed; dat, indien ik soms snel verontwaardigd

{==485==} {>>pagina-aanduiding<<}
werd, ik ook altijd spoedig bedaarde; dat de vervoering mijner verbeelding onschuldig was...
Zwijg. Ik behoef uwe nuttelooze loftuitingen niet. Geene enkele mijner waardig schenkt gij mij. En hoe! spreekt gij dan niet van mijne liefde? Noch van de snoodheid mijner vijanden? Noch van den wreeden moord, die mij ter dood bragt?
Vleijers! zelfs jegens de dooden zijt gij onregtvaardig.
Komt, laat mij af in de duistere groeve, waar mijne ledematen aan het verderf worden prijs gegeven. Ontrukt mij aan deze verpeste lucht. In deze nevelen kan ik niet meer zien noch hooren. Zoo ik daar geen vrede vind, zal ik er ten minste ook geen smaad lijden.
Ziedaar, Torquato, thans zijt gij in uwe eeuwige woning aangekomen. Ongelukkige, waartoe hebt gij geleefd?
Eene stem wekt mij. - Ha! ik ben nog niet dood. Ik hoor eene stem. - Zij is zwak en spreekt naauw verstaanbaar. - Verhef u een weiging, weldoende stem, en word duidelijk. - De vriendenstem nadert. - Groote God, geef, dat ik mij niet vergisse. - Zou het dan waar zijn, dat ik het toppunt van jammer bereikt had om daarna plotseling tot dat der zaligheid te stijgen!
Wat hoor ik! Mijne oogen onderscheiden het voorwerp niet, dat in mijne nabijheid is.... Mijn hart onderscheidt het.... O! zijt.... gij.... daar! - De adem ontbreekt mij. - Reik mij de hand - O! hoe zoet is de dood in dien toestand.

XXXIII.

Ga, leg er getuigenis van af aan de wereld. Gij zijt getroffen geworden door het onmetelijke licht, dat plotseling de nevelen van den voorbijgeganen nacht verscheurde. Gij hebt aanschouwd - of hebben welligt uwe doffe oogen, en uwe lage zintuigen.... ellendeling! u niet toegestaan aan het hemelsche schouwspel deel te nemen.
Ik, die alles aanschouwde en er deel aan had, ervoer het volkomen.
De beschermgeest van Tasso, zeide ik toen, heeft eindelijk zijn afschuw van mijne verlatenheid doen blijken.
Eene bovenaardsche magt hief mij op van het bed, den dooven en nutteloozen getuige mijner zuchten en weeklagten. Alles om mij heen verandert van gedaante; de wanden dezer kamer smelten

{==486==} {>>pagina-aanduiding<<}
weg als het zachtste was. Mij omgeeft een licht, duizendmaal schitterender dan dat der Julij-zon, en zoo zacht en liefelijk, dat het, mijne zinnen op het aangenaamst streelende, die met eene onuitsprekelijke wellust vervult en doet overvloeijen.
Gij komt. - Ik ben op een vurigen wagen gezeten. Ferrara, zoo trotsch op zijne groote uitgestrektheid en op zijne torens, verdwijnt uit mijne oogen. De fiere Po, die met de zee durft wedijveren, de Po neemt voor een oogenblik den vorm aan van een fijn wit lint, en verliest zich daarop in de schaduw. De wagen verheft zich intusschen met snelle vaart in de wolken: en ik toef in de onmetelijke ruimten der bovenwereld. - O eenig element, den verhevenen geesten waardig!
Laat ons gaan, waarheen eene betere bestemming ons roept. Eindelijk, o Tasso, moet de dag van uwe zegepraal aanbreken. Ja, ik ben u nabij; en de hemel heeft mij het gelukkige lot geschonken, dat ik sinds zoo langen tijd wenschte en dat ik, naar gij wel weet, ten volle verdiend heb.
Zij slaat den blik op mij; hare ziel.... hare gansche ziel ligt in hare oogen. - O het is waarlijk vuur, dat mij doet ontvlammen, terwijl gij, o edele vrouw! mij met uwe armen omringt. Ofschoon ik op aarde den gloed der liefde gevoelde, heb ik het toch nooit in die hooge en heerlijke mate genoten. Stilte! Ik stijg nog, en het overvloedige inademen der lucht dezer hemelsche gewesten zal hetgeen uwen minnaar nog van de aarde aankleeft reinigen.
Ik bevind mij nabij den kring der schoone kleuren van den regenboog. De witte rossen, die den wagen vervoeren, storten met forsch ontplooide vleugeten naar dien boog heen. Dit het middelpunt breekt plotseling eene wolk van nieuw licht door, en de opgescheurde nevel biedt in zijn open schoot een nieuw wonder.
Ziedaar, ziedaar het einde der lange baan. Een beter vaderland wacht ons, waar de reine liefde niet wordt bezoedeld door zwarten argwaan, niet in verwarring gebragt door den nijd, niet vervolgd door den hoogmoed. Zie de lagchende oevers en de veilige woningen, waar, onder het geuren van de der liefde toegeheiligde myrten, onze genegenheid kracht zal putten uit zich zelve, en onze min zich zelve genoeg zal zijn.... Eene vriendenschaar komt ons te gemoet.... Laat ons nederdalen. geluk.... Het gansche verleden zinkt in mijn geest weg. Niet de geringste trilling blijft er in mijn hart van over. -
{==487==} {>>pagina-aanduiding<<}
O gij, die de mijne, ja, de mijne zijt, en die mij nooit meer zal betwist worden, omhels mij. Het is een god, die u mij geeft, of gij.... gij zijt mijne godin.
O!...Sterf, sterf, en ontruk u aan den afkeer, dien gij u-zelve inboezemt. Wat anders blijft u over; of aan wat anders hebt gij behoefte?... O, het is reeds zeer lang, sinds deze rampzalige noodwendigheid mij kwelt: en ik bezit geen kracht.... geen kracht heb ik.... tenzij om te sterven.
Heb ik misschien gedroomd? Hoe kan ik gelooven, dat het een droom was wat ik met mijne oogen zag... wat ik met mijne handen...
Ik had reeds den voet op aarde gezet. Toen reikte ik de hand aan haar, die opgestaan was om neder te dalen. Deze omstandigheid herinner ik mij zoo goed, dat het eene dawaasheid zou zijn, haar in twijfel te trekken...
Ik moest haar, bij het afstijgen, aan mijne zijde medegevoerd hebben. De verwenschte paarden, die snel als de wind den terugtogt aannamen, zouden mij haar niet ontrukt hebben. Mij is de schuld.
Maar gij!... O afschuwelijke en dierbare geesel! hoe hebt gij, die geschapen zijt om de natuur in stand te houden, om aan de harten leven te geven, hoe hebt gij u zoo dikwijls in vergift kunnen veranderen, en u erger kunnen maken dan de dood? - Laat niemand meer van liefde spreken. Verbant haar van de aarde. Hier is hare plaats niet. In de hel.... daar behoort zij te huis.
Maar gij, die ik eindelijk bezat.... waar zijt gij?... Wien zijt gij afgestaan geworden?... Zal ik u nog zien?...
Spreekt mij over haar.... uitsluitend en altijd over haar.... Mijn ongelukkig hart kan zich met geenee andere bezig houden, en zoo het dit al kon, zou het toch niet willen.
O, hoe duister is alles! De aarde waggelt. Mijn leven spoedt te niet. - Ziedaar het einde mijner rampen....

XXXIV.

Ik vrij! - Neen, het is geen droom. De deur is wijd geopend. De woorden, waarin het mij is aangekondigd, zijn ondubbelzinnig. IK ben vrij.
O, hemel! wat heb ik tot nu toe gedaan, wat heb ik gedacht? - Het heugt mij niet meer. Een droom.... Wat lange droom! - Torquato, is het mogelijk? Gij waart tot zulk eene diepe ellende vervallen?... Maken wij ons gereed om te vertrekken.

{==488==} {>>pagina-aanduiding<<}

Maar wat zijn dit voor bladeren?... De gedenkstukken mijner verbijstering. - Gaat, in duizend stukken verscheurd, ten speelbal strekken aan de winden, rampzalige getuigen mijner zwakheid! Dat noch van u, noch van mijne zwakheid eenige herinnering overblijve!
Doch neen: blijft bestaan. De liefde, welke zulk een verheven voorwerp had, strekt nooit tot schande, en de onschuldige uitstorting, waaraan mijne ziel zich overgaf, moet ieder heilig zijn. Blijft dan bestaan.
Ik heb deze bladeren doorloopen. Welk eene vreeselijke ziekte is de liefde! Ik zou er niet meer door willen bezocht zijn.
Het is echter vruchteloos haar te ontveinzen. Deze verschrikkelijke ziekte. Deze bladeren zelven, welke slechts eenige zwakke vonken bevatten van het verborgen vuur, waaraan ik ontsnap, deze bladeren wekken in mij zekere zoete gewaarwording... O, gij, die weet wat de liefde is, gij zult deel kunnen nemen aan mijn lijden.
Intusschen, er zijn zeer velen, die met strengheid oordeelen. Zij zullen met weerzin vernemen, dat Tasso, gedurende eenigen tijd het verstand verloren heeft. Laat ons deze bladeren voor hen verbergen. Zij zouden er gevolgtrekkingen in mijn nadeel uit halen................................ 1) Maar eenmaal zullen zij aan het licht komen. Ik zal niet meer tot de levenden behooren. Dan zullen zij met gretigheid en welligt ook met een gevoel van medelijden gelezen worden. - Vooral wensch ik, dat zij met nut gelezen worden. Ik heb met deze gedenkstukken mijner geestverwarring eene groote les gegeven.





{==489==} {>>pagina-aanduiding<<}

Eene dwaling.

Door Ada Nore.

(Vervolg en Slot.)

V.

De oude getrouwe jufvrouw Martha was allesbehalve in haar schik met de aanstaande komst van een nieuwe huishoudster. Wat oud is knort graag, zegt het spreekwoord, en de bejaarde juffer althans logenstrafte deze uitspraak zelfs in gewone omstandigheden niet, vooral niet in tijden van rheumatische lichaamssmarten. Als ze niet wel ter been was, scheen haar tong daarentegen veel losser te worden en deed dubbelen dienst, doch niet ten genoegen van de beide dienstboden in den huize, die alsdan zooveel mogelijk buiten haar berieik bleven. - Of nu echter een knorrig humeur in dagen van lichaamslijden enkel en alleen door ouden van jaren wordt getoond, is een punt welks onderzoek wij liever aan de zelfbetrachting van de jonkheid zelve overlaten.
Thans, nu Martha kennis gekregen had van deze zeer ongewone omstandigheid: dat er een andere juffer in de huishouding stond opgenomen te worden, pruttelde zij den ganschen dag in zich zelve over dit akelige nieuws, dat ze maar niet uit haar gedachten kon zetten. Ware 't een mensch van leeftijd geweest, iemand van ondervinding en met flinke handen aan 't lijf, dan zou het nog wàt gegeven hebben; maar zoo'n jong ding, zoo'n juffertjen, zoo'n nuf, die bij groote lui was grootgebracht, zou inderdaad niets beteekenen, enkel in den weg loopen, maar zich heel wat verbeelden. Die nieuwe juf mocht haar eigen meid, haar kamenier wel meêbrengen; want ze zou eer zelve nageloopen en

{==490==} {>>pagina-aanduiding<<}
opgepast moeten worden dan dienst doen. - En toch zou zij 't hoogste woord voeren en het meeste kommando willen hebben, dat was zeker. - Haar goede mijnheer, pruttelde Martha verder, had zich weer heel onverstandig laten inpakken door de tranen met tuiten van die arme juffer uit den fatsoenlijken stand, die voortaan haar eigen familie tot last zou zijn en welk ‘presentjen’ mijnheer daarom zeker met het goedaardigste gezicht van de wereld voor zijn rekening genomen had. - Dat hij zich nog niet erger door haar zou laten inpakken, daarvoor zou zij zorgen; - alleen om op te passen dat hij nog geen grooter dwaasheden beging, zou zij haar wel hooggeleerden, maar in vele opzichten toch onnoozelen en al te goedhartigen heer niet verlaten, maar trouw ter zijde blijven in het dringend gevaar, dat met die nieuwe juffer den drempel zou overschrijden, en dat met een heel lief gezicht en in een ruischende japon van den morgen tot den avond voortaan in het huis zou rondwaren. - Mijnheer moest nu vooral de deur van zijn studeerkamer aan de binnenzijde gesloten houden - en als 't pas gaf, zou Martha hem daaraan wel eens herinneren.
Zoo pruttelde Martha den ganschen dag en dagen achter elkander in zich zelve, en als zij met pijnlijke schreden voetjen voor voetjen door den gang schuifelde naar keuken of kelder, liet zij de attributen van haar huiselijke waardigheid veel harder rammelen dan ooit te voren; zij liet haar sleutelmandjen nu geen oogenblik onbeheerd; zij liet het niet los eer zij zich ter ruster begaf, en dan nog zette zij het op haar nachttafeltjen neder, vlak bij het ledikant, zoodat zij met één greep het bedreigde bezit kon handhaven. Zij had haar mandjen nu bovenal te bewaken, zij zou er zich niet van scheiden; dàt was haar recht, haar glorie in den huize, en de aanstaande huishoudster - neen, dat was de verwachte juffer niet, - het nieuwe presentjen, ze mocht er nijdig om kijken of niet, zou het sleutelmandjen nooit aan den mooien verleidelijken arm dragen.
En Regina kwam.
Zou dat meisje zoo blijven als zij zich in de eerste dagen vertoonde, zoo bedaard, zoo minzaam, zoo weinig eischend, zoo handig in al haar doen? Martha kon het niet gelooven. Er school stellig een adder onder het gras; er lag zeker een verborgen duiveltjen in dat hartjen te slapen of te loeren op een gunstig oogenblik om alles en een iegelijk bij verrassing in te nemen. Tot in de minste dingen onderwierp zij zich nu immers

{==491==} {>>pagina-aanduiding<<}
aan het gezag van Martha, er kon niets gedaan worden, of zij vroeg Martha's raad en voorlichting. Zij wilde weten hoe mijnheer dit verkoos en hoe Martha gewend was dat te doen. Zij was gekomen, niet alleen om te helpen, maar ook om te leeren, opdat zij in staat zou kunnen worden, alle huiselijke zaken met dezelfde stiptheid en orde, volgens den hier heerschenden uitmuntenden regel te kunnen behandelen, wanneer eens een tijd kwam dat zij daarvoor alleen zou staan; Regina had geen meid, geen kamenier noodig voor eigen hulpe, maar zij diende de oude Martha met zorg en bereidwilligheid. - In de studeerkamer van mijnheer Steffens zette zij haar voet niet, zoolang deze zich daar bevond; wanneer zij er kwam, geschiedde dit alleen om na te gaan, of die kamer naar behooren door de dienstboden ‘gedaan’ was, en zij bood Martha niet zelden haar ‘mooien, verleidelijken’ arm tot steun aan, en leidde haar naar mijnheers kamer, opdat zij zelve er zich van overtuigen kon dat er niets was verzuimd. En wat Martha het meest zou hebben gewaardeerd, indien ze slechts niet aan den adder onder 't gras had gedacht: Regina liet de oude vrouw al die kleine diensten aan haren heer bewijzen, waarop hij bijzonder gesteld was en waardoor haar getrouw hart zich gelukkig gevoelde.
Mijnheer Steffens feliciteerde zich zelf met de komst van Regina in zijn woning, nu het hem bleek dat zij het met Martha zoo goed wist te vinden, nu hij Martha niet meer hoorde klagen over de nalatigheid der dienstboden, en veel minder dan vroeger ook over haar ongeluk, dat zij ten gevolge van het rheumatiek niet meer op ‘alle plaatsen tegelijk’ kon zijn. - Regina was nu waarschijnlijk ‘overal’ en toch bemerkte men alleen aan de door haar bezette plaats aan tafel, dat er een persoon meer in den huishoudelijken kring was opgenomen. Ze liep nergens, en hem wel 't allerminst, in den weg. Hij wist wel, dat hij haar gaarne lijden mocht, en indien hij zich de moeite had gegeven er eenigen tijd over na te denken, zou hij wellicht tot de slotsom gekomen zijn, dat deze woorden niet genoeg zeiden; maar zijne geleerde boeken lieten hem den tijd niet om over de gevoelens van zijn hart - een eenvoudig menschenhart - na te denken. Hij alleen had daarbij ook slechts belang. 't Geluk van anderen was er niet meê gemoeid. - Toch volgde zijn oog haar niet zelden met een bijzonder minzame uitdrukking, wanneer de kleine familie zich in de huiskamer verzameld had, en als dan Regina

{==492==} {>>pagina-aanduiding<<}
het schenkblad had klaar gezet, onder Martha's bereik, en als dan Regina met vaste hand het glas vulde, maar den wijn door Martha's bevenden arm hem liet aanbieden, dan sprak er voor den oplettenden opmerker een bijzondere achting uit zijn zachten oogblik, die Regina's tact om harten te winnen door inschikkelijkheid, met verwondering scheen gade te slaan.
Doch vooralsnog had Regina Martha's hart niet gewonnen. Bejaarde menschen, immers niet zelden door droevige ondervindingen teleurgesteld in hun vroeger vertrouwen op de liefde of toegenegenheid van anderen, geven hun hart niet zoo licht meer over. Het zou haar, ja misschien later mogen blijken, dat de nieuwe juffer een goed meisjen was, die zonder bijzondere bedoelingen in den huize was gekomen, doch thans kon zij dit nog niet als bewezen aannemen. Dat Regina er volstrekt niet op uit was, mijnheer Steffens ‘na te loopen’, maar de zorgen voor diens persoon uitsluitend aan Martha overliet, was wellicht alleen daaraan toe te schrijven, dat zij eerst een steun in haar opzet wilde winnen, door Martba zelve voor haar in te memen, wel wetende dat een goed woord, een aanbeveling van Martha, waarlijk niet zonder gewicht was bij mijnheer Steffens; maar daaraan dacht de oude huishoudster nu nog in 't geheel niet. Zij hield zich tegenover Regina altijd nog op een afstand, en was niet van zins deze eenig blijk van vertrokuwen te schenken. Dan moest er meer gebeuren. En 't was immers nu nog niet eens zeker, of de jonge juffer zich jegens haar, oude vrouw, wel zoo minzaam en inschikkelijk zou blijven toonen, wanneer het haar bleek, dat ze niet alleen op geen meêwerking tot de vervulling van bijzondere plannen mocht hopen, maar ook dat zij zoo lang Martha leefde, het gezag in de huishouding niet meester kon worden, door list noch geweld.

VI.

Het was er verre af, dat het voorjaarszonnetjen een gunstigen invloed mocht uitoefenen op de rheumatische kwalen van de bejaarde vrouw. Zij vermeerderden veeleer, ze namen met den dag in hevigheid toe, en ten laatste kom Martha geen voot meer verzetten, maar moest zij, door pijnen gekweld, haar gemak en haar rust - neen, geenszins die twee genoegelijke ondervindingen, maar wel haar bed of haar plaats in den leunstoel houden.
Wanneer hare kwalen 't maar eenigszins toelieten, verkoos zij

{==493==} {>>pagina-aanduiding<<}
den leunstoel in de huiskamer boven haar ledikant in haar eigen vertrekjen, - en wel verre, dat Regina haar poogde over te halen om haar slaapkamer niet te verlaten, gaf zij gereedelijk aan 't verlangen der ongemakkelijke juffer toe, hielp haar dan voorzichtig naar beneden, rolde den fautenil naar Martha's liefste plaatsjen aan de tafel, nabij den nog altijd goed van brandstof voorzienen haard, en hield haar ook daar in de kussens.
‘Beter verzorging zou ik van geen eigen kind kunnen verwachten, dat moet ik bekennen,’ zeî Martha, toen zij aldus voor 't eerst door Regina werd bediend: ‘Maar 't kan lang duren, juffer! en ik ben niet van zins in bed te blijven, zoolang ik nog in mijn stoel geholpen kan worden, of - het moest je gaan vervelen.’
- ‘Wees maar gerust,’ antwoordde Regina: ‘Je zult van den zomer de rondte wel weêr kunnen doen in huis.’
- ‘Neen, ik geloof het niet,’ hernam Martha, haar hoofd treurig schuddende.
- ‘Ik weet het zeker,’ ging Regina met een troostend lachjen voort; ‘want erger zult ge met het mooie weêr toch niet zijn, en als ge zoo zijt als nu, rol ik u op uw stoel door al de kamers voort; dan kunt ge u overtuigen, of ik waard was uw leerlinge te zijn; en als ik niet sterk genoeg ben om u alleen vooruit te krijgen, maar ik denk het wel, dan roep ik de meiden te hulp, hoor! - dan zal 't heel gemakkelijk gaan, zonder horten en stooten.’
- ‘Nu, we zullen zien of je je woord houdt; daar is nu het sleutelmandjen, juffer!’ sprak Martha met een diepen zucht; ze was nu wel verplicht, de teekenen van haar vrouwelijke opperheerschappij aan Regina over te dragen, maar ze deed het met een diep gevoeld leedwezen. Tot op dien dag had dit nog niet behoeven te geschieden. Het ging dan zoo het ging, zij had zich altijd nog door het huis kunnen sleepen, met de klingelende sleutels aan den arm.
Maar hoe verwonderd keek zij op, toen Regina eenige oogenblikken later, nadat zij in de behoeften des gezins had voorzien, in de huiskamer terugkeerde en het sleutelmandjen voor haar op de tafel nederzette, zeggende:
- ‘Vandaag zal ik ze waarschijnlijk niet meer noodig hebben, jufvrouw! en als dit niet zoo is, zal ik de sleutels wel komen vragen.’
- ‘Maar dat had ik niet verwacht, juffer Regina!’ riep zij uit, ‘en het is ook niet noodig.’

{==494==} {>>pagina-aanduiding<<}

- ‘Och, maar ze zijn bij u in de oude getrouwe handen, die er 't meeste recht op hebben,’ antwoordde het meisjen - ‘Al zijt ge ziek, jufvrouw! wil ik u toch blijven erkennen als meesteresse in dit huis.’
En Regina bleef alzoo doen met elken nieuwen dag. Zelfs toen Martha, verstijfd en stram, al te zeer leed om naar de huiskamer geholpen te kunnen worden, kwam Regina haar raadplegen over de zaken der huisbouding en leverde zij haar het sleutelmandjen, telkens na daarvan gebruik gemaakt te hebben, weder over.
Nu won Regina elken dag meer en meer grond in het hart der oude vrouw, die zich zelve meermalen afvroeg, wie haar zoo uitnemend verzorgd en met zooveel achting bejegend zou hebben in haar tegeuwoordigen hulpbehoevenden toestand, indien de nieuwe juffer het huis niet betreden had. De arme weeze uit dan fatsoenlijken stand mocht hare familie dan al of niet tot last geworden zijn, voor háár althans werd zij een onschatbare hulp in dezen nood. Het ‘presentjen’ kreeg nu een hooge waarde in hare oogen.
Maar ook voor een ander zon Regina een gezegende hulp worden.
Nauwelijks waren de dagen gekomen, dat Martha, altijd nog pijnlijk en stram, toch in zoo verre beter werd, dat zij haar slaapkamer mocht verlaten om haar plaats in de huiskamer te bezetten tusschen de kussens, door Regina's hand zacht geschud en gemakkelijk geschikt, of mijnheer Steffens werd aangetast door een gevaarlijke ziekte: de typhus, die niet zelden de denkende hoofden te midden hunner studiën, aan vlagen van waanzin doet lijden en hen uit hun studeerkamer overbrengt in de nog stiller cel van den dood.
Martha liet zich nu naar de ziekekamer van haren heer overbrengen, om, al kon ze hem dan ook zelve niet verplegen, toch een waakzaam oog over zijne verpleging te kunnen houden; thans vooral deed het haar leed, dat zij met den besten wil ter waereld niet in staat was hem zelve de geneesmiddelen toe te dienen en te helpen, zooals zijn zorgelijke toestand dit vereischte; met jaloersche oogen zag zij Regina nu in hare plaats treden; zij misgunde haar heur gezondheid en jeugdige krachten, die haar veroorloofden, zonder ruste te nemen, dag aan dag, nacht aan nacht, voor den lijder te waken, voor den lijder te leven, voor hem te sterven misschien - want, dat dit mogelijk was bij zulk een ziekbed en bij zulke opofferingen, had zij den geneesheer zelf hooren verklaren.
Wat ging er toch om in het hart van dàt meisjen? Waarom

{==495==} {>>pagina-aanduiding<<}
huurde zij geen waker? - de dokter had immers gezegd, dat hij er een zenden zou, op wien zij zou mogen vertrouwen! Waarom gunde zij zich thans nauwelijks den tijd om te eten, en liet zij de dienstboden aan zich zelve over? Zij was immers gekomen om het huishouden te bestieren, en geenszins om mijnheer Steffens te verplegen, wanneer hij ziek was. Zij had hem niet lang gekend, zij kon hem onmogelijk lief genoeg hebben om zich dat recht, dat voorrecht te mogen aanmatigen. O zeker! nu was het oogenblik gekomen, dat haar lang verholen plan aan den dag bracht. Mijnheer Steffens zou meenen het leven aan háár verschuldigd te zijn - en mijnheer had zoo'n goed, zoo'n dankbaar hart. Martha wist niet zeker, wàt de gevolgen zouden, maar ze wist wel, wat de gevolgen konden zijn, en er viel niet aan te twijfelen: die jonge juffer rekende er bepaald op.
Maar na eenige dagen, zeî de dokter dat er geen hoop meer was op behoud; ten minste, dat bij nu alles aan de natuur moest overlaten. En nu? - Met ingezonken oogen en een door afmatting verteerd gelaat, ging Regina voort den lijder te verplegen en te verzorgen, bòven hare eigene krachten, dàt was duidelijk. ‘Laat de dood het einde zijn’ - sprak zij schreiend tot de geneescheer, die haar raadde haar jeugdig leven te sparen: ‘ik zal het sterfbed van den goeden man trachten te verzachten, zoo lang God me op de been houdt.’
Toen zeî Martha in zich zelve: ‘Wij hebben een schat in huis, maar tot op dit oogenblik had ik die nog niet gevonden. Van nu aan zal ik haar waardeeren; ik zal de mindere, zij de meerdere zijn.’

Regina was zoo gelukkig te ervaren dat hare goede zorgen voor het levensbehoud van mijnheer Steffens met een gunstigen uitslag werden bekroond; tegen de verwachting van den dokter in zelfs kwam hij de crisis te boven, en toen het doodsgevaar geweken was, nam hij allengs meer in beterschap en van lieverlede ook in krachten toe. Doch eer deze blijdere dagen voor hem mochten aanbreken, hadden zich de gevolgen van Regina's afmatting en overspanning reeds geopenbaard, en toen hij voor 't eerst een poosjen mocht opzitten, worstelde zijn liefderijke verpleegster zelve met den dood.
- ‘Als die engel er niet door mag komen, mijnheer!’ fluisterde Martha met tranen in 't oog, ‘dan schrei ik mij blind van berouw, omdat ik haar zoo gruwelijk heb miskend.’

{==496==} {>>pagina-aanduiding<<}

- ‘Ik geloof, Martha! dat ik, meer dan aan de medicijnen van den dokter, mijn leven aan Regina te danken heb,’ sprak hij bewogen.
- ‘Och mijnheer, gij weet dat maar half zoo goed als ik; gij hebt in bewusteloozen toestand haar verpleging ondervonden, maar ik heb haar zien waken aan uw ziekbed, tot ze er bij neerviel; ik kan haar nu waardeeren zooals zij't verdient. Neen, beter had ik zelve niet voor u gezorgd, in mijn beste jaren niet.’
- ‘Zij dacht niet dat ik sterven zou, wel?’ vroeg mijnheer Steffens.
- Zij moest het wel denken, mijnheer! - De dokter had u opgegeven, maar van dat oogenblik af scheen ze nog onwilliger om zich eenige rust te gunnen.’
- ‘Zou ze van me houden, Martha?’
- Wel mijnheer! me dunkt dat iemand niet beter bewijzen kan dat hij ons liefheeft, dan door, zonder eenig eigenbelang, zijn leven voor ons te wagen.’
- ‘Ik kan 't me niet begrijpen, Martha! Ik denk dat ze van alle menschen veel houdt, en dat is nog veel beter.’
- ‘Als ik ooit getrouwd was geweest, mijnheer! en als ik dan een zoon had, zou ik hem zeggen: neem zulk een vrouw, jongen! dàn heb je eerst een schat, die boven geld en goed gaat.’
- Maar je vergeet één ding, Martha! en dat is de hoofdzaak: Zij ook zou je zoon lief genoeg moeten hebben om hem tot man te wenschen.’
- Och-Heer! 't is dwaas om over zulke zaken te praten, nu ze zóó bedenkelijk ziek ligt, dat God haar misschien spoedig van ons wegneemt.’
- ‘De uitnemendsten onder de menschen sterven dikwijls vroegtijdig, helaas!’ zeî mijnheer Steffens, met droevigen blik Martha aanziende; doch na eene kleine pauze voegde hij er bij als om het trouwe hart der oude vrouw te troosten, ofschoon ze nu niet licht naijverig meer zou worden op Regina: ‘Maar ik mocht toch ook ondervinden, dat God de liefde soms lang laat leven.’
- ‘Wat zou ik dankbaar en gelukkig zijn, als dit ook door Regina's herstel blijken mocht,’ gaf zij ten antwoord.
Haar wensch werd vervuld. Na een paar weken kon mijnheer Steffens zich persoonlijk overtuigen, dat de dokter hem in dien tusschentijd niet met een valsche hoop had gevleid. Steunende op zijn eigen arm, schreed Regina de ziekekamer uit, en toen hij haar, beneden gekomen, in den gevulden leunstoel zachtkens

{==497==} {>>pagina-aanduiding<<}
nederzette en hare zwakke trekken op het nogtans gelnkkig gezichtjen gadesloeg, gaf hij haar, met een uitdrukking van vaderlijke teederheid in zijne oogen, een kus op de verbleekte lippen en fluisterde aangedaan:
- ‘God zegene u, mijn kind!’

VII.

Het is nu eenige maanden later; Regina Rooze, thans weder in het bezit harer vroegere bloeiende gezondheid, heeft op het oogenblik dat wij haar op nieuw ontmoeten, een pas ontvangen brief open gevouwen en wij nemen te gelijk met haar kennis van diens inhoud:

Lieve Regina!

Wat heeft het mij gespeten, dat de ziekte van de oude juffer Martha u belette eens naar ons over te stoomen, dan hadt ge u persoonlijk van ons geluk kunnen overtuigen, nu we nog rijker zijn geworden door de komst van dien kleinen waereldburger, een jongen zoo frisch als een roos. Ge hebt altijd veel met kleine kinderen op gehad, ge hieldt er veel van, gij hebt ze lief, ik weet het, maar zoo'n jongen als de mijne hebt ge nooit gezien. En, daar het geluk uwer Martha ook uw hart gelukkig maakt, en daar mijn jongen - al was hij zelfs zoo lief en flink niet als hij is - bij u zeker boven alle anderen gaat, betreur ik het bovenal om uwentwille, dat gij niet kunt overkomen om u te mogen verheugen in de aanschouwing van uwe Marie als een gelukkig moedertjen.
Ik ben nu volkomen in orde weêr beneden, - en 't spreekt van zelf, dat mijn eerste werk is uw lieven hartelijken brief te beantwoorden, waaruit ik al weêr gevoelen mocht, dat uwe genegenheid, uwe liefde voor mij, aangroeit met den dag - dieper, inniger wordt nu wij elkander zoo zelden zien.
Zoo er iets is, dat een schaduwtjen werpt op den zonneglans van mijn gelukkig leventjen, is het uw gemis, Regina! - en daarom waag ik het nog eens, op mijn vroeger verlangen terug te komen en u op nieuw te vragen of ge bij ons wilt komen, wanneer Martha komt te sterven. Ge zoudt toch ook een veel gelukkiger leven leiden bij ons, dan in een vreemd huis. Ik heb er mij reeds zoo dikwijls over verwonderd, dat ge uw lot nog prijzen kunt, in die stille eentonige woning van dien geleerden Mr. Steffens, die geen gevoel heeft voor eenig genot, dat niet uit de duffe boekenwaereld opgerakeld is, maar die door u echter zoo hoog geacht wordt om zijne goedhartigheid en verbor-
{==498==} {>>pagina-aanduiding<<}
gen deugden, dat ik vreezen zou u boos te maken door in dien zin over hem en zijn huis te schrijven, indien ik niet wist dat ge op uw Marie nooit boos kunt worden. Dit hebt ge mij in vroeger dagen zoo beschamend getoond; maar stil, hierover mag ik nooit praten, dan zou ik u toch boos maken, hebt ge gezegd.
Had ik in die droevige dagen ooit gedacht, dat ik zoo spoedig mijn destijds zoo diep teleurgestelde wenschen vervuld zou zien! Wat een mensch toch dwaas en ondankbaar is, als hij verdriet heeft! Nu, anderhalf jaar later, ben ik niet alleen met mijn lieven man getrouwd, maar ik ben in 't bezit van nog een schat, die ik onderwijl ik dit schrijf, reeds een paar keeren op mijn arm door de kamer heb gedragen, terwijl mijn andere schat mij beknort, omdat ik mij te veel vermoei.
Dàt zou me vermoeien! - En zijn ouders zijn ook wàt in hun schik met hun eersten flinken kleinzoon, die groeit met den dag. Ik kan hem waarlijk zien groeien, of ge't gelooven wilt of niet, Regina! - Men moet maar eerst onder vinding hebben van zulke dingen. 't Spijt me voor John, dat diens wenschen tot nog toe onvervuld bleven, hoewel hij een paar maanden langer getrouwd is dan wij.
Bij hem heeft men geen hulp noodig, Regina. In zijn huis is 't ook nog zoo eentonig, zoo stil; - als gij mijnheer Steffens verlaat, moet ge bij ons komen, hier is't nu eerst recht prettig en gezellig.
Want bij mijnheer Steffens blijven als Martha gestorven is, dat kunt ge toch niet, liefste! - Gij beiden zijt nog jong: wat zou de waereld er van denken en zeggen ook, daar kunt ge staat op maken. Neen, een heer van dien leeftijd moet een bejaarde huishoudster nemen, dat eischt zijn goede naam en het fatsoen, waaraan ook gij u zult moeten onderwerpen. Zoolang de oude Martha de rol eener duenna vervulde, kon het nog gaan; maar heusch, Regina! ik wind er geen doekjes om, als dat goede mensch het tijdelijke met het eeuwige verwisselt, kunt ge om uw zelfs wille niet in dat huis blijven, en dan - komt ge bij ons, niet waar? Ik reken er, nu ik deze zaak zoo openhartig heb bepleit, bepaald op.
Wat staan hem de slaapmutsjes allerliefst, die ge voor hem gebreid hebt; maar ze zijn hem haast een beetjen te klein. O, kom hem toch spoedig, spoedig zien, dan ontbreekt er niets meer aan ons geluk. Met den groet van mijn Schaker,
Uw toegenegen
Marie.

{==499==} {>>pagina-aanduiding<<}

De indruk, dien deze letteren op het gemoed van Regina te weeg brachten, was van gemengden aard: bij het lezen van Marie's schrijven over Mr. Steffens huis en persoon, was ze toch werkelijk een beetjen boos geworden; maar toen zij, een poos toevende met lezen, nadacht over het oppervlakkig oordeel door Marie uitgesproken, kwam zij al ras tot het besluit, het haar maar niet al te kwalijk te nemen. De meeste menschen immers waren te vlug met hun oordeelen, en niet weinigen zelfs spraken als het ware gedachteloos een onbillijk vonnis over personen, een ongegronde veroordeeling van zaken uit. Dat Marie tot dit soort van menschen geteld moest worden, mocht haar (Regina) niet verwonderen; zij was driftig van gestel en openhartig van aard; wat in haar gemoed omging, openbaarde zich terstond naar buiten, zonder dat zij er aan dacht, of het niet de moeite waard was haar gevoelens, eer ze uitgesproken werden, aan een nauwkeuriger onderzoek, een moreele zelf-kritiek te onderwerpen.
't Was geen deugd in Marie - dat moest Regina bekennen - maar heur hart was toch goed; wanneer zij in de gelegenheid ware geweest, Mr. Steffens ongeveer twee jaren lang te kunnen gadeslaan, even als zij zelve dit had kunnen doen, zou Marie den goeden man recht hebben laten wedervaren niet alleen, maar even onbewimpeld zijn lof verkondigd hebben aan elk en een iegelijk, die over hem kwam te spreken of te schrijven.
Dit laatste deed Regina echter niet; elk en een ieder, meende zij, had niet noodig te weten, hoe zij over Mr. Steffens dacht, en zelfs tegenover Marie en John was ze zeer spaarzaam in haar lof over hem. Was dit het gevolg eener verstandige voorzichtigheid, die haar aanried om bij anderen toch vooral geen vermoedens op te wekken van 't geen in haar gemoed ten opzichte van Mr. Steffens levendig zou zijn geworden, wel wetende dat de waereld zich houdt aan het spreekwoord: Waar het hart van vervuld is, dat vloeit gestadig over de tong? Of worstelde haar hart werkelijk tegen een bijzondere genegenheid, een ontwaakte liefde voor hem, en maakte zij zich zelve diets, dat een koele toon, die van niets meer dan een eenvoudige hoogachting sprak, ook haar zelve overtuigen moest van de ongegrondheid harer vrees voor zulk een dwaasheid als haar hart dan begaan zou; omdat immers de arme weeze, het nederige huishoudstertjen, nimmer hopen mocht op de vervulling zulker hooggestelde wenschen?
De diepste gevoelens van een menschenhart zijn onoplosbare

{==500==} {>>pagina-aanduiding<<}
raadsels, zoolang ze niet worden uitgesproken of door daden aan 't licht komen. Laten wij dus geduldig afwachten, of Regina ons zelve te eeniger tijd de geheimen van haar hart zal openbaren
Alzoo - Regina kon niet lang boos blijven op Marie, en den inhoud des briefs verder doorloopende, verheugde zij zich over de blijdschap van het gelukkig moedertjen, dat gedurig haar schrijven afbreekt om zich in den aanblik van haar kind te verlustigen, zoo'n hemeltjen van heil aan haar hart te drukken en met moederlijken trots op den arm te dragen, ten einde de volkomenheden van den frisschen jongen in 't beste licht door iedereen te doen bewonderen. Maar Regina's stille glimlach van innerlijk genoegen over Marie's moederweelde, werd eensklaps weggevaagd door den nevel eener diepe smart, die haar gelaat overtoog bij het lezen der daaropvolgende woorden van dien brief vol wel en wee voor haar.
Zij liet de hand, die het blaadjen papier vast hield, langzaam naar beneden gaan, - en tegelijkertijd zonk ook haar hoofd meer en meer op den boezem, die sneller dan gewoonlijk op en neder ging, alsof haar ademhaling werd beklemd.
Daar zat zij, oogenschijnlijk zoo stil en rustig, maar nogtans innerlijk in geweldigen opstand tegen de eischen der waereld, in haar stoel neder, peinzend en overwegend, strijdend en klagend in zich zelve, omdat de natuurlijke loop der dingen - het sterven eener oude vrouw - haar gelukkig lot verstoorde, en haar uit dit liefelijke huis de waereld indreef - zonder dat zij wist waarheen.
Neen, zij had er tot nog toe niet aan gedacht, dat de waereld haar zou kunnen veroordeelen, wanneer zij na Martha's dood dit huis niet verliet. Wat mocht het baten, al ware het gedrag van Mr. Steffens zoo rein als het licht van Gods lieve zon, en al kwam in haar hart nooit een gedachte op, die haar voor God behoefde te doen blozen? Het paste immers volstrekt niet, in het oog der waereld, dat een jong meisje samenwoonde met een heer van dien leeftijd, wanneer er niet aan de billijke eischen der welvoegelijkheid werd voldaan: wanneer niet de aanwezigheid van een oudere in jaren bewees, dat zij zich lieten bewaken en bewaren voor de deugd, die in een jong gemoed niet verondersteld kan worden te bestaan, tenzij zij onder geleide ga van den oudere in 't leven - onverschillig, of deze zelf wel getuigenis zou durven geven van een smetteloos hart; integendeel, iemand van ondervinding is de beste mentor op het pad

{==501==} {>>pagina-aanduiding<<}
der deugd - hij weet wat er van de jonkheid te duchten is. - En evenmin doet het er iets toe, of de mentor niet liever met slaperige oogen zit te dommelen in den gemakkelijken leunstoel, dan met rusteloozen ijver voor de deugd de schreden der jongeren in den huize te bespieden en te volgen. Als er slechts aan de wet der welvoeglijkheid in schijn is voldaan, zal de waereld niet zeggen, dat men haar billijke eischen in den wind slaat. Ach, zou die zorg der waereld voor de deugd der menschen wel iets baten, wanneer het hart der jeugdigen van jaren niet wordt toegerust met beter geleiders door 't leven?
Maar Regina moest Marie gelijk geven; de goede naam van een jong meisjen was zoo spoedig bevlekt - voor de menschen; zij moest dit huis verlaten - van daag of morgen misschien reeds, als Mr. Steffens terug zou zijn gekomen.
De oude Martha was reeds dood en begraven, toen Regina den brief ontving, die haar oog deed opengaan voor het oordeel der waereld, en na de begrafenis had Mr. Steffens haar gezegd, dat hij de stad verliet, om een wetenschappelijken vriend te gaan bezoeken, wien hij reeds vroeger had beloofd dat hij komen zou, om over zeer geleerde onderwerpen te disputeeren, ten einde tot meerder klaarheid te geraken in een donker punt der onvolkomen menschelijke kennis en wetenschap. - Waar moest zij nu heen, als hij thuis kwam? - Ze wist het niet; ze was op het oordeel der menschen volstrekt niet bedacht geweest en had dus niet bijtijds naar een andere betrekking - in een huishouden met kinderen, als kinderjuffer, - of bij een ouden weeûwenaar als huishoudster, - omgezien; ze zou dus wel gebruik moeten maken van Marie's aanbod, en wanneer ze eens dáár was, zou het immers minder lief staan haar weêr te verlaten, zoodra zij een ander toevluchtsoord, een andere betrekking, die beter aan haar levensopvatting voldeed, had mogen vinden. Toch stond haar nu geen andere weg open; en ze zou mijnheer Steffens dus, zoodra hij van zijn uitstapjen terug was, haar besluit te kennen geven. - Maar welke reden zou zij aanvoeren voor haar plotseling vertrek? Zou hij, die edele liefderijke man, haar begrijpen, zoo zij de reden niet bloot legde? En zoo niet - wat schoot haar dan anders over dan hem de waarheid te openbaren en - voor hem te blozen over den onreinen dunk der waereld, aan wier strenge wetten zij echter om der wille van haar goeden naam - voor de menschen - genoodzaakt was te gehoorzamen!

{==502==} {>>pagina-aanduiding<<}

Regina's tranen stroomden wel in hartroerenden overvloed, maar zij brachten geen verlichting aan in haar nu niet meer geslingerd maar smartelijk overtuigd gemoed, toen zij ten laatste tot dit donker slot harer overpeinzingen, tot dit droevig besluit gekomen was.
Intusschen was er, eer zij daartoe kwam, een geruime tijd verstreken. Dientengevolge was er na de ontvangst van Marie's brief reeds weer een andere post in de stad aangekomen, en onder de droevige en aangename tijdingen, die deze ter kennisse van de ingezetenen bracht, werd ook Regina andermaal met geschreven nieuws bedeeld. Bij het aannemen van den nieuwen brief, meende zij echter diens inhoud wel te kunnen raden. Mr. Steffens, diens hand had het adres geschreven, zou haar zeker eenvoudig melden, dat hij van daag of morgen hoopte te retourneeren: een treurig nieuws, dat de onaangename wending van haar lot dus bepalen zou - op den dag van heden of uiterlijk op den volgenden.
Met een treurig gezichtjen knipte zij den ouwel los, en ze vouwde den brief zeer langzaam - als onwillig open.
Toen las zij, maar niet zoo snel als wij het zullen doen, het volgende:

Waardste Juffer!

Er zijn nu bijna twee jaren verloopen sedert den dag, dat ik zoo gelukkig was, u voor 't eerst mijn huis te zien betreden om daarin eene moeielijke betrekking te vervullen. Ik schrijf eene moeielijke betrekking, want ik kende mijne oude trouwe Martha genoeg, om te verwachten, dat zij al zeer weinig ingenomenheid zou toonen met eene juffer van jeugdigen leeftijd, zoodra zij vernam dat deze bestemd was om op gelijken voet met haar de functiën der huishouding te verrichten; ik wist wel zeker dat zij, vervuld met vooroordeelen aan ouden van dagen bijzonder eigen, en bovendien niet vrij van jaloerschheid ten opzichte mijner toegenegenheid, u het leven, waarlijk niet aangenaam zon maken. Gij meendet destijds wellicht en denkt waarschijnlijk nog, dat ik in die dagen geen acht heb gegeven op deze uwe moeielijke verhouding tegenover de oude vrouw, veronderstellende dat dergelijke huiselijke zaken door mij te nietig werden gerekend om er mijn hoofd meê te breken.
Maar waarlijk, zoo ik wel heb in deze gissing, moet ik u bepaald verklaren, dat ge mij daarin geen recht heb laten weder-
{==503==} {>>pagina-aanduiding<<}
varen, ofschoon ik het u toch niet kwalijk zou mogen nemen, omdat het er werkelijk al den schijn van had.
Met het oog op het vrij knorrig humeur der anders toch zoo innig goede vrouw, die wel eene hulpe verdiend en ook hoog noodig had, was ik dus niet zonder vreeze, dat uwe betrekking ten mijnen huize van korten duur zou zijn... Ik, ik zou de onbarmhartigheid zelfs niet gehad hebben van u te verzoeken, die te willen vervullen, ware ik niet door uw neef John onderricht, dat gij ten gevolge uwer toen bestaande familieomstandigheden, hoe eer hoe liever zijn huis wenschte te verlaten, zoodat ik meende u althans voorloopig daartoe in de gelegenheid te moeten stellen.
O, lieve juffer! wat heb ik mij schroomelijk vergist door te verwachten, dat Martha's moeielijk humeur u weldra een aangenamer verblijf zoude doen zoeken. Ik, die waande uit mijn boeken een schat van menschenkennis opgedaan te hebben, zag mij beschaamd door het liefderijk en verstandig gedrag van een meisjen van twintig jaren, die mijn huis ten zegen werd, dag aan dag meer; die de ingewortelde dwaze vooroordeelen wist te overwinnen in het oude hart, en daarin een frisscher gevoel, eene warme toegenegenheid deed ontstaan. Ik heb u in stilte gadegeslagen bij uwe handelingen en God meermalen gebeden, dat hij mij den zonneschijn van uw gelukkig hart, die een liefelijk licht deed stralen in mijne woning, lang mocht bewaren, en toen ge ziek werdt en de dokter twijfelde aan uw behoud, beklaagde ik mij, dat Hij niet liever mijn onpractiesch leven uit de waereld had weggenomen dan het uwe, zoo rijk aan gezegende vruchten voor de werkelijkheid. Maar ook die droevige dagen zijn voorbijgegaan. Gij werdt mij behouden - tot nu toe.
Tot nu toe? - De oude Martha is dood, - zal haar afsterven mijn huis ook berooven van uwe goede zorgen, mijn waardste juffer? Of zou het mogelijk zijn, dat ge uw lot aan het mijne kondet verbinden? - Begrijp mij wel, Regina! Mijn hart is niet ten prooi aan eene onoverwinbare passie, die mij ongelukkig zal maken, wanneer gij gevoelt mij dit aanzoek te moeten weigeren, om welke redenen dan ook, welke ik niet verlangen mag, dat ge mij in dàt geval zult blootleggen; doch al mag ik niet spreken van eene hartstochtelijke passie, toch heb ik u zoo innig, innig lief, toch acht ik u zoo zeer, dat mijn geluk door uwe toestemming uitermate zou worden verhoogd en veredeld.
Wil eens bedaard over mijn voorstel nadenken, en deel mij

{==504==} {>>pagina-aanduiding<<}
openhartig uw besluit mede, met korte woorden, of neen - er is geen woord toe noodig. - Heden over acht dagen hoop ik terug te komen. Hebt gij, na rijp beraad, besloten mij op den ouden voet te blijven behandelen, laat het dan zoo zijn en vergeet dit geschrijf; - waarlijk, indien ik het mocht vergen, indien gij er toe kondet komen, ik zou mij zelven nog gelukkig achten, zoo gij in mijn huis wildet voortgaan uwe sleutels te doen klingelen, ten bewijze dat het huishoudelijk beheer, ook na den dood van Martha, door u niet aan een ander zou worden overgedragen. Dit zou mij het bewijs leveren, dat ik ten minste deelen mocht in eene toegenegenheid, sterk genoeg om den strijd te wagen met de booze tongen onder de menschen. Ik achtte mij verplicht dit punt niet onvermeld te laten, alleen om u de bezwaren niet te licht te doen tellen, geenszins om eenige pressie uit te oefenen op eenig ander besluit, dat mij gelukkig zou maken.
Maar indien gij dit laatste in overweging mocht kunnen nemen, dan ook mag ik niet nalaten u te wijzen op uw lot: - het meeste geluk zou aan mijne zijde zijn; - immers, al ben ik niet meer dan ruim tien jaren ouder dan gij, Regina! ik ben, vrees ik, wat mijn levensmanier betreft veel ouder dan mannen van mijn leeftijd. De kamergeleerde veroudert vóór de jaren; - hij is een dor individu in 't gewone leven, en, al zou ik willen beproeven mijne studie minder streng door te zetten, ten einde mij vaker onder de menschen te vertoonen en u meer levensgenot te schenken, ik vrees, dat het mij op den duur niet zou willen gelukken; ik zal mijn boeken niet ontrouw kunnen worden, en mijn stille studeercel zal wel immer de plaats blijven waar ik mij wèl bevind. Het eentonige, immers vreugdelooze leven, dat uit deze mijne inborst voor mijne vrouw zou voortvloeien, is voor eene dame van uwe jaren zeker niet aanlokkelijk, en indien gij desniettegenstaande kunt besluiten mijne echtgenoote te worden, zal mij dit ten stelligste bewijzen, dat uw hart mij lief heeft, uit welke oorzaken dit gelukkig gevoel dan ook ontsproten zij.
Hoe nu, na deze bedenkingen, uwe overwegingen ook mogen uitvallen, geloof mijne verzekering, dat uw besluit niet zal kunnen schaden aan mijne innige liefde tot u, en dat ik u gaarne de betuiging van mijne altoosdurende achting schenk, hetzij ge mij antwoordt of het stilzwijgen bewaart.
Uw vriend
Mr. Adolf Steffens.

{==505==} {>>pagina-aanduiding<<}

Hoe duidelijk de voorschreven letteren ook spraken, toch werden zij door Regina meermalen overgelezen; zij toefde gedurig en schier bij elken zin, alsof de beteekenis daarvan tot eenigen twijfel kon aanleiding geven, de inhoud voor tweeërlei opvatting vatbaar ware; gelijk wij gewoon zijn te doen bij het lezen van een interessanten brief, welks onvoorzien nieuws ons verraste. Ten laatste vouwde zij den brief weder langzaam in de plooien, zeer langzaam, en met dien onbeschrijfelijken doelloozen blik in 't oog, die van een diep nadenken getuigenis geeft of van een sterke inspanning van 't geheugen om zich vroegere feiten of omstandigheden te herinneren, - en telkens schudde zij het hoofdjen en fluisterde in zich zelve: ‘neen, neen!’
Doch van lieverlede kwam er meer levendigheid in haar oog, en, ofschoon hare wangen zich kleurden met warmer blos en zich om haar mond een trekjen plooide, dat van heimelijk genoegen scheen te spreken, - er vielen een paar groote tranen op het toegevouwen papier, dat uu in haar schoot lag en waarop haar blik nog steeds was gevestigd gebleven. Toen stond zij op, en ging naar haar eigen kamertjen, waarvan zij de deur stil achter zich digt sloot, en ze bleef er lang alleen.
Met een kalm gelaat en met oogen, helderder en vriendelijker om zich henen blikkende dan nog ooit te voren, hervatte zij daarna hare gewone bezigheden, in het aan hare zorgen toevertrouwde huis; - maar wanneer zij het sleutelmandjen aan den arm of de sleutels in haar hand droeg, werd het eentonig geklingel niet vernomen, zoo bedaard ging zij haren weg naar keuken en kelder. Aldus verstreek de dag, zoo gingen de volgende dagen voorbij, totdat mijnheer Steffens terugkwam.
Zij wist wanneer hij thuis zou komen, zij kende zijn bedaarde, deftige mannier van aan de huisschel te trekken, en toen zij den stillen klank daarvan vernam, vatte zij haar sleutelmandjen op, en zij deed de attributen van het huishoudelijk beheer vroolijk rammelen, terwijl zij zelve de deur ging openen.
Mr. Adolf Steffens knikte haar vriendelijk toe, zonder een woord te spreken; doch toen hij haar blijmoedig gelaat aanbschouwde, keek hij haar met een vragenden blik in de gelukkige oogen, wier lange wimpers eensklaps nederwaarts gingen. Een ander, duidelijker antwoord ontving hij niet en hij vroeg niets meer, noch met woorden, noch met zijn oogblik; - doch helderder dan vroeger klonk hem gedurende dien dag het geluid der tingelende

{==506==} {>>pagina-aanduiding<<}
sleutels in de ooren. Het was duidelijk: hij wist nu, dat haar lieve gestalte zijn huis niet zou ontvluchten, dat zij besloten had haar nobel hartjen te blijven wijden aan de verzorging van zijn stille huishouding ... in de oude onveranderde betrekking tot hem.
Toch was hij zoo rustig niet als anders; hij zette zich in zijn studeervertrek, en boog het hoofd, nu over 't eene dan over 't andere boek vol levenswijsheid en diepe gedachten; maar indien hij er gekomen was met het doel om zich onder zijne oude wetenschappelijke vrienden te troosten, scheen het wel dat zij slechte geneesheeren waren voor de krankheden van het hart, niettegenstaande zij het brein met velerlei gezonde kennis en bekwaamheden wisten te vervullen. Immers hij bleef er slechts korten tijd toeven en begaf zich toen naar de huiskamer, thans meer uit gewoonte dan uit lust en behoefte om te studeeren een boek meênemend.
In de huiskamer zocht hij rust in zijn gevulden fauteuil, hij zat een poosjen neder, in gedachten verzonken, en stillekens droomende, lag hij gemakkelijk in de hooge leuning. Hij hield het eenige oogenblikken vol; toen richtte hij zich plotseling ter helfte op, en sloeg het boek open, dat hij voor zich op de tafel had gelegd. Het scheen dat hij las; hij had wellicht werkelijk gelezen in den aanvang, maar hij ging er niet meê voort, - wie kan de letters duidelijk genoeg onderscheiden om er den zin van te vatten, wanneer de schemering ons overviel en het half-donker heerscht in de kamer? - Toch bleef hij zitten, de ellebogen steunende op de tafel, de handen onder 't hoofd, terwijl zijne oogen nog steeds bleven staren op het openliggende boek.
Regina had hem gadegeslagen den geheelen achtermiddag, ze was hem thans, voor 't eerst van haar leven, in zijn studeerkamer komen bespieden, en zij bleef hem ook in de huiskamer met hare blikken volgen, die allengs meer begonnen te schitteren, naarmate het donkerder werd in 't vertrek en het haar steeds duidelijker bleek, hoe onrustig, hoe afgetrokken hij heden was.
Ten laatstc, toen het zoo donker was, dat zij niet langer nalaten mocht het lieht te ontsteken, trad zij zachtkens naar hem toe, zij ging aan zijn zijde staan, en.... eensklaps voelde hij haar arm zich om den hals geslagen, voelde hij een kus op zijne lippen en een liefëlijke stem fluisterde:
- ‘Adolf!’
- God! zou het mogelijk zijn, Regina, mijn Regina?’ riep hij verrast opspringend.

{==507==} {>>pagina-aanduiding<<}

Toen liet zij haar hoofd rusten op zijn borst, en zij antwoordde, op een vasten opgewekten toon:
- ‘Ik heb uw brief ontvangen, Adolf! Gij weet niet hoe gelukkig ik ben, door u dit antwoord te kunnen geven.’

VIII.

Reeds meer dan twee jaren was Mr. Adolf Steffens met Regina Rooze gehuwd, nu wij de huiskamer andermaal binnentreden, waar het nog even stil is als te voren; en indien wij in de binnenkamer des harten konden lezen, zouden wij misschien niet alleen dat van Regina; maar ook dat van Mr. Adolf vervuld zien van een tot nog toe teleurgestelde verwachting, zouden we niettemin nog altijd een zoeten wensch zien koesteren, op welks vervulling beiden nog steeds blijven hopen, hoewel die hoop allengs flauwer wordt.
Het is nu in den winter; de vlam in den open haard onderhoudt een aangenamen atmospheer in de kamer, waarin Mr. Steffens en Regina beiden met hun weinig gerucht makende tegenwoordigheid aanwezig zijn, en het schijnsel dier vlam werpt een prettig licht over het zachte tapijt, welks arabesken nu eens helder uitkomen, dan weder in 't schemerduister verdwijnen of zich in grillige vormen onder elkander schijnen te mengen, naarmate de inkrimpende of aangroeiende tongen van het vuur in den haard het schijnsel op den vloer doen tanen, er een kortstondige schaduw over doen gaan of den glans er van verhoogen.
Mr. Adolf Steffens vinden wij al weder terug met een boek in de hand, geen wetenschappelijk werk echter; dit zou ons al aanstonds het kleine formaat en het elegante bandjen verraden, waarin zich te dier dagen onze werkjes van literairen smaak, onze bundeltjes poëzie meer en meer begonnen te vertoonen; terwijl de wetenschappelijke boeken nog steeds hun lijvigen vorm en grooter formaat behielden: hun voorkomen van degelijkheid en soliditeit.
Mr. Adolf Steffens heeft eenige oogenblikken te voren bewezen, dat hij niet enkel een dor en droog geleerde is, wiens hart alleen sympathiseeren kan met dikke boeken vol wetenschappelijk onderzoek. De verzen, in dat kleine boekske vervat, hebben zijn ziel doen genieten, zoolang het spaarzame licht van den korten winterdag hem de letters liet onderscheiden, en toen de duisternis viel, boog hij zich voorover bij den haard om in het schijnsel der vlammen nog even dat diepgevoelde stukjen te herlezen, dat

{==508==} {>>pagina-aanduiding<<}
niet hem alléén bijzonder aantrok, maar waarover hij reeds door anderen met den hoogsten lof had hooren gewagen.
Ten laatste hief hij zich uit zijn voorover gebogen houding op, en het poëtische bundeltjen dicht doende, bleef hij het, kennelijk in gedachten verzonken, in de hand houden, die nu langzamerhand nederdaalde en met den vinger tusschen de bladen van het boekske, bij het slotkoeplet van het treffende stukjen, op de knie bleef rusten.
Regina stond nu van haar zitplaats op en zich aan zijn zijde plaatsende, legde zij haar hand op zijn schouder: een stille kalme aanduiding, dat zij iets tot hem wenschte te zeggen, en waarmede zij gewoon was zich soms aan te melden, wanneer hij zat te studeeren in zijn afzonderlijk vertrek; doch vaker toch, wanneer het haar in de huiskamer bleek, dat de afgetrokkenheid hem ook dáár niet verliet.
Hij richtte bij den zachten druk harer hand, het hoofd op en wendde zijn gelaat naar haar toe.
- ‘Wilt gij nog wat blijven schemeren, Adolf?’ vroeg zij minzaam. ‘Of zal ik de lamp voor u aansteken?’
- ‘Ja, steek het licht op, lieve; - maar niet voor mij - voor u: - lees in dit boekjen eens het diepe versjen “herinnering” Ik geloof vast dat ge met den dichter meê zult voelen, dat ge het heerlijk zult vinden.’
- ‘Wie is de dichter?’
- ‘Anonymus staat er op het titelblad van deze “Tranen en glimlachjes” van een wel zeker nog jong gemoed, - en de anonymiteit is, voor zoo ver mij bekend is, nog niet opgeheven, 't geen wel wonder is na den lof der kritiek, aan deze gelukkige eerstelingen te beurt gevallen.’
Regina haastte zich den moderateur aan te steken, en toen ze daarmeê gereed was, lag het boekske, opengeslagen bij de ‘Herinnering’ des veelbelovenden dichters voor haar zitplaats op de tafel. Zij zette zich, wellicht vreezende, dat haar hart niet poëtisch genoeg blijken zou om den dichter naar waarde te kunnen schatten - of haar kennis te gering om hem te kunnen begrijpen, met eenigszins hooger kleur neder en begon te lezen; terwijl haar echtgenoot haar oplettend gadesloeg ten einde den indruk van het vers op haar gelaat te bespieden. Doch wat begreep ze dien dichter goed, en hoe plotseling werd voor haar de anonymiteit opgeheven!

{==509==} {>>pagina-aanduiding<<}

Hij teekende in korte, natuurlijke trekken het leven der badgasten, zooals hij dit eenige jaren geleden had afgezien; hij zelf was in de badplaats gekomen, niet om zijnentwil, maar om genezing te zoeken voor een lieve kranke: zijn eenige zuster, wier bloeiende rozen op 't gelaat gezondheid logen en wier hulpbehoevendheid zijn hart van kindsbeen af met deernis vervulde. - Hoe diepgevoeld sprak die deernis zich uit, waar hij een tafereeltjen te aanschouwen gaf, dat door Regina zelve menigmalen was bespied, wanneer hij, telkens met wanhopiger blik in de helder blinkende oogen, de kleine wagen met den lieven last naar het bad rolde, dat dag aan dag de eerst gekoesterde blijde verwachting dieper te leur stelde. Daarna sprak de dichter van een andere schoone, wier hart hij roemde, wier liefelijkheid hij bezong, wier naam (Regina) hij vermeldde, en wier verschijning hij bleef zegenen, ofschoon zij oorzaak werd van een blijvende smart in zijn gemoed: zijn eerste liefde ging voor hem verloren; het hart des dichters kan slechts ééns beminnen. Hoe eentonig zou zijn leven voorbij gaan zonder liefde! - zijn lieve zuster was hem ontnomen door den dood - en een onverwachte slag van het wreede lot had hem beroofd van zijn grootsten schat in 't leven, eer hij háár had mogen verklaren hoe dierbaar zij hem was.
Wat ging er om in Regina's hart, terwijl het deze roerende herinneringen, in eenvoudige, maar schoone vormen gegoten, tot zich hoorde weeklagen? Mr. Adolf Steffens zag haar verbleeken, terwijl de bladen van het boek sidderden in haar bevende hand, - en hij zag haar op nieuw blozen, wanneer zij een paar regels verder had gelezen.
Toen zij eindelijk het boekjen van zich afschoof, en hem met tranen in de oogen aanschouwde, sprak hij zacht:
- ‘Ik wist wel dat het u treffen zou, te meer omdat de dichter ook van uw naam melding maakt.’
- ‘Het spijt mij.... om hem’, fluisterde zij.
- ‘Nu, misschien voert het lot hem nog bij tijds tot zijn schoone terug, en mag hij zijn schat voor zijn volgend leven aan zich verbinden, Regina!’
Ja, Mr. Adolf Steffens had zich tòch vergist; hij dacht er niet aan, dat deze zijne Regina de schat was, die in de herinnering des dichters voortleefde.
Na een lange pauze hernam hij:
- Wie hij toch wezen mag?’

{==510==} {>>pagina-aanduiding<<}

Regina beantwoordde hem niet.
- ‘De puntigheid der dictie’ ging hij voort, ‘zou mij aan een mijner academie-vrienden doen denken: iemand, een jaar of vijf jonger dan ik, die toen reeds veelbeloovende verzen maakte. O, ik hield zoo veel van hem; - daar ik lang aan de academie ben gebleven, heb ik nog een paar jaar omgang met hem gehad, en we waren beste vrienden; hij was een nobel jong mensch, met een hart zoo edel als men wenschen kan, maar niet zeer vast van karakter destijds, wat ik kon toeschrijven aan zijn jeugdigen leeftijd en aan zijn dichterlijk gemoed; want het is bekend, dat de dichters zich meer door plotselinge indrukken en daaruit voortkomende aandoeningen laten beheerschen dan wij, menschen van koeler natuur.’
- ‘Hoe heette hij? “Ik herinner me niet, u ooit van hem te hebben hooren spreken;” vroeg Regina.
- Amy Zon was zijn naam’, antwoordde hij.
- ‘Hij is het,’ dacht Regina.
- ‘En dat ge hem niet hebt leeren kennen,’ vervolgde haar echtgenoot, ‘komt daarvan daan, dat ik hem sedert vijf jaren uit het oog heb verloren. En juist de toespeling van den dichter op een onverwachte droevige levenservaring doet mij vermoeden, dat Amy Zon dien bundel verzen in 't licht gaf; want toen ik na den dood van onze Martha eenige dagen bij een kennis doorbracht, vernam ik toevallig, dat Amy's vader zich van 't leven heeft beroofd, gebrouilleerde zaken en zijn kinderen in armoê achterlatende. - Wat er van Amy geworden was, wist men niet.’
Nu wist Regina echter, om welke reden Amy Zon eensklaps en zonder afscheid van háár te nemen, uit Wiesbaden was vertrokken.

IX.

Het rectoraat aan 't Gymnasium in de stad waar Mr. Adolf Steffens woonde, was vacant, en eenige dagen na dien waarop het bier boven medegedeelde gesprek tusschen hem en zijne echtgenoote werd gehouden, ontving hij een brief, die op deze omstandigheid betrekking had, en die hem om een bijzondere reden uitermate verheugde.
- ‘Nu zullen wij spoedig weten of ik wèl heb gezien en Amy Zon de dichter is van de Tranen en Glimlachjes, Regina!’ sprak Mr. Steffens, terwijl hij uit zijn studeerkamer komende, waar hem de bedoelde brief was ter hand gesteld, de huiskamer

{==511==} {>>pagina-aanduiding<<}
binnen trad en het ontvangen schriftuur in de hoogte hield, om de attentie zijner vrouw op het blijde nieuws te vestigen.
- ‘Hebt ge een brief van hèm?’ riep Regina terstond uit.
- ‘Ja, van hèm,’ antwoordde hij met een stillen lach: ‘De toon, waarop ge dit zegt en de ontroering, die uw verbleeken mij te kennen geeft, Regina, doen mij vertrouwen, dat ge mijn vriend Amy gaarne ten onzent zult ontvangen. Hij heeft, natuurlijk vaststellende dat hij de dichter er van is, uw sympathie reeds gewonnen door zijn verzen, éér hij aan u voorgesteld is. Nu, ik geloof niet, dat de persoonlijke kennismaking u tegen kan vallen; want hij heeft een nobe| hart, zijn poëzie huichelt niet.’
- ‘En waar heeft mijnheer Zon zich dan wel al dien tijd kunnen bevinden, Adolf? dat hij u, zijn vriend, zoo lang zonder tijding van hem liet!’
- ‘Ja, lieve! het rechte antwoord moet ik u hierop schuldig blijven, want ik weet het zelf nog niet. - Uit zijn schrijven blijkt mij alleen, dat hij in Indie is geweest, en hij, waarschijnlijk nog niet lang geleden, is gerepatriëerd. Hij schreef mij uit Rotterdam, solliciteert naar het vacante Gymnasium en hoopt weldra in persoon bij mij te zijn om de oude kennismaking, indien 't mogelijk is, te hernieuwen en tevens om mij, qua curator, mijn medewerking te verzoeken voor de betrekking, die hij ambiëert. Zoo hij mij niet schreef, dat hij ziek van de reis kwam, zou 't mij verwonderen dat hij mij niet reeds eerder heeft opgezocht.’
- ‘Hij moet dan wel zeer ziek zijn geweest,’ zeî Regina zacht, ‘daar hij u nu pas heeft kunen schrijven.’
- Enfin, ik hoop spoedig uit zijn eigen mond zijn wedervaren te vernemen; - en op mijn aanbeveling kan hij staat maken; ik geloof, dat ik mijn conscientie daardoor niet bezwaar; tenzij ik iets omtrent hem vernemen moest, dat niet pleit voor zijn gedrag, hetgeen me erg zou spijten en dat ik me ook onmogelijk kan voorstellen. Wat het overige betreft, acht ik hem voor 't Gymnasium bijzonder geschikt.’
- Dan kan hem de betrekking niet ontgaan,’ merkte Regina aan.
- ‘Ei, wat? Hoe durf je dat zoo bepaald verklaren?’ vroeg hij, zijn vrouw eenigszins verwonderd aanziende.
- ‘Och, Adolf, ik weet zeker, dat de heeren op uw oordeel zullen vertrouwen; ze steunen er altijd op; dat heb ik reeds meermalen bespeurd, als ze u hier over 't een of ander kwamen spreken, en ik in de gelegenheid kwam een woord op te vangen.’

{==512==} {>>pagina-aanduiding<<}

- ‘Af te luisteren, niet waar?’
- ‘Ik durf het niet tegenspreken, antwoordde zij met een gelukkig lachjen, dat hem vertelde, hoe zeer zij zich in zijn onderscheiding verheugde.
En desniettemin was het toch goed, dat Regina kennis bekwam vanAmy Zon's aanstaande komst; want wel waarschijnlijk zou zij hem anders niet zonder blijkbare ontroering hebben kunnen ontmoeten, toen hij na verloop van eenige dagen haar huis betrad. Immers, al had zij haar echtgenoot lief met heel haar hart zoodat er geen sprake kon zijn van onedelen spijt over haar tegenwoordig lot, zij had zich op dat oogenblik dan toch te onverwachts tegen over dengene bevonden, dien zij eenige jaren geleden een bijzondere genegenheid had toegedragen: een toegenegenheid, welke wel zeker tot een warme liefde zou zijn aangegroeid, indien Amy's plotselinge afreize het ontluiken daarvan niet had verstoord; maar wat meer zegt, al te onverwachts zou zij dan tegenover den jeugdigen dichter hebben gestaan, die haar in gevierde verzen zijn hopelooze liefde verklaarde. Onvoorbereid, zou het meêgevoel haars harten - zou haar deernis met hem op haar verbleekend gelaat te lezen of althans daaruit te vermoeden zijn geweest.
Nu was het anders; - zij ontving Amy niet koel en afgemeten, maar heette hem op natuurlijken, maar zeer kalmen toon welkom in haar woning, als een goed vriend haars echtgenoots, die met bijzondere toegenegenheid reeds over hem had gesproken.
Amy zelf echter stond als verstomd, toe hij in mevrouw Steffens de Regina zijner, ‘Herinnering’ herkende; Mr Steffens las de ontsteltenis, de diepe teleurstelling op zijn gelaat en in zijne oogen, en hij zag hoe Amy's hand beefde, toen Regina de hare daarin had gelegd.
- ‘Maar kent ge elkander dan?’ vroeg hij verwonderd, eerst zijn vrouw en daarna zijn vriend aanziende, - waarop de laatste op smartelijken toon antwoordde:
- ‘Mevrouw herinnert mij door haar treffende gelijkenis en haar naam aan een ontmoeting in mijn leven, die mij misschien gelukkig had kunnen maken, zoo de plotselinge dood mijns vaders en de daaruit voortkomende familieomstandigheden geen droevige wending hadden gebracht in mijn lot.
- ‘Dus is de bundel verzen van hem, Regina!’ sprak haar echtgenoot, na een pauze. ‘Ik had het wel gedacht. Nu,

{==513==} {>>pagina-aanduiding<<}
Amy! ik wensch de letterkundige waereld geluk met de verschijning van zulke veelbeloovende eerstelingen. De anonymiteit was, geloof ik, nog niet opgeheven?’
- ‘De anonyniteit is nog niet opgeheven, neen!’ sprak Amy.
- ‘Maar voor mij kunt ge er geen geheim van maken, en - voor mijn vrouwtjen natuurlijk ook niet, maar ... zij zal er niemand iets van zeggen, als ge er tegen zijt. - Uw “herinnering” heeft haar, toen zij 't eenigen tijd geleden las, zeer getroffen.’
Amy boog even voor de vrouw des huizes, en sprak toen:
- ‘Mijn arme, lieve zuster is ook dood, mevrouw! De plotselinge smartelijke dood mijns vaders greep haar zwak gestel zoo vreeselijk aan, dat haar zenuwtoevallen dag aan dag en steeds heviger zich herhaalden, zoodat zij wel bezwijken moest. Na haar dood stond ik alleen in de waereld, althans ik meende alleen te staan, of ik had den moed niet om mijne weinige vrienden op de proef te stellen door hunne hulp in te roepen. Tot aan den dood mijns vaders waande ik mij rijk; na dien dag wist ik dat ik doodarm was, en ik heb God in dien tijd vaak gedankt, omdat hij mij mijn moeder en mijn zuster ontnomen had, zoodat ik mijn eigen moeielijken weg kon zoeken door de waereld; want in zulke levensomstandigheden, als waarin ik destijds verkeerde, noem ik het waarlijk geen troost deelgenooteu in het ongeluk te hebben: deelgenooten, die wij liefhebben en wier lijden het onze dus verzwaart. Zooals ik u zeide was ik zonder geld; mijn vader liet niets na, dat mij hulp of aanbeveling kon verschaffen; dat verklaar ik u thans, maar toen meende ik nog iets te mogen hopen van mijn oom, een ongetrouwd oud heer, die eenig fortuin had. Hij wees mij de deur; het speet hem, dat wij denzelfden naam droegen. Ge zult er u niet over verwonderen, dat ik na deze ervaring bij mijn naasten bloedverwant, uit schaamte, of uit hoogmoed misschien, besloot liever van gebrek om te komen, dan mij andermaal om hulp of voorspraak tot anderen te wenden. Enfin, ik heb eenige ellendige weken doorleefd, totdat ik ten laatste - ik schreef op een advertentie in de Haarlemmer courant - als gouverneur van twee aardige jongens, met den papa en de mama, een paar lieve menschen, naar de Oost-Indiën mocht gaan. Daar heb ik de meeste mijner Tranen en Glimlachjes gedicht, die reeds vóór mijn terugkomst, hier te lande in 't licht verschenen; - mijnheer P., de vader mijner élèves, vond ze zoo mooi, dat hij niet ophield mij tot de

{==514==} {>>pagina-aanduiding<<}
uitgave aan te sporen; hij wilde ze, zoo 't moest, voor zijn eigen rekening laten drukken, ofschoon hij niet geloofde, dat de uitgever, een broêr van hem, dit vergen zou; - en dat heeft de man dan ook niet gedaan. Zóó zijn dus mijn verzen in 't publiek gekomen. - Ze in Indië uitgeven wilde ik niet; - het Oosten heeft zijn zin voor poëzie verloren; of zoo haar geest er nog leeft, is 't alleen onder de inboorlingen; de beschaafde, de Europeesche waereld bestaat er uitsluitend uit practische menschen. De kans van gelezen te worden, achtte ik bij een uitgave hier te lande altijd nog beter.’
- ‘Mij dunkt, de uitgever mocht u, bij de gunstige ontvangst van uw bundel, wel een hoog honorarium aangeboden hebben.’
- Hij heeft het werkelijk gedaan, maar ik heb er voor bedankt, amice. Mijn hardvochtige oom kwam te sterven - zonder testament, en ik, zijn eenige wettige erfgenaam, ben thans in 't bezit van zijn vermogen; ik had er nooit op gerekend, omdat wij denzelfden naam droegen; en als ik nu naar de opengevallen betrekking aan 't Gymnasium ding, is dit niet om er mijn brood meê te verdienen, maar omdat ik gaarne iets te doen heb, dat met mijn aanleg en wenschen strookt. Och, mag ik op uw aanbeveling rekenen, mijn waarde curator? De heeren zullen de benoeming stellig van uw bijzondere voorlichting laten afhangen. Zooveel heb ik reeds in 't geheim vernomen, dat ik dit wel durf verklaren.’
- Ik geloof dat ge mijn gezag overdrijft, Amy,’ antwoordde mijnheer Steffens. ‘Vlei u dus niet te veel met mijn aanbeveling. Regina heeft er ook reeds in dien zin over gesproken;... maar.’
- ‘O, ik ben mevrouw wel zéér verplicht voor haar sympathie met den dichter der “herinnering”’, viel Amy in. - ‘Want daaraan immers heb ik ook haar goeden wil in deze te danken.’
- ‘Mag ik mijnheer even onder 't oog brengen, dat hij zich thans eenigszins vergist,’ antwoordde Regina met vastheid in haar stem: ‘er was toen geen sprake van een persoon, dien ik zou mogen aanbevelen... Hoe zou ik mijn stem ook durven uitbrengen in zaken, die buiten mijn spheer liggen! En ik geloof vast, dat Adolf in dat geval zich daaraan ook niet storen zou, waarom ik mij te eerder voor zulk een dwaasheid zou wachten.’
Amy kleurde sterk op dit antwoord; - en mijnheer Steffens merkte aan, dat zijn vrouw zich liefst altijd hield op het terrein waarop zij 't huis behoorde.

{==515==} {>>pagina-aanduiding<<}

- ‘Daar vind ik mijn geluk als vrouw,’ bevestigde Regina. Wij achten het onnoodig het gesprek verder af te luisteren. Wij meenen echter wel te mogen zeggen, dat mijnheer Amy Zon, ofschoon hij zich van Steffens' aanbeveling verzekerd kon houden, geen genoegelijken avond bij zijne oude vrienden doorbracht, en hetzelfde kan ook voor Regina gelden, wier gelaat aanmerkelijk blijmoediger begon te staan toen Amy vertrokken was.
't Scheen wel, dat Mr. Steffens de zonderlinge samentreffing der omstandigheden niet zoo spoedig uit het hoofd kon zetten; want eenige dagen later, vroeg hij zijn vrouw eensklaps:
- ‘Regina, ge zijt immers indertijd met uw oom Rooze meê naar Wiesbaden gegaan? Dat moet dan omstreeks in dezelfde dagen geweest zijn, toen mijn vriend Amy zijn “herinnering” opdeed.’
- ‘Ja, ik was met oom Rooze te Wiesbaden’, antwoordde Regina.
- ‘Sommige gebeurtenissen in 't leven van onderscheiden personen kunnen toch wonderlijk op elkaâr gelijken,’ merkte hij bedaard aan.

X.

Anonymus, de dichter van ‘Tranen en Glimlachjes’, bleef niet lang meer een onbekende bij het beschaafd publiek. - Misschien zorgde Amy Zon zelf voor de opheffing van den sluier, die zijn naam verborgen hield; misschien meende Mr. Adolf Steffens zich de vrijheid te mogen veroorloven, in 't belang zijns vriends het geheim aan den dag te brengen; ten einde door de welbewezen poëtische verdiensten van zijn kandidaat, zijn aanbeveling voor het vacante rectoraat te versterken. Hoe dit zij, de lof aan den dichter algemeen gegeven, kan er wel een weinig toe bijgedragen hebben, dat Amy Zon met bijna algemeene stemmen werd benoemd tot rector aan 't Gymnasium.
Amy Zon, eenmaal overtuigd dat hij op Mr. Adolf Steffens mocht rekenen, had, om welke redenen dan ook, zich onthouden door een telkens herhaald bezoek die zaak te bevorderen. Tot op den dag der benoeming had hij zijn vriend niet meer bezocht, maar stillekens den uitslag van diens invloed afgewacht; doch toen hij vernam, dat de keuze op hem gevallen was, mocht hij niet nalaten Mr. Steffens zijn innigen dank persoonlijk te gaan betuigen, - bij welke gelegenheid deze hem vroeg of er eenige redenen konden bestaan, die hem hadden genoopt zijn tweede bezoek zoo lang uit te stellen. Amy antwoordde met de verzekering, dat hij voortaan, nu hij weldra zich in de zelfde stad

{==516==} {>>pagina-aanduiding<<}
zou vestigen, menigvuldiger zou kunnen toegeven aan zijn verlangen om het gezelschap zijn vriends te genieten, dat niet enkel om diens blijkbare toegenegenheid, maar ook omdat hij van diens wetenschappelijk onderhoud zou kunnen profiteeren, door hem op hoogen prijs werd gesteld.
En Amy hield woord; hoe kon het ook anders, daar zijn tegenwoordige betrekking hem wel nu en dan in aanraking moest brengen met den curator Steffens, en hij daarenboven den schijn toch niet op zich mocht laden, alsof het Gymnasium de eenige aanleiding was voor zijne bezoeken bij den vroegeren academie-vriend, wiens toegenegenheid voor hem niet was verflauwd.
Mr. Adolf Steffens ontving Amy somtijds in zijn studeerkamer, en wanneer dan ten laatste het meer of minder geleerd discours ten einde kwam, en hij Amy naar de huiskamer wilde geleiden, om de kennismaking met Regina voort te zetten, gebeurde het wel eens, dat Amy zich daarvan excuseerde, omdat hij zijn tijd met zijn vriend had verpraat; - en ook wanneer Amy dadelijk in tegenwoordigheid van de vrouw des huizes verscheen, richtte hij het woord zelden méér dan de strengst afgepaste beleefdheid dit vorderde tot haar; - hij leed dan blijkbaar aan vlagen van afgetrokkenheid, hoewel zijn oog onweêrstaanbaar gedrongen scheen te worden om haar gestalte te volgen en hare, toch zoo bedaarde, bewegingen gade te slaan. Ja, Mr. Steffens beweerde wel eens, dat hij Amy diep had hooren zuchten, dat hij diens oogen vochtig had zien worden, en als dan Regina hem aanraadde, zijn vriend niet meer in de huiskamer te ontvangen, antwoordde hij hoofdschuddend.
- ‘Waarom niet? - hij moet aan uw bijzijn gewennen, Regina! ... Juist uw persoontjen moet hem leeren inzien, dat zijn lieve schoone ook reeds lang getrouwd kan zijn; althans dat ze te lang uitblijft om langer op haar te wachten. Hij heeft nu eenig vermogen en is goed geplaatst. Al ging zijn eerste liefde verloren, mij dunkt, een dichterlijk hart moge dan al dieper en langduriger voelen dan dat van ons, gewone menschen, het zal toch in 't eind zijn smart in een tweede liefde wel kunnen vergeten. Er zijn vele voorbeelden van, lieve!’
- ‘Ik wenschte het - om hem,’ was dan gewoonlijk Regina's antwoord.
Zoo gingen dagen en maanden voorbij; maar liever dan Amy en Regina, bij de bezoeken des eersten, gade te slaan en hun woorden en blikken af te luisteren en te bespieden, maken wij

{==517==} {>>pagina-aanduiding<<}
van de, aan elken auteur veroorloofde indiscretie gebruik om over Regina's schouder te gluren, daar zij thans bezig is haar gedachten of geheimen aan 't papier toe te vertrouwen, in een brief, gericht aan hare zuster.

Lieve Marie!

Al wist ik het niet van nabij, uw langdurig stilzwijgen zou mij wel moeten vertellen, dat Mamaatjen reeds een drietal spruiten, zoo'n paar woelige flinke jongens en een lieve meid, te verzorgen heeft en dat daarom haar hoofd omloopt en ze geen tijd, geen rust kan vinden om de buitengewone administratie, waarmeê ik het correspondeerend gedeelte bedoel, bij te houden met den dag. - Nu, ge zijt er mij niet minder om, Marie! - ik zou het zelfs in uw omstandigheid niet anders van u wenschen. - Ofschoon echter mijn laatste brief door u nog niet beantwoord kon worden, neem ik de pen maar weêr op, want ik heb er tijd genoeg toe, vooral nu, nu mijn Adolf nog altijd afwezig is. - Indien hij er niet zooveel eere meê verwierf, zou ik voor mij wel wenschen, dat de keuze niet op hem ware gevallen en men die wetenschappelijke nasporingen, zoo ver van huis, in een vreemd land, maar aan een ander had opgedragen; want waarlijk, zijn langdurig gemis - hij is nu reeds voor de tweedemaal vier weken lang van mij af - valt mij hard. - En als ik u nu thans op nieuw schrijf, doe ik dit eensdeels om mij afleiding te geven in mijn vervelende eenzaamheid, en ten andere, omdat ik mijn hart eens voor u uit wil storten. Ik moet iemand tot mijn vertrouwde maken.
Ik voel mij niet meer zoo gelukkig als vroeger, Marie!
Amy Zon is er de oorzaak van, maar hij alleen draagt de schuld niet, ook ik heb gedwaald. - Gij kent Amy Zon uit Wiesbaden, Marie! ge weet, dat ik hem een goed hart toedroeg, dat ik hem gaarne zag zelfs; maar ofschoon het nooit tot een verklaring tusschen ons gekomen is, weet ik nu vast, dat hij mij destijds lief had, en ik moet, helaas! ook gelooven, dat mijn huwelijk met Adolf dat heiloos gevoel niet heeft doen verflauwen. - Verbeeld u mijn positie, als die man nu bij ons is. Hij had nooit bij ons moeten komen, hij had geen rector aan 't Gymnasium moeten worden, - en dàt, dàt juist Marie! is mijn schuld.
Wat ik u bidden mag lieve! veroordeel mij niet op deze bekentenis, - maak geen al te kwade gevolgtrekkingen, maar hoor

{==518==} {>>pagina-aanduiding<<}
mij eerst aan. - Denk toch niet, dat er iets in mijn hart knaagt, dat maar eenigszins naar spijt over mijn huwelijk met Adolf gelijken zou. Neen integendeel, mijn liefde voor hem heeft mijn verstand beneveld, ik heb gedwaald uit onverstand alleen.
Eenige weken voor Amy Zon's benoeming las Adolf in diens pas uitgekomen ‘Tranen en Glimlachjens’, en hij vestigde toen mijn attentie op het zoo algemeen geprezen vers: ‘herinnering’. Lees het, Marie! zoo gij 't nog niet deedt, en ge zult begrijpen wat ik gevoelen moest, toen ik het las. Anonymus was voor mij geen onbekende dichter, niemand anders dan Amy Zon kon die ‘herinnering’ geschreven hebben. Maar ik zei het Adolf niet, en toen hij zelf mij van zijn vermoeden sprak, dat Amy Zon, dien hij aan de academie leerde kennen, de dichter was, zweeg ik nog. Mijn eerste gevoel was een bewustzijn, dat zoodanige bekentenis hem had kunnen grieven, en zonder aan de mogelijkheid te denken, dat Zon te eenigertijd terug kon komen en mij ontmoeten, gaf ik aan dat gevoel toe, en ik bewaarde mijn geheim. Van dien dag af tot aan de komst van Zon ten onzent, vermeed ik alle toespelingen op hem, en wanneer Adolf over hem sprak, volhardde ik in mijn stilzwijgen, dat mij meermalen deed huichelen, Marie! omdat ik nu immers mijn rol moest blijven spelen, die mij nogtans hoe langer hoe moeielijker was geworden. Doch zoo ik toen had bekend, zou immers mijn schijnbare onopenhartigheid - het gevolg van mijn dwaling - aan 't licht zijn gekomen, en ik vreesde, ik vrees nog, dat ik daardoor en nu door mijn voortdurend huichelen nog meer, in de achting van mijn Adolf zou zijn gedaald. Ach, ge weet niet, hoe ongelukkig mij dat maakt. Nu, nadat er zooveel maanden na ons eerste woord daarover zijn verloopen; nu, nadat ik Amy Zon reeds zoo dikwijls bij ons heb moeten zien, kan ik aan geen openbaring van dat geheim meer denken; - en of het een werkelijk voorgevoel, of wel het gevolg is van 't bewustzijn mijner schuld, het benauwt mij soms zóó, alsof het mij met een ongeluk dreigt.
En dáárom, hoe zeer ik verlangde naar Adolfs thuiskomst, zie ik toch weêr met angst den dag van morgen te gemoet, omdat Amy Zon zijne bezoeken ten onzent zal hervatten, zoodra Adplf thuis is. Hij is reeds een paar malen komen informeeren, of Adolf nog niet van de reis terug was, - ik ben dan natuurlijk zoo vrij geweest mij niet te vertoonen. Van daag zal hij wel weder aankomen, omdat Adolf mij eerst had geschreven, heden te

{==519==} {>>pagina-aanduiding<<}
zullen retomrneeren, hetgeen ik ook aan Zon heb doen zeggen. Gisteren echter ontving ik zijn schrijven, dat hij eerst morgen kan terug zijn. Over Amy Zon's gedrag tegenover mij, kan ik wel niet klagen, maar het hindert, het pijnigt mij toch. Soms komt hij dag aan dag, dan weder blijft hij een paar weken achter elkaâr weg. Ware hij maar geëngageerd, zag ik hem maar gelukkig getrouwd. Dan zou ik er, wellicht eerst na jaar en dag, toe kunnen komen om Adolf te bekennen, dat ik hem eens had misleid. Maar tot welke tooneelen tusschen hem en Zon zou deze openbaring nu geen aanleiding kunnen geven! Ik verbeeldde mij zelfs wel eens, dat Adolf in den laatsten tijd toen hij nog thuis was, stiller was, afgetrokkener dan gewoonlijk, ik meende soms in zijn oog een geheim verdriet te lezen. Evenwel, als dat zoo is, zal het wel in iets anders zijn oorsprong vinden; - want dat hij iets van ons geheim vermoeden zou, kan ik, durf ik niet te veronderstellen.
En ach! Marie, als dàt niet bestond, hoe onuitspreeklijk gelukkig mocht ik dan thans zijn. Ik heb nog een ander geheim voor hem verborgen gehouden, om hem daarmeê bij zijn thuiskomst te verrassen. Ik weet nu zeker, dat onze stille hoop nog vervuld mag worden. O, eer hij mij als een gelukkig moedertjen omhelst, moet immers die andere last wel van mijn hart, Marie? - het ga dan, zoo het ga; - anders bezwijk ik er onder; laat dan de vrienden daardoor gescheiden worden, als het maar geen verwijdering doet ontstaan tusschen hem en mij.
Ach, nu ik mijn geschrijf herlees, zie ik, dat ik nù het eene wil doen, en dàn het andere; - het zal u een begrip geven van de onrust mijns harten, Marie, dat ik voor u heb willen uitstorten, omdat ik mijn dwaling ten minste aan ééne wenschte te bekennen. Nu ze aan 't licht is gebracht door mij zelve, hoop ik iets bedaarder te kunnen worden; 't is mij alsof ik mijn schuld daardoor eenigszins verminderde. Groet uw man en kus uw kinderen van mij.
Uw
Regina.

Regina bezorgde dezen brief in den loop van den dag zelve aan het postkantoor, vooraf de dienstboden bevelende, aan mijnheer Zon, zoo deze intusschen komen mocht, namens haar te zeggen, dat Mr. Steffens, blijkens een nader ontvangen schrijven, eerst den volgenden dag door haar werd thuis verwacht.

{==520==} {>>pagina-aanduiding<<}

Ofschoon Regina in de stad een paar visites aflegde en eenige commissies verrichtte en ze dientengevolge een geruimen tijd uitbleef, was Amy Zon, toen zij eindelijk weêr thuis kwam, daar nog niet geweest en evenmin liet hij zich in den verderen loop van dien dag bij haar aanmelden. Doch den volgenden dag, in 't middaguur, begaf Amy zich naar de woning van zijn vriend Steffens, dien hij nu vast verwachtte thuis te zullen vinden, daar hij immers reeds den vorigen dag van de reis moest teruggekeerd zijn.
Gelijk bij de meeste buitenhuizen, lag er voor de woning van Mr. Adolf Steffens een sloot waarover een brugjen was getimmerd, om van den weg toegang te verleenen tot de huisdeur, terwijl zich naast deze nog een deur bevond, die in den tuin uitkwam; deze laatste afsluiting werd veelal door de dienstboden gebruikt om uit de keuken huiselijke zaken van zoodanigen aard, dat zij 't niet verkieslijk achtten die af en aan te sleepen of te dragen door den gang des huizes, langs het tuinpad naar den weg te vervoeren; en 't gebeurde niet zelden, dat de afsluiting daarna open, of althans op een kiertjen bleef staan. Op het oogenblik, dat Amy ten huize van Mr. Steffens verscheen, was dit weder 't geval, en Amy, als vriend des huizes, maakte van deze gelegenheid gebruik om zich onaangemeld door den tuin heen naar binnen te begeven. In den gang gekomen, zou hij zich misschien hebben doen aanmelden, indien hij een der dienstmeisjes had ontmoet; doch zij lieten zich niet zien en vandaar dat hij zich terstond naar de huiskamer begaf, die achter in het huis was gelegen en door een paar glazen deuren't uitzicht had in en toegang verleende tot den tuin. Eer wij hem echter in de huiskamer volgen, gaan wij eenige oogenblikken terug, ten einde er Regina in haar eenzaamheid te kunnen gadeslaan.

Niet wetende op welk uur van dezen dag zij haar echtgenoot terug moest verwachten, en niets meer voor de dadelijke behoeften harer kleine huishouding te verrichten hebbende, had zij vooraf een poosjen in stilte zitten perinzen over haar verleden en haar toekomst; doch zooals zich vermoeden laat, namen hare tegenwoordige omstandigheden en wel bepaaldelijk het moeielijk tusschenspel met Amy Zon alras al hare gedachten weder in. Hetzij nu dat zij het deed om haar geest daardoor afleiding, verstrooiing of genot te geven, hetzij zij er als van zelf toe gekomen was door haar droevig gepeins, dat haar wellicht aandreef

{==521==} {>>pagina-aanduiding<<}
om zoo mogelijk het karakter van den dichter uit zijne verzen te bestudeeren, beter dan zij dit tot nog toe had gedaan, opdat zij zou kunnen beoordeelen wat zij van hem te hopen of te vreezen had, - zij nam ten laatste de ‘tranen en glimlachjens’ van het boekenrekjen, en begon te lezen - en las verder, nu eens met een glimlach om de lippen, dan met een traan in 't oog, wel waarlijk een bewijs dat de titel van het bundeltjen gedichten juist gekozen was, en dat de dichter in het gemoed van een ander wist over te storten wat hij zelf gevoelde. Allengskens was zij genaderd tot de ‘Herinnering’. Waarom sloeg zij die niet over? Omdat zij Amy Zon lief had als dichter en in dat stukjen bovenal zijne dichterlijke gaven schitterden? Of misschien, omdat daarin een ongelukkig, maar klaarblijkelijk rein gemoed zich had uitgestort, en zij nu juist in een uitnemende stemming was om met het lijden van wie ook te sympathiseeren? Onder 't lezen der ‘Herinnering’ druppelden hare tranen milder dan bij al de voorafgaande verzen, op het opengeslagen boekjen. En met vochtige oogen zag zij naar de deur, toen deze eensklaps werd geopend.
Amy Zon stond voor haar. Nu waren zij voor 't eerst met hun beiden alleen. Was het wonder, dat Regina in dit oogenblik haar tegenwoordigheid van geest verloor? Amy Zon, eerst wellicht eenigszins verlegen bij deze plotselinge ontmoeting, had niet zoo ras zijn eigen werkjen, bij die droevige Herinnering openliggende, gezien en daarbij de tranen in Regina's oogen aanschouwd, of hij maakte een valsche, maar nogtans in deze omstandigheid vrij natuurlijke gevolgtrekking en, onder den jammerlijken indruk van deze schijnbare ervaring, was hij zijn noodlottig gevoel geen meester meer.
- ‘Regina!’ riep hij uit, terwijl zijne oogen schitterden, ‘ik weet het nu, - gij bemint mij nog!’
- ‘Neen, neen’ - kreet Regina, die eensklaps van haar stoel was opgesprongen, en zij bedekte het gelaat met de handen.
- ‘Gij kunt het niet langer ontveinzen, Regina! Gij hebt mij onwedersprekelijke bewijzen gegeven.’
‘Nooit mijnheer! Nooit! En om Godswil, Amy! verlaat mij; Adolf is nog niet terug, maar hij kan ieder oogenblik hier zijn. Maak hem en mij, maak u zelven niet ongelukkig door dit heilloos misverstand.’
- Ben ik dan niet reeds ongelukkig, Regina! - Ben ik het niet geworden door hem, die mij van u voor altoos heeft gescheiden. En

{==522==} {>>pagina-aanduiding<<}
waartoe langer geveinsd? Het hart laat zich niet dwingen, Regina! Laat ik ten minste eens van u hooren, dat ge mij lief hadt, jaren geleden. Neen, ik laat u niet eerder van hier,’ vervolgde hij, zich snel voor de tuindeuren plaatsende, toen hij bemerkte dat Regina's blik zich daarheen wendde: ‘Laat mij dat woord slechts eens - eens hooren, - en ik ga van hier - en kom niet weder.’
- ‘Kom tot u zelven, mijnheer!’ riep Regina, ‘en schaam u dan over uw ontrouw aan uw besten vriend.’
Toen keerde zij zich haastig om ten einde door de andere deur, die in den gang uitkwam, te ontvluchten; maar hij sprong haar achterna, en haar om heur middel grijpende, prangde hij haar aan zijn borst en drukte een kus op haar mond.
Regina gaf een gil van toorn - of schrik; - want de kamerdeur werd plotseling geopend, en Mr. Adolf Steffens' eerste blik bij zijn terugkomst in zijn huis, ontmoette zijn vrouw in de armen van zijn vriend Amy.
Regina stortte op hare knieën neder, machteloos en stom van ontroering, en Amy, toegevende aan een laf hartige vrees, snelde eensklaps de tuindeuren uit, den hof in, den weg op. Slechts gedurende een enkel oogenblik bliksemde het vuur der gramschap in de oogen van Mr. Adolf Steffens, en hij stiet Regina van zich af, toen zij zijne knieën wilde omvatten; maar weldra teekende zijn gelaat een diepe droefheid, en op stillen, treurigen toon zeide hij:
- ‘Sta op, vrouw! en maak door uw gerucht uw schande niet bekend bij de dienstboden.’
- ‘O Adolf! Adolf!’ snikte Regina: ‘Hoor mij aan, verlaat mij nu niet. Ik ben zoo schuldig niet, als gij vermoedt.’
Maar hij schudde droevig het hoofd en verliet het vertrek. In zijn studeervertrek gekomen, liet hij zich in zijn bestoven reiskleederen op een stoel nedervallen, en verborg het aangezicht in zijne armen, die hij op de tafel liet rusten. Zoo zat hij een geruimen tijd in doffe wanhoop, en hij richtte het hoofd zelfs niet even op, toen Regina de studeerkamer opende en daar, hoorbaar schreiende, naast hem kwam staan.
- ‘Adolf,’ fluisterde zij.
Hij hief het hoofd nog niet op, en antwoordde haar niet.
- ‘Adolf, hoor mij nu aan. Ik heb Amy gekend,’ ging zij zacht voort, ‘maar ik heb het u niet gezegd, meenende dat het u grieven zou. Ik deed verkeerd, maar ik dwaalde door onnadenkendheid, en uit liefde voor u.’

{==523==} {>>pagina-aanduiding<<}

Zij poosde eenige oogenblikken, maar er volgde weder geen antwoord.
- ‘Toen mijnheer Zon in uw huis verscheen, Adolf!’ hernam zij, ‘begreep ik eerst recht, hoe onvoorzichtig ik was geweest, omdat ik u niet terstond had gezegd, dat wij elkaâr te Wiesbaden leerden kennen; - maar daar ik reeds zoolang gezwegen had, durfde ik toen niet meer spreken, vreezende dat gij mij van veinzerij of onopenhartigheid zoudt beschuldigen, hetgeen ik ook verdiend had, Adolf! Ik kon er minder dan ooit toe komen u een bekentenis als deze te doen; ik was ook zoo gelukkig in 't bezit van uw achting en liefde, Adolf!’
- Ik heb u dikwijls in de gelegenheid gesteld, die bekentenis te doen, vrouw! Want hoe menigmalen drukte ik mijn verwondering uit over de treffende overeenkomst van naam en plaats in uw beider lot. Ik heb u en hèm vertrouwd! Hoe schandelijk hebt gij mij beiden bedrogen,’ antwoordde hij somber en zonder naar haar op te zien.
- ‘O, Adolf verdenk mij toch niet van een schandelijke schuld; laat mij niet bezwijken van wanhoop; - ik bezweer u, dat Amy Zon vroeger nooit aanleiding kon geven tot zulk een heilloos tooneel, als uw oog ditmaal heeft moeten aanschouwen. Hij is thans voor 't eerst met mij alleen geweest, en geloof mij, na het gebeurde van dezen dag zou ik u alles, zoodra gij thuis waart gekomen wel hebben moeten bekennen, ook al hadt gij 't niet gezien, Adolf!’
Nu richtte hij het hoofd op, en terwijl zijne oogen zich met tranen vulden, zag hij haar lang en sprakeloos aan.
Zij waagde het haar arm om hem heen te slaan, en toen hij haar niet van zich afstiet, boog zij zich dichter naar hem toe en fluisterde:
- ‘O, vergeef mij, Adolf! deze mijn dwaling uit liefde en onverstand. Wij zullen dan weêr gelukkig met elkaat zijn, even als vroeger; neen, gelukkiger - gelukkiger dan toen; - want, ik weet het zeker nu, over eenige maanden zijn wij...met ons drieën, Adolf!’
Doch na deze lieve mededeeling, sprong hij woest op en hij stiet haar met hardheid van zich af.
- ‘Schuldig of onschuldig, 't is hetzelfde!’ - riep hij: ‘ik kan u niet meer gelooven, vrouw! - en de twijfel zou mij ellendig maken.’
Na deze woorden verliet hij terstond het vertrek, hij begaf zich naar een andere kamer en sloot de deur achter zich toe. -
{==524==} {>>pagina-aanduiding<<}
Het werd avond: Mr. Steffens verscheen niet in de huiskame, en Regina hoorde hem somtijds met zware schreden in het bovenvertrek heen en weêr loopen; ten laatste werd het stil, doodstil in huis. Zij begaf zich niet te bed, maar moê geschreid en afgemat van inwendige onrust, vermeesterde haar lang na middernacht eindelijk toch de slaap.
Den volgenden morgen liet Mr. Steffens zich weder niet zien, en toen Regina zich naar boven begaf om andermaal te beproeven of zij hem thans zou kunnen verbidden, vond zij hem niet; maar op de tafel lag een toegevouwen briefjen, dat deze ongelukkige woorden inhield:
‘Ik laat u alleen, of - zoo gij wilt - in 't aanstaand bezit van hèm. Al huwt gij, na verloop van eenigen tijd natuurlijk, om welke redenen dan ook, niet met hem, zoo zult gij nogtans in hetgeen ik achterlaat, en dat gij als uw eigendom kunt beschouwen, genoeg hebben om onbekrompen te leven.’

In den loop van dien dag kwam Marie Rooze Regina een bezoek brengen.
- ‘Na 't ontvangen van je brief ben ik, zoo spoedig ik maar kon, op reis gegaan, lieve! want er moet een eind aan die zaak komen en ik zal dat op mijn manier wel eens aan je man vertellen;’ zeî Marie, zoodra zij een voet in de kamer had: ‘Maar, mijn hemel! treur dan niet langer. 't Is of er een onherstelbaar ongeluk gebeurd is, en zoo ver is 't nog niet, hoewek't er van komen kon.’
- ‘Te laat - te laat!’ zeî Regina, die nog steeds in doffe verslagenheid neder zat, niet wetende wat zij doen moest.
Ten laatste ging zij er toe over, Marie in afgebroken woorden meêdeeling te doen van 't gebeurde.
- ‘En waarom heb-je je niet op dien brief aan mij beroepen, Regina! die had hem moeten overtuigen? - En waarom zijt ge niet naar John gegaan? - John zal hem, moet hem opsporen, Kom, dadelijk naar hem toe. Zoo te blijven zitten, helpt niet.’
Maar noch John's reizen en trekken, noch de advertenties in de dagbladen, leidden tot de ontdekking waar Mr. Adolf Steffens zich bevond, en de brief aan Marie, welk stuk den ongelukkigen echtgenoot wellicht van Regina's onschuld zou hebben overtuigd, werd geel, en de plooiën in 't papier sleten door, zonder dat de dwalende geleerde iets van zich liet vernemen.


{==525==} {>>pagina-aanduiding<<}

XI.

Vele jaren waren verloopen, sedert Mr. Adolf Steffens zijn vrouw had verlaten.
Niet lang na deze ongelukkige gebeurtenis werd zijn huis ondershands verhuurd en mevrouw Steffens vertrok naar een andere stad op, voor ons land althans, aanzienlijken afstand van hare vroegere woonplaats gelegen, en zij vestigde zich aldaar. Zij deed dit eensdeels om later van mogelijke huwelijksaanzoeken in 't algemeen en van dat van Amy Zon in 't bijzonder verschoond te blijven, en ten andere om het gerucht, door Mr. Steffens verdwijning opgewekt, in een ander oord te ontvluchten. Maar toen, na jaren en dagen, Amy Zon lang met eene andere getrouwd en hij reeds sinds eenigen tijd overleden was, keerde zij naar den omtrek van hare eerste woonplaats terug en betrok een klein huis in een dorp in de nabijheid dier stad. Zij ging daartoe over, na lang wikken en wegen en op aanhoudend aandringen van John Rooze, die nog altijd in dezelfde stad als ambtenaar, maar thans van hooger rang, verblijf hield en die haar herhaaldelijk op 't gemoed had gedrukt, dat het belang of de opvoeding van haar kind, bare dochter Adolphine, zulk een verwisseling van woonplaats vorderde. Immers Adolphine was toen op zulk een leeftijd gekomen, dat het voor haar goede vorming noodig was, haar in een uitgebreider onderwijs te doen deelen dan waartoe mevrouw Steffens' woonplaats te dier dagen de gelegenheid aanbood, terwijl de bezorging van haar kind op een uitmuntende kostschool hare middelen te boven zoude hebben gegaan, al had zij er toe kunnen komen, zich voor den duur der leerjaren van Adolphine te scheiden. In de stad waar John Rooze woonde, bestond echter meer dan één gunstig bekende school voor jonge-jufvrouwen, en, daar geplaatst, kon Adolphine na de schooluren haar intrek nemen ten huize van mijnheer Rooze, of, in een gunstig seizoen, den kleinen afstand naar het dorp afleggen, om hare moeder te bezoeken, die haar daarenboven dikwijls bij neef John kon komen zien.
Bovendien zou, als de zaak zóó geregeld werd, Adolphine door tusschenkomst van John en zijn echtgenoote, in later tijd gelegenheid vinden in hun kring kennis aan te knoopen en in de waereld op te treden.
Deze redenen hadden Regina ten laatste overgehaald om aan

{==526==} {>>pagina-aanduiding<<}
den welgemeenden raad van John gehoor te geven. Ten einde herhalingen te voorkomen, achten wij het niet noodig, den toestand onzer personen nader bloot te leggen; daar deze, nu wij hen weder handelend en sprekend doen optreden, door hen zelven genoegzaam zal worden verklaard.

Op een ongewoon uur om visites af te leggen, nog tamelijk vroeg in den morgen, schelde mijnheer John Rooze aan de woning van mevrouw Steffens aan. De zweetdroppels op zijn aangezicht waren niet te voorschijn gekomen door een àl te warmen zonneschijn; want, ofschoon het in 't laatst van Augustus was, hield de zon zich schuil achter een sluier van regenwolken: zoo'n dichten sluier, eentonig grauw, die door geen windjen bewogen, het blauw des hemels op geen enkel plekjen laat zien en, er zwaar en mat uitziend, tot ons schijnt te zeggen: ‘ik trek niet weg, ik ga niet heen zoo lang ik niet met kracht en geweld verscheurd en verdreven word.’ De beslijkte weg, door John van de stad naar het dorp afgelegd, bewees dan ook dat de regen, - geen levenwekkende zomerregen, als Longfellow even frisch als zijn onderwerp zelf heeft bezongen; maar een vervelende, doodbedaarde regen - reeds lang achtereen aanhield. De weg noch het weder zagen er dus uitlokkend genoeg uit om iemand tot een wandeling te verleiden, en deze omstandigheid, gevoegd bij den toch warmen toestand, waarin John blijkbaar geraakt was en die van groote haast sprak, mogen ons al aanstonds tot het besluit doen komen, dat een bijzondere gebeurtenis oorzaak was van dit bezoek bij mevrouw Steffens.
Toen de deur hem geopend werd, sprak hij tot de dienstbode: ‘mevrouw zal wel thuis zijn’, en zonder haar antwoord af te wachten, trad hij haar driftig voorbij, met snelle schreden den gang doorgaande naar de huiskamer, waar hij Regina aantreffende, terstond uitriep:
- ‘Een fraaie historie!’
- ‘Mijn God, wat is er gebeurd? Is Adolphine ziek? Hebt gij een brief van Marie?’
- ‘Neen, ik heb geen brief van Marie, maar zal er, denk ik, spoedig een krijgen. Eduard Zon is uit de stad, - weggeloopen moet ik zeggen, en je begrijpt waarheen.’
- ‘Maar hoe kan hij weten, nu reeds weten, dat Adolphine bij uw zuster in Gelderland is?’

{==527==} {>>pagina-aanduiding<<}

- ‘Wel, ze hebben briefwisseling gehouden, dat is dunkt me heel eenvoudig.’
Mevrouw Steffens schudde ontkennend met het hoofd.
- ‘Dat geloof ik niet,’ zeî ze: ‘Adolphine heeft me beloofd, dat niet te zullen doen, en Marie zal bovendien 't oog op haar houden.’
- ‘Och, wat helpt zoo'n belofte, Regina! Adolphine schreide tranen met tuiten toen ze wegging; wèl een bewijs hoe zwaar haar de gedwongen scheiding viel, en als onder zulke omstandigheden de onvrijwillige belofte te zwaar ging vallen en zij er toe kwam om te willen schrijven, heeft Adolphine wel een gelegenheid kunnen vinden om het te doen. Enfin, laat het gekomen zijn zoo 't wil, maar Eduard is naar haar toe, dat is zeker. Gisteren heeft zijn moeder hem vergeefs aan tafel gewacht, hij kwam ook van nacht niet 't huis; van morgen vroeg kreeg ik reeds een briefjen van haar. Zijn aanstaande compagnon heeft hem gisteren den ganschen dag niet gezien, hij is dus stellig 's morgens reeds afgereisd. Tot welke dwaasheden kunnen de jonge lui nu niet komen! O, Regina! Regina!’
- ‘Ik had hier nooit moeten komen, John!’ sprak mevrouw treurig, maar toen zij bemerkte, met welk een donkeren blik John deze woorden opving, voegde zij er terstond bij: ‘Ik zeg dit niet om er u een verwijt van te maken, John! Integendeel, gij hebt het goed gemeend, en ik voel mij zeer verplicht voor 't geen gij en uw vrouw ten behoeve van Adolphine gedaan hebt. Indien ik ginder ware gebleven, zou er waarschijnlijk wel wat aan haar vorming hebben ontbroken, zou ze zeker niet in zulke kringen ontvangen zijn als nu geschiedde, maar’....
- ‘Maar dan ook had zij Eduard Zon niet ontmoet, wilt gij zeggen;’ zoo vulde John den afgebroken zin aan, ‘en gij hadt haar en ook hèm, Regina! het verdriet eener, zooals gij't noemt, noodlottige en hopelooze liefde kunnen besparen?’
Mevrouw Steffens knikte even.
- ‘Maar ik vraag u op nieuw, Regina!’ ging John voort: ‘Is het verstandig, is het ook wel liefderijk, uw toestemming te blijven weigeren tot een engagement, dat immers niets te wenschen overlaat.’
- ‘Niets te wenschen overlaat!’ riep mevrouw, terwijl de tranen uit hare oogen sprongen: ‘en dan die naam! die ongelukkige herinnering aan zijn vader!’
- ‘Kan hij, kan Adolphine dit helpen? Moeten ook de kin-
{==528==} {>>pagina-aanduiding<<}
deren nog boeten voor de ongelukkige dwalingen hunner ouders, waarvan zij beiden niets weten, niets vermoeden misschien? Immers, ofschoon het wel waarschijnlijk is dat Adolphine al eens een woord heeft kunnen opvangen, dat zinspeelde op het plotseling verdwijnen van Adolf - want er zijn er nog genoeg in de stad, die zich bij 't hooren van haar naam die gebeurtenis herinneren konden - zoo is echter de oorzaak van dat droevig feit voor allen en ook voor hen steeds verborgen gebleven; - en al acht ik dit goed om redenen die ik niet behoef te zeggen, zij zullen, onbekend met de ware reden, uw weigering aan onwil, aan hardvochtigheid toeschrijven. 't Heeft er voor hen dan ook al den schijn van: niets staat anders hun engagement in den weg; en mevrouw Zon vraagt, wat ge u toch wel verbeeldt, welke partij ge toch wel wenscht voor uw dochter? Eduard krijgt binnen kort deel in de zaken van een solied huis, en op zijn persoon is niets aan te merken. Hij is een flinke, knappe jongen, over wien ik waarachtig zelf wel schoonpapa zou willen worden.’
- ‘Alles waar, alles waar!’ riep mevrouw, handenwringend van wanhoop; ‘maar wat zou Adolf van mij denken, indien God zoo goed was hem nog eens tot mij terug te voeren, en hij vond dan zijn kind getrouwd met den zoon van Amy Zon - die oorzaak van ons beider ongeluk!’
- ‘Ach, Regina!’ antwoordde John vol medelijden, ‘vlei u toch niet met een hersenschim. Ik weet het wel niet zeker, maar mij dunkt, Adolf is reeds lang dood, daar ons in al die jaren niets van hem ter oore is gekomen. Doch laten wij over die zaak niet langer onzen tijd verpraten. Wij mogen na 't gebeurde, om der wille van Adolphine's goeden naam, niet stil blijven zitten. Anders, voor de jonge lui ware het misschien te wenschen. Zij maakten dan zelven een eind aan de kwestie.’
- ‘Laten wij toch een openlijk schandaal voorkomen!’ riep mevrouw, ‘dat, zooals gij zelf reeds juist aanmerkt, bovendien door dat ongelukkig huwelijk gevolgd zou moeten worden. Wacht dus liever niet tot Marie u schrijft, het zou te laat kunnen zijn.’
- ‘Juist, en daarom ga ik met de eerste gelegenheid op reis.’
- ‘Ik wil meêgaan’, zei mevrouw Steffens: ‘bleef ik hier, dan werd ik ziek van ongerustheid.’
- ‘Ik was ook hier gekomen om u dat voorstel te doen Regina! Ge hadt Marie toch beloofd, haar binnen kort in Gelderland te bezoeken, en we behoeven Adolphine dus niets van

{==529==} {>>pagina-aanduiding<<}
Eduard's verdwijnen te vertellen, wanneer het ons blijkt dat onze vrees ongegrond was, hoewel ik niet zou weten wat de jongen dan heeft aangevangen. Voor hem is 't eene al even erg als 't andere, zoo een doelloos omzwerven, uit wanhoop begonnen, nog geen ongelukkiger gevolgen voor hem hebben kan. Maar vergeef mij, Regina! ik dacht op dit oogenblik niet aan hem, niet aan u.’
- ‘Ach, gij behoeft u niet te verontschuldigen, John!’ antwoordde mevrouw schreiend: ‘Uw herinnering is niet harder dan die er altijd in mijn hart leven.’

Marie, sedert eenige maanden weduwe geworden, had de plaats waar haar echtgenoot zijn maatschappelijke betrekking vervulde, verlaten en zich met eeu paar nog vrij jeugdige kinderen, die nog ten haren laste en genoegen leefden, in Geldeıland gevestigd, in het dorp E., dat aan of althans zeer nabij den spoorweg was gelegen. Het was er aangenaam wonen voor eene dame van dien leeftijd waarop men gewoonlijk naar rust begint te verlangen, vooral wanneer na het overlijden van 't hoofd des gezins financieele belangen verbieden, de levenswijze op denzelfden ruimen voet voort te zetten. Dan zoekt men, evenals Marie, een aangenaam gelegen goedkooper plaatsjen op, waar men ‘minder menschen ziet’ en rustiger voortleeft, ten einde het evenwicht te bewaren tusschen de ontvangsten en uitgaven. Om haar aan Eduard Zon te onttrekken, had mevrouw Steffens, in overleg met neef John en nicht Marie, eenige dagen geleden hare dochter Adolphine naar E... doen afreizen, waar zij nu ten huize van de laatste haar leven voortzette, niet zeer vroolijk nogtans, omdat zij in de nieuwe woonplaats al hare herinneringen aan Eduard medenam, en zich nn daarenboven nog verder van hem gescheiden zag.
Op denzelfden dag waarop wij John een bezoek bij Regina zagen afleggen, en zoodra beiden zich met haaste daartoe in gereedheid hadden gebragt, reisden ook zij naar E... af, waar wij ons echter een paar dagen vroeger verplaatsen, ten einde er getuigen te zijn van gebeurtenissen, die het verder lot onzer personen voorbereiden.

XII.

In de schoone environs van E., op geringen afstand van dat dorpjen, achterhalen wij op de wandeling een jonge dame, die

{==530==} {>>pagina-aanduiding<<}
een tweetal meisjes van ongeveer tien- à twaalf-jarigen leeftijd tot geleide verstrekt. Al ware het dat de sprekend gelijkende trekken van het gezicht - dat ons het gelaat van Regina Rooze in dier jeugdiger jaren door de treffende overeenkomst weêr voor oogen brengt - ons geen genoegzame zekerheid gaven, dat wij hier in deze jonge dame hare dochter ontmoetten, dan zou de naam Adolphine, nu en dan door de beide meisjes genoemd wanneer zij het woord tot haar richtten, allen twijfel wel moeten wegnemen.
Bij het begin der allée gekomen, die naar het kleine station of wachthuis geleidt waar de spoortrein halt houdt, sprak een der kleinen, zoodra zij bemerkte dat Adolphine, in plaats van de allée in te gaan, die voorbij liep om haar weg rechtuit te vervolgen, met een pruilend gezichtjen:
- ‘Hè, dat 's naar, nicht Adolphine! Gaan we nu al naar huis?’
- ‘Toe ja, Adolphine! laten we nog eens naar het spoor gaan kijken. We hebben 't in zoo'n langen tijd niet gezien. 't Was ook al zoo lang slecht weêr; we hebben wel al veertien dagen thuis moeten blijven.’
- ‘Maar nu is het zulk mooi weêr,’ hernam de eerste.
- ‘Voor 't oogenblik, ja,’ antwoordde Adolphine. ‘Maar ik geloof vast, dat we tusschen de droppeltjes door gewandeld hebben en dat het van avond of morgen wel weêr regenen zal. De lucht is nog niet overal helder.’
- Dat zeî mama ook, en daarom moesten we zoo veel te meer van het mooie zonnetjen profiteeren; toe, Adolphine! laten we de allée maar ingaan.’
- ‘'t Ziet er daar zoo beslijkt uit, kinderen!’
- ‘Wel, trek je japon maar wat op, dan ben je precies in de mode. Dat hebben wij gezien toen we laatst bij oom John uit logeeren waren. Al de dames dáár droegen een opgetrokken overrok, bij heel mooi weêr.’
- ‘Ja, zonder dat er een smetjen in de straten lag,’ voegde de andere kleine er bij.
Er kwam een lachjen over Adolphine's triestig gelaat: een zonnestraaltjen tusschen de droppeltjes door, die in den laatsten tijd door haar werden gestort.
- ‘Wel, kom aan dan maar!’ zeî zij, en haar belofte aanstonds vervullende, keerde zij zich om en ging de allée met beiden in.

{==531==} {>>pagina-aanduiding<<}

Zij waren bijna aan het eind daarvan gekomen, toen de ‘laaije Salamander’, uit de verte in vliegende vaart naderend, zijn langgerekt gefluit liet hooren. Reeds vernam men het gerammel der raderen, het rumoer der nakende legers in zijn staart, en nauwelijks werd dit door de jongsten van het gezelschapjen vernomen, of ze spoorden Adolphine aan tot meerder spoed, terwijl beider krachten zich vereenigden en inspanden om nicht op het sleeptouw te nemen.
Zij kwamen nog juist bij tijds aan het wachthuis om den raderslag van den nu langzamer spoedenden trein, bijna ter plaatse van de Halt genaderd, te hooren verflauwen. Zij lazen den naam van het gevaarte reeds op de kokende locomotief en telden, eer zij stilstond, de waggons daardoor aangevoerd met meer attentie en daaruit voortvloeiende nauwkeurigheid dan zij de opgaven in heur rekenboeken op school waardig achtten.
- ‘Daar staat hij nu weêr, wat een lange!’ zeî een der kleinen, toen de trein ten laatste stand hield, en zij bracht haar neusjen dichter bij en dóór de reten van het hek, dat den algemeenen weg van de ijzeren tweelingen scheidde.
- ‘Zie je, zeventien wagens!’ zeî de andere, ‘en we staan net voor een eerste klas.’
- ‘Kijk hé, dat 's raar!’ sprak de eerste weêr, zacht heur zuster aanstootende.
- ‘Wat? - wat is er?
- Zie je dien heer daar, die dáár vlak voor ons, aan het open portier?’
- ‘Ja, - die oude heer. - Maar wat kijkt hij strak en stijf naar nicht Adolphine!’
- ‘Dat zag ik ook,’ fluisterde haar zuster.
‘Adolphine! Adolphine!’ riep nu de jongste op den luidruchtigen toon, aan haar jeugdigen leeftijd eigen: ‘kijk, die oude heer dáár, ken je hem?’
Maar de rappe hand van den machinist ontsloot de bronaâr weder, waaruit de krachten van den laaien Salamander, na een korte poos als in doffen slaap te hebben verkeerd, tot een nieuw leven en vliegender vaart werden geprikkeld, en eer de oude heer, die de hand naar 't portier had uitgestoken om het te openen en uit den waggon te treden, dit doel bereiken kon, ging de trein vooruit en allengs sneller voort langs haar geëffenden weg.

{==532==} {>>pagina-aanduiding<<}

- ‘Te laat!’ prevelde de heer aan 't portier: ‘Ik zal dus nog langer moeten wachten.’
En hij liet het hoofd, als vermoeid, in de gevulde zitplaats achterover zinken, en de heldere oogen in zijn vermagerd en geelbleek gelaat vielen langzamerhand geheel toe; doch hij sliep niet. Hij peinsde.
Zou zijn vrouw waarlijk onschuldig zijn, en had hij haar nogtans zooveel jaren lang van ontrouw verdacht! Door smart uitgedreven, door twijfel voortgezweept, had hij haar, lange jaren geleden, verlaten en nu hier dan daar in den vreemde omzwervend of zich somtijds eene kortstondig verblijf kiezend, gedurende het beste deel zijns levens zich van haar gescheiden gehouden. Ach, al was hij nog niet oud van dagen, met de herinnering in 't hart aan den diepsten hoon van de vrouw zijner liefde en onder den last van zijn onherstelbaar ongeluk, was hij des levens zat geworden. Tot voor eenige maanden had hij zijn gemoedslijden meester kunnen blijven door de kracht zijns geestes, die hem sterker dan ooit te voren dwong om afleiding te vinden in studie en onderzoek. Het pseudoniem, waaronder de vruchten van dezen arbeid in 't licht waren verschenen, werd in 't buitenland met eere genoemd en de lof aan zijn nieuwen wetenschappelijken naam gegeven, drong door tot- en werd overgenomen in 't vaderland, zonder dat iemand vermoedde, dat hij de plaats verving van een anderen naam, die er lang werd betreurd en herdacht, te meer nog, omdat hij zoo plotseling, zoo onverwachts, zoo raadselachtig uit de wetenschappelijke waereld verdween.
Doch om eer en roem te oogsten, neen, daarom dreef zijn geest hem niet tot den arbeid; de liefde van den geleerde tot de wetenschap, en zijn plicht als mensch om al de hem gegeven krachten en vermogens in te spannen ten einde zich boven het lijden te verheffen, wierpen edele vruchten af voor tijdgenooten en nakomelingen, in milder overvloed dan hij ze wellicht in dagen van geluk en liefde zou hebben voortgebracht. Uit het kwade komt het goede voort, in ruimen algemeenen zin; zelden voor ons zelf alleen.
Doch nu was het anders geworden. De kracht zijns geestes werd geknakt door de kwaal die zijn lichaam aangreep en hetverteerde, een bondgenoot vindend in het gemoedslijden, dat lang onderdrukt, thans meer tijd en gelegenheid had om zich met verdubbelde woede te doen gelden. Hij was niet

{==533==} {>>pagina-aanduiding<<}
oud, maar wel des levens zat, en wanneer hij in de laatste maanden vaak uren achtereen zat te peinzen en te mijmeren, was het niet de vrees voor den dood, met vaste schreden naderend, die hem de brandende tranen langs de ingevallen kaken deed leeken en de knokkelige handen van smart in elkander wringen, maar het was het duldeloos lijden van den twijfel, die in zijn hart bleef knagen, ofschoon reeds zooveel jaren oud.
Neen, hij had niet anders kunnen, niet anders mogen handelen, zoo niet om zijnentwille, dan om der wille van háár. Immers wanneer hij haar niet had verlaten, zou hij met dien onoplosbaren twijfel, dat helsche raadsel in 't gemoed, met haar hebben geleefd, maar haar geen enkel oogenblik van liefde hebben kunnen wijden, en zij zou zich, al were zij onschuldig, ongelukkiger hebben gevoeld in zijn liefdeloos bijzijn, dan nu hij zich van haar gescheiden had gehouden. Wanneer er zulke elementen geworpen worden in den atmospheer van het huwelijksleven, die de donderwolken dag aan dag zwarter en zwaarder samen doen pakken, zonder dat de lucht door een uitbarsting gezuiverd wordt, - dan is de scheiding der ongelukkige echtgeuooten te verkiezen boven een leven vol verstikkende dampen.
Doch thans, teu volle overtuigd van de waarheid der verzekering zijns geneesheers, dat hij niet vele maanden meer te leven had, dreef de zucht om op vaderlandschen grond te sterven en er begraven te worden, den vermoeide naar deze oorden terug, en hij had zich voorgenomen in de nabijheid van de ouderlijke woning een ziekekamer, een sterfbed te zoeken, misschien in de stille hoop, dat hij van daar nog berichten zou knnnen inwinnen, die op het eind zijns levens het droevig raadsel zijns lijdens tot een ongedachte reine oplossing mochten brengen; waardoor zijn gevallen engel Regina haar verheven plaats in zijn hart weêr zou kunnen innemen, eer hij door den dood van haar scheidde. Zoo keerde hij nu weder, als de afgeleefde trekvogel, die met matten vleugelslag het oude nooit vergeten nestjen in warmer klimaat poogt te bereiken, ten einde er te sterven, voor 't laatst nog eens gekoesterd door de liefelijke stralen der gezegende lentezon.
- ‘Adolphine.... Adolphine.... fluisterde hij in zich zelven: ‘Het kan niet anders, ze moet haar kind zijn. Die sprekende gelijkenis zou het mij reeds hebben doen vermoeden. En mag ik nu den naam beschouwen als een toewijding van haar kind aan

{==534==} {>>pagina-aanduiding<<}
den vader, zoo heb ik mijn kind, mijn eigen kind gezien. O, God! .... dan heb ik mij jaren lang gescheiden van mijn eenig geluk!’
Bij het volgend station verliet hij den trein waarmeê hij gekomen was, en hij had nog even den tijd om een plaatskaartjen te kunnen nemen, ten einde terstond met den gereedstaanden anderen trein de reis terug te maken tot aan de Halt bij E., waar hij uitstapte. Zijn gang was langzaam en eenigszins wankelend, en het kleine valies, ofschoon niet zwaar, was hem blijkbaar een moeielijke last, dien hij nogtans zelf diende te dragen, omdat de in de steden bestaande concurrentie tusschen de gedienstige geesten aan stations en aanlegplaatsen hier niet alleen ten eenenmale werd gemist, maar zich zelfs geen enkel persoontjen aan zijn rondstarend oog opdeed, van wien hij de begeerde hulp voor geld en goede woorden durfde koopen!
Doch zijn kennelijke zwakheid en zijn zoekend oog trok de aandacht van den opzichter aan de Halt.
- ‘Meneer zoekt iemand om zijn valies te dragen, gellof ik, meneer?’
- ‘Als 't mij maar mogelijk was om er hier een te vinden.’
- ‘Ik hoop u zoo aanstonds te kunnen helpen. Neem intusschen tot zoo lang rust.’
- ‘Gij zijt wel goed, en ik maak met dankbaarheid gebruik van uw vriendelijkheid,’ antwoordde onze reiziger, die door zijn lijden den minzamen toon jegens anderen nog niet verleerd had, zooals dit met enkelen onzer zeer goede kennissen in kortstondiger smart wel eens 't geval schijnt te zijn.
Korten tijd nadat de spoortrein vertrokken was kwam de opzichter terug, vergezeld van een jongen, een zoon van den arbeider aan den weg, die zich ten dienst stelde met de woorden:
- ‘Wil ikke nou oe pakkie dragen, ikke doe het wel ereis meer voor een dubbeltien.’
- ‘Met genoegen jongen! en je zult van mij een kwartjen hebben.’
Na een beleefden groet aan den humanen opzichter, ging Mr. Adolf Steffens - onze dwalende geleerde - met zijn geleider opweg, de lange allée in, die naar het dorp E. voerde.
- ‘Ge zijt zeker goed bekend in E?’ vroeg hij al aanstonds, zoodra zij het kleine station verlaten hadden.
- ‘Of ikke in het dorp bekend ben! Nou, meneer! ik

{==535==} {>>pagina-aanduiding<<}
kom er alle dagen als ik naar school ga, maar nou is 't in de vekaantie, weet uwe, dan blijven ze allemaal 't huis en ikke ook.’
- ‘Ken je in E. de menschen bij naam?’
- ‘Allemaal, meneer! uwe môt zeker bij Burgemeister wezen.’ En op het ontvangen van een ontkennend antwoord, verwonderde de jongen zich sterk, daar hij zich niet kon voorstellen bij wien anders een reiziger, zoo'n rijk heer, die een kwartjen gaf om een klein valies te dragen, zou moeten wezen.
- ‘Dan ommers bij den dommenei of den notares? - Ook niet! - Dan weet ik er niks meer van.’
- ‘Is er dan geen logement?’
- ‘O, bij Klerk in den Gelderschen tuin. Mot meneer dáár naar toe?’
- ‘Ja, breng me daar.’
- ‘En weet uwe al, wanneer of uwe weêr weg gaat? - Mag ik komen hooren, morgen of overmorgen, om oe pakkie weêr weg te brengen, meneer?’
- ‘Vooreerst niet. Ik denk wel eenigen tijd hier te blijven, jongen!.... Zeg me eens, woont er in of nabij het dorp ook een dame, een mevrouw of een jufvrouw, die Steffens heet?’
- ‘Neen meneer! zeker niet;’ zei de jongen op stelligen toon: ‘Of ze most er gisteren pas ekommen wezen; maar dan hadde ikke er toch ook wel wat van emerkt.’
- ‘En ken je er dan ook geen jonger jufvrouw, die Adolphine heet? Op een klein dorp kent men de menschen gewoonlijk ook bij haar voornaam.’
- ‘Hoe zeit uwe dat, meneer?’
- ‘Adolphine.’
- ‘Neen, zoo'n gekken naam heb ik er nooit ehoord. De juffer van Burgemeister hiet Lewiza, en de dochters van den dommenei Regientie, en.....
- ‘Wie kwam het laatst in 't dorp wonen?’ viel mijnheer Steffens in.
- ‘De nieuwe schoolmeester, meneer.’
Onze geleerde slaakte een diepen zucht. Hij liep een geruimen tijd zwijgend voort en vroeg toen eensklaps, op zoo schril een toon, dat de jongen schier verschrikt tot hem op zag:
- ‘Woont er dan in je dorp misschien een zekere mijnheer of mevrouw Zon?’
- ‘Ja, meneer.’

{==536==} {>>pagina-aanduiding<<}

Mr. Adolf Steffens bleef plotseling staan, als weifelde hij in een opkomend voornemen om terug te keeren.
- ‘Onze dommenei hiet Zon, en zijn vrouw is jufvrouw Zon,’ zeî de jongen.
Mijnheer steffens haalde ruimer adem. Dàt kon de gevreesde persoon niet zijn. Hij vervolgde den weg.
- ‘En wie kwam er in 't dorp wonen vóór den nieuwen meester?’
- ‘Een steejuffer, die ... die ... ik geloof jufvrouw Sjake genoemd wordt.’
- ‘Schaker?’ riep mijnheer Steffens, zich den naam van Marie Rooze's echtgenoot herinnerend.
- ‘Ja, zoo zal 't wel wezen.’
Mijnheer Steffens vroeg niet meer. Hij had nu alle reden om aan te nemen, dat de jonge dame, hem onder den naam van Adolphine verschenen, Regina's dochter moest zijn, die thans verblijf hield ten huize van de zich hier onlangs gevestigd hebbende mevrouw Schaker, de nicht harer moeder. En, hiervan zeker, hoopte hij in het logement langzamerhand meer bijzonderheden over de familie te kunnen inwinnen.
In ‘den Gelderschen tuin’ aangekomen, betrok hij een kamer onder den naam van mijnheer Stephani, terwijl hij den duur van zijn verblijf zou laten afhangen van den tijd, dien hij noodig zou hebben om juiste berichten aangaande de teedere zaak die hem in 't hart lag, te bekomen. Wellicht zou de uitslag daarvan hem nopen om als een onbekende, zooals hij hier verscheen, dit oord weder te verlaten, treuriger nogtans dan hij gekomen was, na de kortstondige hoop waarmede hij zieh als dan valschelijk zou hebben gevleid.
Doch reeds op dienzelfden dag zonk het beneveld zonnetjen zijner hoop beneden de kimmen - en werd het nacht, ‘nacht voor altoos!’ - in zijn ziel.
Om zich in zijn nieuw verblijf te orienteeren en, als de gelegenheid zich voordeed, een praatjen te maken met den een of ander, dat hem een stapjen verder kon brengen in den doolhof zijner nasporingen, verliet hij een uurtjen na zijn aankomst reeds zijn kamer, en hij wandelde in den hof achter het logement, die van den algemeenen weg gescheiden was door een doornhaag, laag genoeg om er overheen te kunnen zien en de weinige voorbijgangers gade te slaan. Achter in den hof

{==537==} {>>pagina-aanduiding<<}
ontdekte mijnheer Steffens een rustbank, overschaduwd door de dichtgewassen en sterk geurende ranken van kamferfoelie, en daarheen zijne schreden richtende, hoorde hij achter de hier hooger opgaande doornhaag en dus op het vrije terrein buiten den hof, het geluid van kinderstemmen en het ritselen van het gebladerte, door de bewegingen der woelige kleinen veroorzaakt. Door de goede zorg van het gemeentebestuur van E. was daar ter plaatse, hetzij ten gerieve van de wandelende dorpelingen op zon- en feestdagen, hetzij uit een zeker schoonheidsgevoel - aangezien men van daar uitzicht had op de fraaiste punten in de verte - een vriendelijke rust aangelegd, en de zitplaats werd aan weerszijden tegen tochtige windvlagen en van boven tegen het vinnig stralen van de zon beschut, door jong, maar dicht geschaard en welig geboomte. Deze rustplaats grensde dus vlak aan het uiteinde van den hof achter het logement gelegen, en toen mijnheer Steffens van de rustbank onder het kamperfoelie-prieel bezit nam, bleek hem de afstand der kinderen, achter de afscheidende doornhaag, zoo gering, dat hij hen niet alleen kon hooren spreken, maar hen zelfs schier woord voor woord verstaan.
Hij bleef eenigen tijd luisteren naar hun kinderlijk gesnap, stond toen op en den tuin doorgaande, trad hij het logement en nu de zoogenaamde gelagkamer binnen, waar hij den kastelein in gesprek vond met een pas aangekomen jong mensch van fatsoenlijk uiterlijk, maar die er, op dit oogenblik althans, eenigszins geägiteerd uitzag.
- Dús u verlangt in elk geval voor heden en morgen een kamer?’
- Ja, misschien blijf ik langer, maar ik kan dit niet vooruit bepalen, daar 't van de afdoening mijner zaak alhier afhangt.’
- ‘O, mijnheer behoeft zich niet te haasten’, zeî Klerk met een lachjen. ‘Maar mag ik mijnheer zijn naam weten?’
- ‘Ja wel zeker, ik heet Zon, Eduard Zon.’
- ‘De dominee hier heet ook Zon’, zeî de kastelein, ‘maar mijnheer zal wel niet van de familie zijn, daar hij híer zijn intrek neemt.’
- ‘Neen, maar ik heb hier toch familie’, antwoordde Eduard, ‘hoewel ik, 't is zeker nog al vreemd, niet weet waar die hier woont. Je zult het mij echter wel kunnen zeggen.’
Mijnheer Steffens, eerst voornemens zijn kamer weder op te

{==538==} {>>pagina-aanduiding<<}
zoeken, had een courant genomen en, schijnbaar in het lezen daarvan verdiept, zich bij een tafeltjen neder gezet.
- ‘Waar woont mevrouw de weduwe Schaker?’ vervolgde Eduard.
O, is de dame die sedert kort hier woont, van mijnheers familie. Ze woont in een lief en nieuwgebouwd huis aan de andere zijde van het dorp? - Als mijnheer er heen wilt, gelieve hij 't maar te zeggen, dan kan de jongen meêgaan om er hem te brengen.’
- ‘Neen, dat was mijn bedoeling niet. Ik heb met die dame zelve op 't oogenblik niets te maken; maar weet je ook, of daar niet sedert kort een juffer logeert?’
- ‘Ja, dat is wel waarschijnlijk; ik heb de kinderen van mevrouw althans een paar keeren in gezelschap van een juffer gezien, die zoo ongeveer twee-, drie en twintig jaar zal wezen. - Kunt u die bedoelen?’
- ‘Zeker...zeker!’ antwoordde Eduard, ‘en als je mij nu uw kamer wilt wijzen, zal ik je straks vragen een briefjen, dat ik schrijven moet, voor die dame ten huize van mevrouw Schaker te doen bezorgen.’
- ‘Tot je dienst mijnheer’, zeî de kastelein, en hij voegde er weder met een lachijen bij: ‘Zeker een zuster van mijnheer?’
Er vertoonde zich op 't gezicht van Eduard een wrevelige trek, die den kastelein beduiden moest, dat hij diens indiscretie niet vriendelijk opnam; maar na een poosjen gedraald te hebben met het antwoord, sprak hij eensklaps, terwijl de ontevreden uitdrukking verdween:
- ‘Waarom zou ik het ook ontveinzen! Je hebt het precies geraden.’
Toen verlieten beiden het vertrek, en zoodra zij verdwenen waren, stond ook Mr. Adolf Steffens van zijn zitplaats op, en wankelde met gebogen hoofd naar zijn kamer.
In dit laatste heilloos oogenblik was dus zijn jaren-oude twijfel tot stellige en droevige zekerheid gekomen. Nu wist hij, dat Regina voor de tweede maal in 't huwelijk was getreden met Amy Zon; nu wist hij, dat die Eduard Zon, dien hij hier voor 't eerst moest ontmoeten, om hem het raadsel op te lossen, en Adolphine, - o schandelijke huichelachtige naam! - broeder en zuster waren. Waartoe zou hij zijn verblijf alhier langer rekken? Wat had hij hier te doen? Ach, indien de dag niet reeds ten einde spoedde, indien hij zich niet afgematter,

{==539==} {>>pagina-aanduiding<<}
levenloozer voelde dan ooit, zou hij van dit hatelijk dorp nu reeds den voet keeren en een sterfbed zoeken in een ander oord, waar ter waereld was hem onverschillig, zoo hij den laatsten adem maar niet uitblies in dien onreinen atmospheer, waar hij zeker kon zijn den schaamteloozen blik dier liefdelooze, dier trouwelooze, voor zijn dood te zullen ontmoeten. Maar morgen, morgen vroegtijdig, zou hij afreizen, zou hij wederkeeren van waar hij gekomen was.

Terwijl de dwalende geleerde alzoo zat te peinzen en te weeklagen in zich zelven, had Eduard Zon aan Adolphine geschreven, en de staljongen van den kastelein was reeds onder weg om het briefjen aan haar ter hand te stellen, dat van den volgenden ‘vliegenden’ inhoud was:

Liefste Adolphine!

Ik ben hier. Waarom hebt gij mij niet geschreven, dat gij hier waart? Ik heb het toch ontdekt, ik heb er naar geraden, want ge hebt geen andere familie buiten onze woonplaats. Men weet daar ginds niet wáár ik heen ben. Ik heb het niemand gezegd, dàt spreekt van zelf. Maak mij niet ongelukkig en bezorg mij nu een gesprek in stilte, onder vier oogen, zoo vroeg mogelijk; morgen ochtend, en opdat niemand der dorpelingen ons bespiede of beluistere, reken ik er op, dat ik u achter den tuin van het logement zal spreken, niet later dan zeven uren, want er hangt veel af van spoed. Dáár heb ik een plaatsjen gezien, uitnemend geschikt voor zulk een gesprek. Zoo gij vroeger kunt of moet komen, om niet ontdekt te worden, al ware het vóór zonsopgang - want ik zal niet slapen - kom dan gerust aan 't logement en vraag naar uw broeder Eduard. Gij gaat dáár voor mijn zuster door. Ik reken op u.
Eduard.

XIII.

Indien Eduard Zon's bewering dat hij den daarop volgenden nacht niet zou slapen, waarheid bleek te zijn, was hij nogtans in het logement ‘de Geldersche tuin’ de eenige niet, die zich rusteloos op zijn leger omwentelde en met verlangen het aanbreken van den nieuwen dag te gemoet zag, ten einde in eigen bedrijvigheid en in die van het ontwaakte leven om hem henen, zoo mogelijk, afleiding te zoeken voor 't gemoedslijden, dat hem in de stilte van den nacht te feller angels in 't hart sloeg.

{==540==} {>>pagina-aanduiding<<}

Mr. Adolf Steffens was dan ook den volgenden morgen reeds vroeg bij de hand, en zijn brandend hoofd na den slapeloozen en àl te langen nacht - ofschoon 't in den middenzomer was - door de frissche ochtendlucht willende verkwikken, ging hij den hof in achter het logement en zette zich op de rustbank neder, welker plaats wij in de vorige bladzijden hebben aangewezen.
Den avond te voren had hij den kastelein te kennen gegeven, dat hij het doel waartoe hij zich hier bevond, reeds had bereikt, en dat hij dus voornemens was den volgenden morgen vroegtijdig weder af te reizen, van welke onverwachte mededeeling Klerk met verwondering nota had genomen, aangezien hij bepaald wist, dat mijnheer Stephani niet uit geweest was, en met niemand anders dan hem had gesproken, - en het wisselen van eenige woorden met den kastelein van het logement ‘de Geldersche tuin’, het doel immers niet zijn kon, waartoe een reiziger het dorp E. kwam bezoeken; tenzij deze een dwaas of op zijn minst een allerzonderlingst mensch was, een van welke beiden benamingen hij alzoo het volste recht meende te hebben op onzen dwalenden geleerde toe te passen, terwijl hij zich vast voornam zijn bittere teleurstelling op de rekening van dien dwaas te wreken en in cijfers over te brengen.
Doch mijnheer Adolf Steffens dacht niet aan de wraak, waarmede hij door Klerk bedreigd werd, maar hij peinsde met een hart vol smart aan de eeuwige vergelding voor de zonden der menschen, in welke zwarte rekening eene, die hij - in spijt van haar ontrouw - nog met deernis, met liefde bleef gedenken, zoo sterk betrokken was.
Alzoo in mijmering verloren een geruimen tijd nedergezeten hebbende, stond hij op en op zijn horloge ziende dat het omstreeks half zeven was, meende hij het logement weder in te gaan, ten einde zich voor zijn vertrek met den eerstkomenden trein gereed te maken, toen hij, over de doornhaag ter zijde van den hof heenblikkende, op den weg daarnaast gelegen een juffer in ochtendgewaad haastig zag naderen, in wie hij weldra Regina's dochter Adolphine herkende. Deze verschijning verraste en verwonderde hem, en toen hij terzelfder tijd in het loover van 't geboomte achter den tuin gerucht hoorde, kwam hij tot het vermoeden, dat hare komst alhier wellicht met de aanwezigheid van den persoon, die door de hooger opgaande doornhaag achter hem van hem gescheiden was, in eenig verband kon staan.

{==541==} {>>pagina-aanduiding<<}
De belangstelling in Adolphine's lot, méér dan de nieuwsgierigheid, prikkelde hem om althans eenige oogenblikken te toeven en hij zette zich weder in 't kamperfoelie-priëel, eer de jonge dame zoo nabij kwam, dat zij hem, in staande houding, over de lage doornhag heen had moeten zien. Nu bleef hij door het dichte en ver vooruitschietende gebladerte der kamperfoelie voor haar oog verborgen.
Niet lang nadat hij zijn plaats had ingenomen en zijn oor gespitst om een mogelijk gesprek te kunnen verstaan, hoorde hij eensklaps Adolphine's stem:
- ‘Mijn God, Eduard! wat zijt gij begonnen, en wat wilt gij hier toch van mij.’
- ‘Haar broeder Eduard Zon heeft haar hier bescheiden,’ dacht Mr. Steffens en aan den toon der stem die haar antwoordde, herkende hij ook aanstonds den jongeling, die het droevig raadsel van zijn lot gisteren had verklaard.
- ‘Wat ik van u wil, Adolphine?’ sprak deze heftig: ‘Vraagt gij het nog? Indien wij niet door een stouten stap ons eigen lot beslissen en uw moeder noodzaken om ons daarom hare toestemming tot ons huwelijk niet langer te weigeren, zullen wij altijd gescheiden blijven door hare hardnekkigheid, en wij - ik althans, zal diep ellendig zijn. Wat is mij het leven waard zonder u! Neen, schrei niet! wat baten onze tranen, als wij handelen moeten om ons geluk te verzekeren, dat ons door het zonderling, raadselachtig weigeren uwer moeder wreedaardig wordt ontstolen.’
- ‘Zij heeft mij toch zoo lief, Eduard!’ klonk Adolphine's stem zoo zacht, dat Mr. Steffens haar ter nauwernood kon verstaan: ‘en ach, wanneer gij haar kendet, wanneer gij met haar hadt mogen leven, zoo als ik, gij zoudt anders over haar oordeelen. Wat het is Eduard! dat haar onthoudt in ons huwelijk toe te stemmen, weet ik niet; er moet een ontzettend geheim bestaan, waarop ik wel eens heb hooren zinspelen.’
- ‘O, zwijg daarvan, Adolphine! Ik weet wat gij bedoelt. Maar de omstandigheid dat uw vader, wie weet hoeveel jaren geleden, spoorloos verdween, zonder ooit iets van zich te doen hooren, voor zooverre ons bekend is, kan de reden immers niet zijn, dat zij een door alle andere omstandigheden gewettigd huwelijk tegen houdt. Neen het is onwil, hardnekkigheid, hoogmoed misschien, zoo als mijn moeder beweert. En zullen wij

{==542==} {>>pagina-aanduiding<<}
ons dit nu nog langer laten welgevallen? Kom, neem een haastig, maar een goed besluit, eer het te laat is. Reis met mij mede, en wanneer wij terugkomen zijn wij voor altijd verbonden en niemand ter waereld kan ons scheiden.’
- ‘Neen, neen, neen!’ sprak Adolphine, terwijl de tranen in haar stem Mr. Steffens' hart deden lijden.
‘Dan hebt gij mijn verder lot, en al mijn verder lijden op uw geweten!’ kreet de jongeling op schrillen toon, en hij scheen zich van haar af te wenden, want nu klonk háár stem schier biddend:
- ‘O, Eduard! overijl u niet, en kom tot reden. Heb nog dezen dag geduld.’
- ‘Dezen dag, dezen ganschen dag! En men zal mij hier zoeken en achterhalen.’
- ‘Zelfs al wilde ik u volgen, Eduard! zou ik dit immers nu en zoo als ik hier voor u sta, niet kunnen, niet mogen doen, ook om eene andere reden dan mijne kinderlijke gehoorzaamheid. Ik durf nu niet langer toeven; mevrouw Schaker kan reeds opgestaan zijn en mij missen. Maar voor heden avond is zij uitgevraagd, kom dan te negen uren aan haar woning. Ik zal wel gelegenheid vinden om u een poosjen alleen te spreken en dan tot reden te brengen, hoop ik.’
- ‘Neen, ik hoop veeleer u gereed te vinden om het plan ten uitvoer te brengen. En zoo niet, Adolphine! zoo ziet ge mij nooit terug, er kome dan van mij wat er wil.’
- ‘O, Eduard!’
Mijnheer Adolf Steffens hoorde geen woord méér, doch eenige oogenblikken later ritselde het loover en weldra zag hij Adolphine met haastige schreden alleen den weg over gaan naar het dorp terug.
Uit het ter zijner oore gekomen gesprek, was het Mr. Adolf Steffens nu wel ten duidelijkste gebleken, dat Regina niet voor de tweede maal in 't huwelijk trad met Amy Zon, en dat Eduard, toen hij zich, waarschijnlijk om zijn plan in de hand te werken, in 't logement voor een broeder van Adolphine uitgaf, den kastelein eene onwaarheid meende te vertellen, doch niemand wist beter dan hij (Steffens), dat Eduard op dat oogenblik een vreeselijke waarheid uitsprak, zonder er eenig vermoeden van te hebben; - niemand wist beter dan hij (Steffens), wat Regina nopen moest om zich met kracht en geweld tegen dit voorgenomen schandelijk huwelijk te blijven verzetten.
En nogtans, indien Adolphine zich nog zwakker toonde dan

{==543==} {>>pagina-aanduiding<<}
zij zich nu reeds door hare komst te dier plaatse bewezen had te zijn, en Eduard Zon volgde, dan zou dit huwelijk in den vreemde in 't geheim voltrokken worden, dat was zeker! Mocht hij het zoo ver laten komen? Moest hij, om der wille van dat onschuldige meisjen vooral, om der wille van de menschheid ook in 't algemeen, het noodlottig plan niet verhinderen?
Mr. Adolf Steffens dacht er niet lang over na. De gelieven hadden hem tijd gelaten tot den avond, maar hij zou niet wachten tot het uiterst oogenblik.
Zoodra hij in 't logement terugkwam, gaf hij den kastelein te kennen, dat hij zich voorgenomen had niet vóór den avond, misschien eerst den volgenden dag te vertrekken, en deze werd door dit weifelen nog meer versterkt in zijn vermoeden, dat hij te doen had met een man, die niet wist wat hij wilde, - ja, die misschien niet wel bij zijn hoofd was. Echter deed dit nieuws hem groot genoegen en hij gaf Mr. Steffens beleefd te kennen, dat het hem aangenaam zou zijn, wanneer mijnheer van avond of morgen weêer een dergelijk besluit konde nemen, daar hij zijn Geldersche tuin met een langdurig verblijf van mijnheer zeer vereerd zoude achten. Op 't zelfde oogenblik kwam Eduard Zon, in kennelijken staat van opgewondenheid, het logement binnenstuiven, terstond den kastelein aanbevelende om vooral te zorgen, dat er dien avond te acht uren een rijtuig gereed stond, dat hem en zijn zuster naar A. zou kunnen brengen, wanneer althans de omstandigheden geen verandering brachten in haar voornemen om dien avond het huis van mevrouw Schaker, bij wie zij zich niet gelukkig geplaatst voelde, te verlaten.
- ‘Vergeet dat rijtuig, en ik zal u de kosten dubbel vergoeden’, zeî mijnheer Steffens, zoodra Eduard naar zijn kamer was gegaan. ‘Ik wil u wel zeggen, dat het mijn voornemen is, in 't belang van die jonge dame de afreize te beletten, in geval zij zich daartoe liet overhalen; en zou 't mogelijk kunnen zijn, dat ik door een samenloop van onvoorziene omstandigheden niet in de gelegenheid kwam, hare familie van het kwade voornemen der jonge lui kennis te geven.’
- ‘Ik had al iets van die zaak met zijn zoogenaamde zuster vermoed, mijnheer!’ antwoordde de kastelein, ‘en de vergoeding der kosten voor een oogenblik daargelaten, ben ik als fatsoenlijk man verplicht u hierin ter wille te zijn. Gij kunt op mij rekenen.’ Nu was den kastelein een licht opgegaan, dat hem

{==544==} {>>pagina-aanduiding<<}
Mr. Adolf Steffens als een gansch andere persoonlijkheid deed aanschouwen dan waarvoor hij hem gehouden had; mijnheer Stephani was blijkbaar door de familie van juffer Adolphine op post gesteld om die jonge schoone te bewaken, en voor zulk een moeielijk postjen bezigde men geen dwazen; - doch er bleef hem nog een donker punt over, dat het nieuwe licht dat hem op ging, niet vermocht op te klaren: de omstandigheid, dat mijnheer Stephani blijkbaar geheel onbekend was aan dien jongen wildzang, wiens prooi, haast gegrepen, voor hem verloren zou gaan door de tusschenkomst van een onbekend oud heer. 't Was kluchtig, en de vermakelijke historie begon hem te interesseeren.
In den namiddag van dienzelfden belangrijken dag, begaf Mr. Adolf Steffens zich naar het huis van mevrouw Schaker, en toen hem de deur werd geopend, verzocht hij de dienstbode, mevrouw van zijn komst te verwittigen.
- ‘Wie moet ik zeggen dat er is?’ vroeg zij.
- ‘Een onbekend heer, die mevrouw in haar belang een afzonderlijk onderhoud verzoekt, meisjen!’ gaf hij ten antwoord.
Zij liet hem een zijkamertjen binnen gaan, waar mevrouw Schaker weldra voor hem verscheen.
Hij boog zich beleefd voor haar en hield het hoofd, als een arme zondaar, ter aarde gekeerd, terwijl hij met eenigszins bevende stem begon:
- ‘Mevrouw....
Doch zij sidderde heviger dan hij; zijn houding en manieren, zijn vluchtig opgenomen gelaatstrekken hadden haar terstond doen twijfelen, of zij hier in dezen ouden man wellicht den verdwenen echtgenoot harer nicht, of zij Mr. Adolf Steffens niet voor zicht zag, en toen zij zijn welluidende zachte stem tot haar hoorde spreken, ging haar twijfel in zekerheid over. Zij kon hem niet laten voortgaan, en heur handen in elkander slaande, kreet zij ontroerd:
- ‘Mijn God! is het nog mogelijk! Adolf Steffens, gij hier? En weet Regina dat gij leeft, dat gij hier zijt?’
- ‘Ik had gehoopt als een onbekende te komen en henen te gaan, Marie!’ antwoordde hij: ‘maar ik zie, dat de jaren en het lijden mij daartoe nog niet genoeg hebben veranderd. Het zij zoo. Regina Roozen weet niet en behoeft nimmer te weten, dat ik nog leef, en het is niet noodig, dat wij het droevig verleden hier oprakelen. Ik zal kort zijn, en daarna

{==545==} {>>pagina-aanduiding<<}
vertrekken. Eduard Zon is hier in dit dorp. Heden avond te acht uren, als gij uit zijt, zal hij Regina's dochter komen spreken, overhalen om hem te volgen en een geheim huwelijk te sluiten. Het rijtuig, dat beiden zal wegvoeren, was reeds besteld.’
- ‘Maar hoe weet gij?’ .... viel mevrouw Schaker in.
- ‘Och, waartoe zou het noodig zijn u dit te verhalen? Wees tevreden met mijne mededeelingen en verhinder het plan. Het kan u toch niet onbekend zijn, dat dit schandelijk menschonteerend huwelijk nimmer, nimmer mag gesloten worden.’
- ‘Schandelijk, menschonteerend huwelijk! - O, arme Adolf! hoe kunt ge nog altijd in die jammerlijke dwaling verkeeren, dat Adolphine - uw dochter heet Adolphine, Adolf! - uw kind niet zou zijn’.
Mr. Adolf steffens maakte een gebaar van verwijt, en sprak:
- Laat ons van die zaak niet spreken. Mij dunkt, dat Regina's weigering om in dit huwelijk toe te stemmen, mijn ouden twijfel wel in zekerheid moet doen overgaan.’
- ‘Hoe weinig kent gij haar, hoe zeer hebt gij Regina miskend! hoe diep haar beleedigd, Adolf Steffens! Wat hadt gij van hare liefde, wat van haar kiesch gevoel moeten denken, wanneer gij, eenmaal teruggekeerd, uw dochter gehuwd hadt gevonden met den zoon van dien Amy Zon, uw daemon op den levensweg, zooals Regina ons meermalen heeft toegevoegd, wanneer wij, John en ik, haar poogden over te halen om de jonge lui, die immers onschuldig zijn aan de dwalingen der ouders, door hare toestemming gelukkig te maken.’
De arme geleerde zuchtte diep, en treurig het hoofd schuddend, sprak hij:
- ‘Ach, kon ik u maar gelooven!’
- ‘Maar het is te bewijzen!’ riep Marie opgewekt: ‘want nu gij zijt teruggekomen, zal Regina uw, uw toestemming vragen tot dit huwelijk, Adolf! En zelfs, als gij nog eenig gevoel van billijkheid, nog eenige kennis van het vrouwelijk gemoed hebt overgehouden, zal ik u thans reeds beter over haar doen oordeelen.’
Zij verliet eensklaps het vertrek, maar keerde spoedig terug, hem Regina's brief, verbleekt en doorgesleten, overreikende, welks inhoud wij in een vroeger hoofdstuk hebben medegedeeld.
Hij vouwde dien open, met sidderende handen, en wierp een blik op de dagteekening.

{==546==} {>>pagina-aanduiding<<}

- ‘Een dag voor mijn ongeluk geschreven,’ fluisterde hij, en toen hij voortging met lezen, gevoelde hij meer en meer dat hier aan geen laagheid, geen bedrog, geen latere en verzonnen schriftuur te denken viel, - en hij bedekte het gelaat met de handen en riep weenend en weeklagend uit:
- ‘Mijne dwaling was grooter en vreeselijker dan de hare. Ik heb haar en mijzelven ongelukkig en ellendig gemaakt, door mijn helschen twijfel aan haar smettelooze deugd.’
Daar zat hij nog neder in wanhoop en verslagenheid, toen de komst van nieuwe gasten het huis in rep en roer en Adolphine in groote ongelegenheid bracht. Immers nu John en Mama hier waren, zou het haar onmogelijk zijn aan Eduard een gesprek onder vier oogen te gunnen, en zij beefde voor de gevolgen van deze onvoorziene omstandigheid. Hij zou zich op het bepaalde uur aanmelden, en het gansche booze plan, tot welks uitvoering zij toch nooit zou hebben willen meewerken, zou ten aanhoore harer geheele familie worden ontdekt; iedereen zou haar van een schandelijke medeplichtigheid daaraan verdenken...... en zij had niemand - niemand in dit ongelukkige huis, dien zij genoeg vertrouwen kon om hem met een boodschap aan Eduard te durven belasten.
En in hare radeloosheid besloot zij, zelve de gansche historie mede te deelen en haar onschuld te bepleiten, waartoe zij haar familie in de zijkamer ging spreken.
Zij trad het vertrek binnen. Daar zag zij haar moeder in de armen van een oud en eerwaardig heer, die zich bij haar komst eensklaps tot haar wendde en, haar aan zijn borst drukkende, uitriep op een toon, dien zij nimmer, nimmer kon vergeten:
- ‘Mijn kind, mijn eigen gezegend kind! Laat mij in uw liefde deelen, zoo lang God mij nog vergunt te leven.’
Adolf Steffens verliet dien avond het dorp E. niet, en evenmin den volgenden dag. En Eduard Zon ... maar het is niet noodig onze geschiedenis te vervolgen, nu zij zoo ver gekomen is. Wij weschen Mr. Adolf Steffens, kon het zijn! nog een lang leven toe.

's Hage.






{==547==} {>>pagina-aanduiding<<}

Godsdienst en wetenschap.

Eene voorlezing door Ph. R. Hugenholtz.

Een van lsraëls profeten heeft in een bekende schoone schildering van de toekomst zijner hope ook deze trekken opgenomen: dat alsdan de wolf met het lam zou verkeeren en de leeuw en het rundvee te gader door een jongske zonden worden gehoed. Ik laat nu in het midden of en in hoever deze dingen slechts zinnebeeldig werden bedoeld; maar indien wij bij de eigenlijke beteekenis blijven staan, dan zouden wij voor ons, wanneer wij o.s de toekomst waarnaar ons verlangen uitgaat vertegenwoordigen, gewis menigen anderen strijd eerder wenschen te zien eindigen dan den daar genoemden. Wij zouden wolf en leeuw hun roofzieken aard nog wel willen laten behonden, indien maar - om iets, en wel terstond datgene te noemen waarbij ik thans uwe aandacht wensch te bepalen - indien maar de godsdienst en de wetenschap, welverre van als vreemde of vijandige machten tegenover elkander te staan, vreedzaam mochten samenwonen en aan jong en oud hare zusterlijke diensten bewijzen. Maar ligt de verwezenlijking van dien wensch niet in een nog verre toekomst? Zeker, wat boven meerdere gedeelten van het menschelijk leven en streven ten opschrift kon worden gesteld: ‘nog onverzoend’, dat schijnt ook hier en hier niet het minst van toepassing te wezen. Wel is waar, aan pogingen tot verzoening, aan teekenen van toenadering heeft het reeds voolang niet ontbroken en ontbreekt het ook thans niet. Doch

{==548==} {>>pagina-aanduiding<<}
waar het verbond voor goed gesloten scheen, werd het niet zelden alras weer verbroken; menig ander nog voortdurend vergelijk rust op grondslagen aan wier hechtheid te twijfelen valt; terwijl elders de oorlogsverklaring nog telkens luide, soms heftig vernieuwd wordt. Ziedaar een staat van zaken juist niet bemoedigend voor wie, als ik, over de betrekking van godsdienst en wetenschap heeft te handelen, met andere woorden over beider verzoening, - want de rechte verhouding zal toch wel een vreedzame wezen. Ook heb ik geenszins voorbijgezien dat het aangekondigd onderwerp grooter verwachtingen zou kunnen wekken dan ik in staat ben te vervullen. Neen, ik wensch dat uwe verwachtingen gematigd mogen zijn. Niet, geenszins de zaak in quaestie aftehandelen, slechts haar eenigszins toetelichten stel ik mij voor, terwijl ik mij gelukkig zal achten indien ik daarbij enkele aanwijzingen geven mag die u, bij uw nadenken over deze dingen. te stade kunnen komen.
Bij uw nadenken over deze dingen. Maar is werkelijk het genoemde onderwerp een waarover ieder onzer heeft natedenken? De godsdienst wel is waar gaat ieder aan en ik mag vertrouwen dat zij ons allen ter harte gaat; maar het wetenschappelijk onderzoek, mag en moet het niet worden overgelaten aan de mannen der wetenschap, en aan hen dus ook de taak om het met de godsdienst in overeenstemming te brengen? Ja, men zou verder kunnen gaan en zeggen: Godsdienst en Wetenschap, wat hebben zij, wel bezien, met elkander uitstaande? Wie die gezonde hersenen heeft, zal ooit ondernamen de betrekking in het licht te gaan stellen tusschen de liefde en de botanie, tusschen het heimwee en de werktuigkunde? Nu dan, is godsdienst niet zoowel als de liefde en het heimwee een gemoedsgesteldheid en gemoedsbeweging? Godsdienst, vroomheid, wat anders is zij dan liefde, vertrouwen, geestdrift, hoop? En nog eens dan, wat heeft dit alles met de wetenschap gemeen of van doen? Daar is ongetwijfeld in die bedenking een bestanddeel van waarheid, dat wij geenszins te veronachtzamen hebben, waarop ik ook terug wensch te komen. Toch getuigt de bedenking zooals ik haar daar hooren liet, van zeer kortzichtige eenzijdigheid. In de eerste plaats dient toch niet uit het oog verloren te worden, dat wij, van de wetenschap sprekende, niet een of ander afgesloten vak van onderzoek, maar de wetenschap als zoodanig bedoelen en dus zoowel het den mensch kenmerkende wetenschappelijke stre-
{==549==} {>>pagina-aanduiding<<}
ven, als het steeds aangroeiend geheel van uitkomsten en inzichten en vooral ook de eigenaardige wijze van beschouwing waartoe het dusver heeft geleid; van al hetwelk dus ook wel zeker ieder onzer onophoudelijk den invloed ervaart en kennis heeft te nemen. En wat ten anderen de godsdienst betreft, voorzeker, zij wortelt in het gemoed, zij is liefde, vertrouwen, geestdrift, hoop; maar vertrouwen en hoop waarop? liefde en geestdrift waarvoor? of, indien gij haar liever als gevoel van afhankelijkheid beschreven wilt
zien, zoo vragen wij al weder: gevoel van afhankelijkheid van wat? of van wien? En reeds deze vragen zijn genoeg om ons indachtig te maken, dat ook de godsdienst een soort van weten en erkennen, dat ook zij een kring van voorstellingen, een levensopvatting, een wereldbeschouwing medebrengt, waarvan zij onmogelijk is los te maken tenzij gij haarzelve wildet oplossen. En kan het nu wel anders of beiderlei beschouwing, die der godsdienst en die der wetenschap zullen telkens en op allerlei punten met elkander in aanraking komen. zoodat het de vraag wordt of en in hoever zij elkander kunnen verdragen? Ja, hierop lettende, zouden wij al licht weer tot een geheel andere meening komen dan waaraan ik zoo even het woord gaf. Nog eens toch: ook de godsdienst heeft haar verzekerdheid, of juister misschien, zij is een verzekerdheid, die ook wel zeker weet te zeggen waarvan zij zich verzekerd hondt, ja die voor hetgeen zij omhelst, verbeidt, beoogt, alles veil heeft, alles achtergesteld en over elke schijnbare tegenspraak van hetgeen voor oogen en voor handen is heengezien wil hebben. Maar kan het dan wel anders of godsdienst en wetenschap, welverre van ongemoeid elk haar eigen weg te gaan, zullen veeleer telkens elkander ontmoeten en - bestrijden? Moeten zij niet krachtens beider natuur elkander weêrspreken en buitensluiten? De eene stelt vast; de andere spoort na. De eene aanschouwt en profeteert; de andere zoekten vraagt, neemt waar en bewijst. De eene overziet het geheel en vermoedt en verstaat als op eens den zin van het levens- en wereldraadsel; de andere, wars van zoo hooge vlucht, ontleedt langzaam en bedachtzaam ieder deel. Kan er, bij zoo uiteenloopende wijze van doen, sprake zijn van overeenstemming, van vrede? Deze twee, blijken zij niet geboren tegenstanders te zijn, zoodat het leven der eene de dood der andere moet wezen? Ja, zoo kan het schijnen. En toch is dit wederom een haastig en voorbarig

{==550==} {>>pagina-aanduiding<<}
oordeel, waarvan hij die het velde wel zal doen even haastig terug te komen. Neen, zoo kan het niet zijn; dat oordeel moet falen. Waarom? Omdat immers beide godsdienst en wetenschap uitingen en wel even natuurlijke en noodzakelijke als boog te waardeeren uitingen zijn van den echt menschelijken aanleg. Ziedaar een overtuiging die ik bij u allen onderstellen mag, al mocht ook niet ieder zich reeds klaarlijk rekenschap weten te geven van al wat zij in zich sluit; een overtuiging die ik te eerder bij u onderstellen mag voor zoovelen gij met mij dit als de eigenaardige roeping erkent die onze tijd ons stelt: het recht der godsdienst te handhaven zouder aan het recht der wetenschap in het minst te kort te doen. Indien iets het kenmerkende uitdrukt van hetgeen men de moderne richting pleegt te noemen, dan is het dit, naar ik meen. Maar indien dit streven nu niet ongerijmd, indien het alleszins wettig en waardig verdient te heeten, wat dan te zeggen van dat schijnbaar zoo tegenstrijdige in den aard en de eischen van geloof en wetenschap, waarvan ik daar gewaagde? en van waar dan die, indien al niet vijandige, toch ver van vriendschappelijke houding zoo vaak en immers ook nog wel in onze dagen door de eene tegenover de andere aangenomen? Ziedaar vragen waarop wij moeten trachten het antwoord te vinden. Beginnen wij met de laatste. Letten wij in de eerste plaats op hetgeen feitelijk de eene van de andere vervreemd en afkeerig gemaakt heeft. De kennis en beoordeeling van hetgeen den vrede verstoort zal ons de beste aanwijzing geven aangaande de voorwaarden der verzoening.

Wensch ik alzoo in de eerste plaats met u het oog te laten gaan over het veld der geschiedenis, ik behoef nauwelijks te zeggen dat ik op dat wijde veld slechts bij enkele punten uwe aandacht wil bepalen. Al wilde, al kon ik ondernemen u een schielijk overzicht te geven van geheel den ontwikkelingsgang der menschheid, het zon ons toch voor hetgeen wij thans beoogen slechts ten deele te stade komen. Immers, ofschoon de eerste beginselen van waarneming en onderzoek gewis samenvallen met het eerste ontwaken van den menschelijken geest, wat wij wetenschap plegen te noemen is onder de geesteskinderen der menschheid een betrekkelijk jeugdige spruit, tal van eeuwen jonger dan de godsdienst. Bij de oude Oostersche volken, die bakermat van onze beschaving, hebben wij toch naar de betrek-
{==551==} {>>pagina-aanduiding<<}
king van godsdienst en wetenschap nog niet te vragen, aangezien de laatste er hare stem niet of nauwelijks deed hooren. Al was de godsdienstige wereldbeschouwing en tevens een denkende, soms diepdenkende, dat denken bewoog zich bij voorkeur op de vleugelen der verbeelding en werd alzoo gemakkelijk heengedragen over tal vain vragen en bedenkingen waartoe waarneming en ervaring konden leiden. Anders zeker was het bij die Grieksche natie, die als den overgang vormde tusschen den ouden en den nieuwen tijd, tusschen Oostersche en Westersche beschaving. De bewonderenswaardige ontwikkeling van dat zoo uitnemend begaafde volk geeft ons in haar snel verloop reeds een vrij vooledig voorspel te zien van geheel den lateren arbeid des geestes. Maar toch slechts een voorspel. Met name de godsdienst miste er nog de diepte en de kracht die eerst het christendom, - en wederom de wetenschap de nuchterheid en den breeden grondslag van onderzoek die eerst de Westersch-Europeesche beschaving haar zouden aanbrengen. En kon eerst binnen laatstgenoemden kring het vraagstuk dat ous bezig houdt ernstig gesteld worden, niets gereeder dan in dien kring de enkele
verschijnselen te zoeken waarop ik u opmerkzaam wil maken.
Nu dan, in deze Christelijk-Europeesche ontwikkelingsgeschiedenis is een tijdperk voorgekomen, waarin de godsdienst, of althans wat onder dien naam werd begrepen, de volstrekte alleenheerschappij voor zich eischte, aanvankelijk zonder andere wetenschap te kennen dan die, van eigen krachten nog niet bewust, haar gehoorzaam ten dienste stond, en straks, toen die wetenschap naar zelfstandigheid begon te dingen, terstond gereed om haar met zeer onzachte hand tot onderwerping te dwingen. Wij weten, zoo was het, toen de Christelijke Kerk, als de ééne, heilige, algemeene, de voogdijschap uitoefende over de nog in haar kindsheid verkeerende bevolking van Europa; een voogdijschap. die gewis in menig opzicht hoogst weldadig is geweest, maar die niettemin, en te meer hoe langer zij aanhield, hare donkere schaduwzijden vertoont. Van erkenning eener vrije wetenschap kon voor haar geen sprake zijn, en dat wel om de afdoende reden dat de Kerk meende en beweerde het geheel van alle noodige kennis zelve bij privilegie te bezitten. Immers zij had de openbaring, de heilige schriften, de gewijde overlevering; en al was ook het antwoord op alle vragen daar niet te vinden. de bakens voor alle onderzoek waren er. naar men

{==552==} {>>pagina-aanduiding<<}
meende, toch voor altijd vastgesteld. Wilden denkende hoofden beproeven, gelijk velen werkelijk deden, de waarheid van het geopenbaarde door redeneering in het licht te stellen, die vrijheid werd hun gereedelijk gegund. Maar iedere afwijking van het geopenbaarde werd als doodzonde veroordeeld. Lag de afwijking meer op het gebied der bespiegeling, dan heette zij ketterij; betrof zij dat der natuurkennis, dan bracht zij onder verdenking van zwarte kunst; en in beide gevallen bewees zij gemeenschap met den Booze. Men meene toch niet dat alleen de godsdienstleer tot het geopenbaarde werd gerekend; neen, schier op ieder gebied waren van hooger hand de lijnen getrokken die niet mochten worden overschreden. Een eerste zeer aanschouwelijke proeve van de denkwijze die vele volgende eeuwen zou beheerschen, levert een geschrift van een Griekschen monnik, uit de zesde eeuw, dat ten opschrift draagt ‘Christelijke Topographie’ of wereldbeschrijving, welke beschrijving dan getrouwelijk wordt opgemaakt uit aanwijzingen der H. Schrift, als waaraan het geen christen geoorloofd is te twijfelen. (*) Om er enkele bijzonderheden uit te vermelden: de gedaante der wereld wordt er hoofdzakelijk afgeleid uit die van den Israëlietischen tabernakel, die, zooals de schrijver altoos uit den Bijbel meent te kunnen betoogen, een getrouw afbeeldsel van de wereld te zien gaf. Dat de aarde een plat vlak is en dat het onchristelijk is aan tegenvoeters te gelooven, blijkt onder anderen uit het zeggen van Paulus, dat God het gansche menschengeslacht heeft gemaakt om het aangezicht der aarde te bewonen, waaruit duidelijk volgt dat de aarde niet nog een ander aangezicht of een bewoonbaren rug kan hebben. De oorzaken van aardbevingen in stormen te zoeken. of in 't gemeen nieuwsgierig naar zulke oorzaken te vorschen, is almede goddeloos, dewijl de Schrift duidelijk
zegt, dat God de aarde aanziet en zij beeft. En alzoo voort. Nog eens, dit is geenszins een op zichzelf staande curiositeit; maar naar soortgelijken maatstaf werd eeuwenlang geoordeeld, ja en gevonnisd bovendien. Bekend is welk een outvangst nog in den aanvang der zestiende eeuw te beurt viel aan de ontdekking, reeds vroeger door Copernicus gedaan en sedert door Galileï met nieuwe bewijzen gestaafd, dat de aarde niet stilstaat, maar zich beweegt om de

{==553==} {>>pagina-aanduiding<<}
zon; bekend is, hoe laatstgenoemde zelfs door folteringen - trouwens destijds een zeer gebruikelijk middel - gedwongen werd om zijn meening te herroepen; meening, die al weder slechts hierom als verderfelijke dwaling werd veroordeeld dewijl zij streed met de uitspraken van den Bijbel, gelijk dan ook reeds een monnik zijn tegen haar waarschuwende rede niet beter bad weten te bouwen dan op het hier zoo treffend toepasselijke woord uit Lucas tweede boek: ‘gij Galileesche mannen. wat staat gij op te zien naar den hemel?’ een woord waaruit gemakkelijk viel af te leiden dat alle meetkunstige studie der hemelverschijnselen als door Godzelven verboden geschuwd moet worden. Belachelijk dunkt ons wederom dit laatste; ja, maar niet belachelijk, neen, beschreienswaardig veeleer was de invloed lange tijden en op allerlei wijze uitgeoefend door een bijgeloof, dat alzoo in naam der godsdienst de wetenschap in den ban deed. Een drukkende nacht lag over de volken van Europa. zoolang de heerschende onkunde en de schuwheid voor een onderzoek, dat maar al te licht tot voor eeuwig verdervenden twijfel kon leiden, te vrijer spel lieten aan een wilde verbeelding, die geheel de wereld met schrikgestalten bevolke; en wel menigmaal moesten de vertroostingen der godsdienst te kort schieten bij de angsten en zielskwellingen waaraan zij zelve alzoo ter prooi gaf. Het was de bloeitijd van het wondergeloof, ja, maar ook de bloeitijd van een redelooze vrees, ook de bloeitijd van het duivel- en heksengeloof. Niet alleen dat elk buitengewoon natuurverschijnsel, ziekten, aardbevingen, zousverduisteringen, kometen bovenal, 't zij als het werk des Boozen, 't zij als blijk of voorteeken van Gods straffenden toorn werd beschouwd, maar ook ieder in 't bijzonder werd telkens bedreigd door de listen en lagen des duivels, van wiens vermogen en invloed men de meest buitensporige gedachten koesterde. De geringste aanleiding was voldoende om iemand onder verdenking te brengen van met
dien. Booze in gemeenschap te staan. Huiveringwekkend is de indruk dieu men ontvangt als men leest van die tallooze heksenprocessen, waarbij duizende onschuldige slachtoffers onder gruwelijke folteringen, gemeenlijk door klein vuur werden omgebracht en dat als ten voorgevoel van het eeuwige vuur dat zij meestal zelve met siddering te gemoet zagen. En niet slechts dweepzieke geestelijken dreven deze gruwelen, maar wetgevers en rechters leenden hun uit volle overtuiging de hand, en

{==554==} {>>pagina-aanduiding<<}
ook bij de overigens eerwaardigste en kundigste mannen vond die handelwijze onverdeelde goedkeuring. Niet alleen een Thomas van Aquino, die roem der dertiende eeuw, hield zich vas overtuigd dat de duivel den mensch naar welgevallen door de lucht kon vervoeren en in iedere gedaante veranderen, al hetwelk men beweerde dat met de beheksten geschiedde, maar ook een Luther nog riep uit: ‘ik zou geen mededoogen hebben met die heksen, ik zon ze alle verbranden!’ en hij noemde al dezulken die onheilen en kwalen, door hem met de volste verzekerdheid aan den duivel toegeschreven, uit natuurlijke oorzaken wilden verklaren, onwetende menschen. Ook een Luther, die anders zooveel hart voor kinderen toonde, gaf toch aan ouders wier kind door den duivel bezeten scheen, zonder aarzeling den raad, het kind te verdrinken, ten einde hun huis van zoo vreeselijk een invloed te bevrijden. Wij moeten toch vooral niet meenen dat al het gezegde slechts van het Roomsche Kerkgebied zou gelden, dat de geest der Hervorming hiertegen terstond in verzet kwam. Neen, al kon ook de van nieuws ontwaakte en zooveel dieper gevoelde drang van het Godzoekend hart, dat bijgeloof verstoren dat meer rechtstreeks de vroomheid beleedigde, het bijgeloof dat vooral uit onkunde voortsproot, kon slechts wijken voor het licht der wetenschap, en juist op deze lag de ban van het godsdienstig vooroordeel. Eerst de onbetwistbare uitkomsten van het onderzoek konden langzamerhand de verwilderde verbeelding betoomen. De schrik voor kometen kon eerst wijken sinds een Halley haar regelmatigen omloop was begonnen te berekenen. Het geloof aan tegenvoeters kon eerst ophouden als goddeloos beschouwd te worden, toen de zeevaartkunde in staat had gesteld hen op te zoeken en te vinden. En desgelijks op ieder gebied. Naarmate de ordeningen der natuur werden ontdekt moesten de wanordelijke voorstellingen wijken. Maar nog eens, slechts langzamerhand week de verbijsteriug, slechts noode en onwillig
liet het bijgeloof zich terugdringen. Weten wij het niet al te wel? Of heeft men heden ten dage reeds overal afgeleerd op naam der godsdienst vasttehonden wat door waarneming en onderzoek wordt gelogenstraft? Och! of het zoo ware! Maar het is niet alleen de Roomsche Kerk die nog stelselmatig de oogen gesloten zoekt te honden voor het licht; neen, ook onder Protestanten wordt nog al te dikwijls hetzelfde gezien. Van bezetenen en beheksten zwijgt

{==555==} {>>pagina-aanduiding<<}
men thans liefst; maar voor een of anderen geheimzinnigen invloed van den Vorst der duisternis behonden velen toch nog gaarne eene plaats. De tallooze wouderverhalen van de Kerk der middeleeuwen verwerpt men zonder aarzeling, ja belacht ze misschien; de niet veel minder talrijke van de Oud-Catholieke Kerk laat men liefst aan hunne plaats; maar voor de wonderverhalen der H. Schrift, althans van het Nieuwe Testament. maakt men een groote uitzondering en hier worden twijfel en ontkenning nog altijd door zeer velen voor zondig ongeloof verklaard. Bij alle overig geschiedkundig onderzoek zal men het recht der vrije critiek erkennen en laten gelden, maar voor de zoogenaamd heilige geschiedenis schijnen de uitkomsten van het onderzoek, zoowel van de bronnen als van haren inhoud, meerendeels reeds vooruit vastgesteld te moeten blijven. Ziet men niet ook nog in onze dagen, nu eens wanhopige pogingen aanwenden om de Bijbelsche scheppingsverhalen ter eener, en de uitkomsten van het geologisch onderzoek ter anderer zijde te passen en te wringen totdat zij, altoos ten bate en ter eere van het geloof aan de eerstgenoemde, in elkander sluiten; dan weder heftig protest aanteekenen tegen iedere voorstelling aangaande de wording van den mensch, waardoor men ook voor deze den natuurlijken weg tracht op te sporen dien de Almacht bij haar werk heeft gevolgd; straks, en dit niet het minst, alle krachten inspannen om een nu eens geijkt en geliefkoosd Jezus-beeld te handhaven tegenover de critiek die zich benaarstigt den werkelijken Jezus te leeren kennen?
Altemaal overblijfselen van den onden zuurdeesem, die tot elken prijs moet uitgezuiverd worden. Wat blijkt toch uit al hetgeen ik aanvoerde? Dit, dat er nimmer aan verzoening van geloof en wetenschap te denken valt, zoolang het eerste, zijn aangeboren waardigheid verzakende, een achterdochtig despotisme wil gaan uitoefenen en, in plaats van zich met zijn eenvoudig verheven gewisheid te vergenoegen, uitspraak wil gaan doen over allerlei dat buiten zijn bevoegdheid ligt; nimmer, zoolang het geloof, nog aan zichzelf niet geloovende en zijn eigenaardigen grondslag miskennende, heil en heul gaat zoeken in het gezag van de overlevering. 't zij dan van overgeleverde verhalen of overgeleverde leeringen. Want het kan dan niet anders dan iederen opkomenden twijfel aan dat overgeleverde, als een begin van zijn eigen ondergang, schuwen en verketteren. terwijl toch

{==556==} {>>pagina-aanduiding<<}
de wetenschap geenerlei overlevering zonder onderzoek kan aanvaarden. Neen, één van beiden: òf het geloof is een verzekerdheid, die wel ieder onderzoek wenschen, bevorderen en zich dienstbaar maken kan, maar er nooit iets van heeft te duchten, òf het moet en zal onvermijdelijk, zoo niet openlijk dan heimelijk, zoo niet in ieder opzicht dan toch in sommige, de wetenschap hetzij onderdrakken, hetzij vreezen en vlieden. Want nog eens, deze, de wetenschap, kan van haar gebied, d.w.z. van al wat zich laat waarnemen en navorschen, zij kan er. zonder zelfmoord te plegen, geen duimbreed van afstaan. Zij moge het geloof zijn eere geven, - het betaamt haar! Maar zij kan het slechts in oprechtheid doen, waar zij niet als slavin, maar als jongere zuster optreedt en vrijmoedig tot de godsdienst mag zeggen: ‘aan u de profetie, aan mij het onderzoek!’
‘Aan mij het onderzoek!’ Ja, zoodra de wetenschap zich van hare krachten bewust werd, heeft zij met dien eisch niet getalmd. Maar is zij even bereidvaardig geweest om der godsdienst het bare te geven. zeggende: ‘aan u de profetie! aan u het even onontbeerlijk geloofsgetuigenis, het getuigenis van gemoed en conscientie’? Heeft van de verwijdering tusschen godsdienst en wetenschap ook niet de schuld gelegen bij de laatstgenoemde? Laat ons trachten bij de beantwoording van deze vraag volkomen billijk te wezen. Dat der wetenschap als zoodanig niets ten laste kan komen. spreekt van zelf, zoomin als der vroomheid zelve te wijten valt wat zij alleen in hare verbastering misdeed. Maar is niet menigmaal ook van de zijde en in den naam der wetenschap onrecht gepleegd tagen het galoof? Gewis! Doch laat ons hierbij vóór alles niet vergeten, tegen welk een machtigen stroom het onderzoek had op te roeien, met wat ontzaglijke hinderpalen, juist in naam der godsdienst gesteld, het te worstelen had. Als wij de gesteldheid der dingen tegen het einde der middeleeuwen ons voor den geest roepen en het eerst letten op hetgeen het eerst in het oog valt, dan moet het ons inderdaad verbazen dat het licht der wetenschap zoo dichte nevelen ooit heeft kunnen verdrijven. Niet alleen dat de gedrochtelijkste meeningen verkondigd werden. maar zij werden schier algemeen omhelsd en daarenboven door allerlei diepgeworteld vooroordeel beschermd. De geest des onderzoeks, de zin voor de waarheid werd op allerlei wijs onderdrukt en verdoofd. Waar naar het algemeen gevoelen slechts één weg openstond om een

{==557==} {>>pagina-aanduiding<<}
dreigend eeuwig verderf te ontkomen, en wel de weg van een blind geloof dat zich gehoorzaam boog onder het juk van geheel de geopenbaarde leer, waar twijfel misdaad was, dwaling een bewijs dat men in de strikken des Boozen was vervallen, daar behoorde er niet weinig toe om nogtans met vrijen blik te durven rondzien. Vergeten wij daarbij niet, dat, al stelde de Hervorming de zedelijke beteekenis van het geloof van nieuws op den voorgrond, zij toch nog zeer ver bleef van dit reeds met volkomene consequentie te doen. Ook den Protestant bleef het geloof nog in menig opzicht een geweld doen aan de natuur. een verzaken van het verstand. Ook een Luther, zooals bekend is, wist vaak niet smadelijk genoeg te spreken van de menschelijke rede en noemde het mede een kenmerk van het geloof, dat het zich gereed toont om ook hetgeen ons ongerijmd dunkt te aanvaarden. Het was de taak der wetenschap de rechten van het verstand te herstellen en de vereering der willekeur te doen wijken voor de erkenning van een alles omvattende orde. Zooals wij zeiden: een zware en in menig opzicht afschrikkende taak! Maar kan het ons dan wel bevreemden dat zij vaak het eerst en bij voorkeur werd aanvaard door dezulken bij wie het verstand op den voorgrond stond, al was het misschien ook ten koste van de eischen des gemoeds? Waarlijk, alles overwogen. moeten wij het veeleer verwonderlijk noemen, dat astronomen als Galileï en Kepler nogtans mannen des geloofs waren dan dat menig beschaafde onder hun tijdgenooten geloof en bijgeloof te gader verzaakte: meer verwonderlijk, dat een Baco, de weghereider van de nieuwere wetenschappelijke methode. nogtans erkende dat de dieper opgevatte wijsbegeerte tot God voert, en dat met hem een Locke recht en gewicht toekende aan een goddelijke openbaring, dan dat een Hobbes de godsdienst tot niet veel anders nuttig achtte dan tot beteugeling der volksdriften; meer verwonderlijk, dat een Descartes en diens geestverwanten op verschillende wijs der
hoogste waarheid hulde brachten, dan dat een Montaigne en straks een Voltaire en de Encyclopedisten. 't zij der twijfelzucht het woord gaven, 't zij het heilige met het onheilige te gader aantastten. Waar het geloof roemde in zijn onredelijkheid. moest het redelijk denken er wel licht toe vervallen in zijn ongeloof te roemen, Menige aanval in naarp der wetenschap schijnbaar tegen godsdienst en christendom gericht. was veelmeer of ook wel uitsluitend een aanval

{==558==} {>>pagina-aanduiding<<}
tegen de heerschende voorstellingen die godsdienst en christendom verduisterden. En zoo was het niet alleen weleer, maar zoo is het vaak ook nog heden ten dage. Uit de vele proeven die hiervan waren aan te voeren, wil ik nu slechts als een enkele maar niet minst opmerkelijke vermelden wat ten dezen aanzien voor oogen ligt in de beweringen van Auguste Comte, het bekende hoofd der positivistische school, die, althans in haren stichter en dieus getrouwe discipelen, de godsdienst ter zijde stelt en in haar verdwijnen de onmisbare voorwaarde ziet van een betere toekomst. Maar wat en hoedanig is deze godsdienst? Hier blijkt wederom klaarlijk de verbijsterende invloed, dien, gelijk in 't gemeen een kerkelijk-orthodoxe, zoo in 't bijzonder een Roomsch-Catholieke athmosfeer zoo menigmaal uitoefent. Vooreerst trekt al terstond de aandacht, dat Comte de godsdienstige denkwijs kenschetst als en vereenzelvigt met een theologische, hetgeen reeds het vermoeden wekt dat hij het eigenaardig gemoedelijk karakter der godsdienst miskent en zich haar niet anders kan voorstellen dan als een quasi-wetenschappelijk surrogaat voor de nog ontbrekende wetenschap, dat wijkt naarmate deze veld wint. Maar ook spreekt hij het telkens uit, en wel als verstond zich dit van zelf, dat er geen andere godsdienst is of denkbaar is dan een door en door supranaturalistische, eene die leeft bij de onderstelling van een in de natuurlijke orde der dingen telkens naar willekeur ingrijpende macht. Slechts bij die onderstelling weet hij zich rekenschap te geven van het godsdienstig vertrouwen en van den troost des gebeds. Geen wonder dan ook dat hij geen christendom erkent buiten het Catholicisme en in het Protestantisme slechts een ontkennende en afbrekende macht ziet. Ja, begrijpelijk wordt het alzoo, dat hij in het Fétichisme, waarmeê de menschheid aanving, de hoogste kracht meent te zien van de godsdienstige denkwijs, zoodat wij, hoe meer wij ons dáárvan verwijderen,
te nader komen tot de gewenschte godsdienstloosheid. Wel een jammerlijke miskenning van het wezen en de heerlijkheid der levende vroomheid! Maar als wij vragen: aan wie de schuld? ligt zij dan niet, althans voor een deel, bij hen die vroeger en later het wezen en de heerlijkheid der levende vroomheid met zooveel vreemde bestanddeelen vermengd en omhuld hebben?
Toch ligt zij daar niet geheel, zoomin in dit als in de meeste andere gevallen; en ik wensch dit geenszins voorbij te zien. Miskenning van de godsdienst wijst wel zeker altoos mede op

{==559==} {>>pagina-aanduiding<<}
misvorming of eenzijdige ontwikkeling van den menschelijken aanleg bij hen die haar plaats geven. Ook is er - en ons onderwerp brengt mede dat ik inzonderheid hierop uwe aandacht vestig - ook is er ontegenzeglijk in den aard en de eischen van het wetenschappelijk streven, wat het gevaar dier eenzijdigheid licht te grooter maakt. Wat is de taak der wetenschap? Wat is en was hare taak met name in haar strijd tegen den onwettigen en heilloozen invloed van een zichzelf miskennend. de geesten verbijsterend geloof? Zij had en heeft tegenover al de willekeurige onderstellingen eener teugellooze verbeelding, den werkelijken loop der dingen na te sporen, het natuurlijk verband der verschijnselen en de daarin op te merken regelmaat aan het licht te brengen; zij moest verklaren, niet door te verdichten, maar door waar te nemen en het waargenomene oordeelkundig te verbinden; zij moest in één woord door onderzoek tot kennis leiden en wel tot nuttige, bruikbare kennis. Zij heeft die taak op inderdaad bewonderenswaardige wijze vervuld en gaat nog voort dat te doen. Maar wie gevoelt niet dat dit wetenschappelijk streven licht op zijne beurt een bedenkelijke eenzijdigheid teweegbrengen kan? De verstandelijke onafhankelijkheid, die het eischt, kan licht tot verstandelijke zelfgenoegzaamheid, de reactie tegen dogmatisme tot scepticisme vervoeren. Bij het turen op de velerlei bijzondere verschijnselen, bij het onophoudelijk waarnemen en vergelijken, kan het gebeuren dat de waardeering van al het waargenomene, dat de vraag naar de beteekenis er van voor onze hoogste levensbehoeften, niet alleen op den achtergrond treedt, maar zelfs als ijdel en ononvrachtbaar wordt beschouwd. Waar men, zoo niet uitsluitend toch grootendeels en altoos in de eerste plaats bij het zinnelijk waarneembare verwijlt, verkrijgt dit licht een onbetamelijk overwicht, kan zoowel de rechte onderscheidingsgave voor de geestelijke verschijnselen als het vertrouwen op de eischen van gemoed
en geweten min of meer verloren gaan. Bij het alleszins rechtmatig verzet tegen eene supranaturalistische denkwijze, die telkens gereed is door een beroep op hoogere tusschenkomst het onderzoek af te snijden, kan men er ter anderer zijde toe vervallen zich neder te leggen bij een op hare beurt bijgeloovige en voorwaar niet verheffende vereering van een blinde en redelooze noodzakelijkheid. Bij het wettig trachten om altijd meer te begrijpen, kan de gewichtige plaats die het onbegrepene in ons leven inneemt en gewis dient te

{==560==} {>>pagina-aanduiding<<}
blijven vervullen, licht worden voorbijgezien. En bij de diepgewortelde neiging van de groote menigte om het denkbeeld van God en goddelijke werking schier uitsluitend te verbinden met hetgeen buiten den gewonen loop der dingen gaat, kan de indruk dien het wetenschappelijk onderzoek met name op haar oppervlakkig oordeel maakt, licht min of meer deze zijn, dat, sinds alles nn altijd meer verklaard wordt, God zelf weldra wegverklaard zal wezen! Dit alles is mogelijk, ja, en veelmeer dan mogelijk. Wie weet niet dat het meermalen zoo gezien is en gezien wordt. En vragen wij wat in het heden en de naaste toekomst de verzoening van godsdienst en wetenschap het meest in den weg staat, dan is er reden om te vreezen dat het gevaar nu juist van deze andere zijde, van de zijde der wetenschap dreigt, die nu wel eens op hare beurt naar de alleenheerschappij kon gaan dingen. ‘Maar hoe nu,’ zou iemand kunnen zeggen, ‘hoe, indien die alleenheerschappij haar eens toekwam? is het tegendeel reeds uitgemaakt? heeft de geschiedenis ook dit reeds veroordeeld? Indien het eens waar was, wat sommigen beweren, dat de godsdienstige denkwijze slechts de kinderlijke is, waaraan de menschheid immermeer moet ontwassen; indien zij werkelijk bleek met het rijzende licht der wetenschap onbestaanbaar te zijn, - of wij het wenschelijk achten of niet, de nu ingetreden rijper en wijzer leeftijd zon zich dan toch met het laatste dienen te vergenoegen!’ Ik weet niet of en in hoever deze bedenking bij iemand uwer weerklank vindt; maar zeker is, dat velen onzer tijdgenooten er zeer aandoenlijk voor blijken, er òf door medegevoerd òf pijnlijk door geslingerd worden. En dit niet het minst herinnert mij dat ik mijne taak slechts zeer gebrekkig zou volbracht hebben, indien ik niet nog opzettelijk in het licht zocht te stellen, wat dan, mijns inziens. de rechte verhouding zij tusschen godsdienst en wetenschap en hoe zij, welverre van elkander overtollig te
maken, elkander behoeven, aanvullen, schragen. Ik meen dat het gezegde mij den weg heeft gebaand tot zooveel te beknopter, moge 't zijn toch niet geheel onvoldoende uiteenzetting van hetgeen ik hieromtrent in het midden wensch te brengen.

Reeds heb ik in de hoofdtrekken aangeduid wat de taak der wetenschap, wat het eigenaardige zij van het wetenschappelijk streven. Wij allen, zoodra het verstand in ons zijne rechten

{==561==} {>>pagina-aanduiding<<}
begon te doen gelden, zochten in meerdere of mindere mate ons rekenschap te geven van onze indrukken, klaarheid en orde te brengen in onze voorstellingen, in één woord, zooveel mogelijk en zoo goed mogelijk te begrijpen. Wij deden dat echter aanvankelijk, en de menschheid in haar geheel, die slechts langzaam voortgaat, deed het door lange tijden, op zeer gebrekkige wijs: telkens lichtvaardig afgaande op eerste, naast voor de hand liggende opvattingen en reeds op kennis bogende waar inderdaad de verbeelding slechts door ongegronde onderstellingen had aangevuld al wat er aan de kennis ontbrak. Doch rijper ondervinding leidt tot bedachtzamer onderzoek en eerst alzoo tot de ware wetenschap. Deze, zooals wij reeds zeiden, zoekt door immer voortgaande vergelijkende waarneming, het werkelijk verband der verschijnselen, de voorwaarden van hun opvolging en samentreffen, in één woord, de wetten te leeren kennen waarnaar elke verandering plaats grijpt. Zij zoekt en onderzoekt alzoo - waartoe? Eensdeels, om door verklaring der verschijnselen den weetlust te bevredigen, leiding en vastheid te geven aan onze voorstellingen, oordeelvellingen, gevolgtrekkingen; anderdeels en vooral, om ons daardoor in staat te stellen de dingen te beheerschen en te gebruiken, ze op allerlei wijs en altijd meer dienstbaar te maken aan onzen wensch en ons belang. Dat zij met dit alles een zeer kostelijk werk verricht, behoeft wel geen aanwijzing. Dat wij haar onnoemelijk veel te danken hebben. gevoelt ieder, en hij het levendigst, die het best in staat is om het tegenwoordige met het verledene te vergelijken. Wel vallen hare vruchten het eerst in het oog op het stoffelijk gebied, waar haar gang het zekerst en hare toepassing het gemakkelijkst is: maar toch zijn zij ook vele en veel grooter nog in waarde op geestelijk gebied. Door zorgvuldige, schiftende en combineerende observatie, de wetten der innerlijke ontwikkeling zoowel van den enkelen mensch als van de
menschheid in haar geheel te leeren kennen, - het is een arbeid die in menig opzicht nog eerst begonnen moet heeten; en toch. hoeveel licht werd er reeds door ontstoken en hoeveel meer is er niet van te verwachten. De diensten die, bij voorbeeld, het critisch-historisch onderzoek reeds bewezen heeft voor de richtige waardeering van veel dat tot de godsdienst in betrekking staat, hoe groot en gewichtig zijn zij niet! Van den lof aan de wetenschap wegens dit alles toekomende en haar menigmaal gebracht, wensch ik niets afte-
{==562==} {>>pagina-aanduiding<<}
dingen. Maar nu toch een vraag, wier schijnbare naïveteit u niet te zeer verbaze: leeft men van en bij dit weten? schept eerst de wetenschap het leven? Gij noemt gewis met mij die onderstelling ongerijmd. Het spreekt toch wel van zelf dat het leven in iederen zin, zoowel het hoogere als het lagere, met al zijne beweegkrachten, behoeften, uitingen, het spreekt van zelf dat het leven altoos eerder en meer is dan het begrip van het leven, eerder en meer dan de wetenschap, die er alleen de verschijnselen van ontleden, de wetten van nasporen kan. Indien wij wachten moesten met ons te bewegen, met te handelen, met lief te hebben, totdat wij eerst de inrichting en werking van het spier- en zenuwstelsel, de roerselen en geleiders van den wil, de geheimzinnige diepten der gemoedswereld, hadden doorvorscht en verklaard, wij zouden er nimmer aan toe komen, wat zeg ik? wij waren bij 't wachten al zeer spoedig uiterlijk en innerlijk omgekomen! Maar spreekt dit van zelf, nog iets meer en anders ligt er in opgesloten en om dit meerdere is het mij voornamelijk te doen. Iedere levensbehoefte, zoowel op lager als hooger gebied brengt een verzekerdheid, een fiducie met zich, 'tzij een bloot instinctmatige, 'tzij eene die in de bewustheid wordt opgenomen; en eerst krachtens deze verzekerdheid wordt de behoefte werkzame drang, drijvende kracht, levensbeginsel, motief van streven en handelen. Leven is durven; durven in het vertrouwen dat men kan, kan
doen, bereiken, volbrengen wat men niet kan nalaten te willen, te bedoelen, te zoeken Zoo blijkt het reeds bij den zuigeling die de moederborst vat, bij het kind dat de eerste wankele schreden waagt; zoo bij den jongeling die met geestdrift zijn beste krachten gaat wijden aan een schoonere toekomst der menschheid, bij de bruid die zich in hope en zonder voorbehoud geeft aan den uitgelezene haars harten; zoo bij den man die zich moedig en zonder aarzeling waagt op den breeden en diepen stroom der gedachte, - zoo onophoudelijk in ieder opzicht. En ook deze verzekerdheid nu, die van iedere wettige levensniting onafscheidelijk is, niet eerst de wetenschap brengt haar te weeg; wel kan zij haar verheffen tot een klaar bezonnene, welberadene, haar meerdere, betere, veiliger wegen wijzen; doch haar teweeghrengen nimmer, en evenmin haar te niet doen. Kon zij haar te niet doen, kon zij iemand, beide in theorie en practijk tot een volslagen scepticus maken, zij zou hem dooden, ja maar zij zou tegelijk, of liever

{==563==} {>>pagina-aanduiding<<}
zij zou reeds bij den aanvang zelf van dat onzinnig pogen, zichzelve den doodsteek hebben toegebracht, aangezien ook het wetenschappelijk streven nimmer kan bestaan buiten dat omnisbare zelfvertrouwen, waarvan het uitgaat, dat het in gang brengt. Nu dan, passen wij deze dingen toe op hetgeen ons thans bezig hondt. Ook de godsdienst, ook het godsdienstig leven en streven is durven, durven in den hoogsten en heiligsten zin; immers, het is een zich uitstrekken naar het hoogste ideaal, naar het ideaal der heiligheid, naar de vrijheid en heerlijkheid van het echt geestelijke leven, en dat wel in de vaste verzekerdheid dat dit ideaal, welverre van een droombeeld te zijn, de hoogste wezenlijkheid is, het doel en de wet en dus ook ten slotte de alleen geldige verklaring van ons leven, het hoogtepunt van waar wij alles moeten leeren bezien, zal al het schijnbaar verstrooide en verwarde voor ons samenvloeien tot orde en harmonie. Wat men wel eens min of meer smadelijk heeft gezegd, het is zoo: godsdienst - doch het is haar geen smaad maar eere - godsdienst is optimisme, tegelijkertijd het meest kinderlijk en het meest verheven optimisme. Want zij is een leven en streven in het vertrouwen, dat, hoe vaak het ook anders schijne, toch het goede alleen recht en alleen macht heeft, dat de immermeer voortgaande zegepraal van het goede en door deze de verwezenlijking van het hoogste goed, de verborgen springveer is die het groote raderwerk drijft, het heuglijk mysterie waarin wij altoos meer moeten worden ingewijd. Een optimisme alzoo, dat welverre van lichtzinnig of werkeloos te maken, integendeel met den heiligsten moed bezielt en, gelijk het naar het hoogste doet jagen, er ook het zwaarste voor doet bestaan.
Vraagt iemand nu nog waarop deze verzekerdheid rnst? Maar wij zeiden het reeds: iedere onafwijsbare levensbehoefte brengt, naarmate zij zich gelden doet, de haar eigene verzekerdheid met zich; een verzekerdheid, die, gelijk al wat uit de frissche levensbron welt, geen bewijs van buiten behoeft, maar zichzelve bewijst. Zoo ook hier. Zoolang de diepste behoefte nog in ons sluimert, kan de hoogste verzekerdheid onmogelijk de onze zijn. Zij wordt slechts de onze naarmate in ons ontwaakt wat Jezus noemde: de honger en dorst naar gerechtigheid. Doch naarmate dit heiligst verlangen ons bezielt en drijft, ontstaat en groeit ook het heiligst toeverzicht. De zedelijke eischen, de eischen der conscientie aanvaarden, met liefde en geestdrift

{==564==} {>>pagina-aanduiding<<}
aanvaarden, dat is met andere woorden ze aanvaarden als even zoovele onbedriegelijke godsbeloften; en juist dit en niet anders dan dit is de ziel en de kracht van het godsdienstig geloof en van het leven door dit geloof.
Men zal toch wel niet vragen hoe ik de beschreven verzekerdheid als een godsdienstige voorstellen kan, terwijl ik er den naam van God niet of nauwelijks bij genoemd heb? Neen, wie eenigszins nadenkt beseft terstond dat de naam des Onnitsprekelijken in het gezegde reeds stilzwijgend vermeld werd. Want aan onze zedelijke bestemming te gelooven, het zedelijk ideaal te erkennen als het wit waarnaar wij te streven hebben en tevens als het meest gezegende dat ons gesteld worden kon, wat is het anders dan de Macht die ons formeerde en wel dáártoe formeerde, te erkennen en te eeren als de macht der levende Heiligheid, der heiligste Liefde? Het moge zijn dat niet ieder de motieven dier erkenning op dezelfde wijze zal uitdrukken; ik ben ver van de wijze waarop ik ze daar beschreef voor onverbeterlijk te houden; maar zóóveel is zeker, dat elk die zich rekenschap geeft van zijn geloof in God, nooit anders doet dan de bewustheid in zich verhelderen van hetgeen de ziel en drijfkracht van zijn geestelijk leven en alzoo van dit leven niet te scheiden is. En nu nog eens, zoo hoog het leven staat boven iedere ontleding en beschrijving der levensverschijnselen, zoo hoog staat de godsdienst boven alle wetenschap en even ondenkbaar is het dat deze haar ooit hetzij voortbrengen hetzij te niet doen zou.
Van daar dan ook de betrekkelijke zelfstandigheid der godsdienst, waardoor het begrijpelijk wordt hoe zulken, wien de wetenschappelijke ontwikkeling nagenoeg vreemd bleef, nogtans in vroomheid tot de uitnemendsten kunnen behooren; een feit al te onbetwistbaar dan dat ik noodig zou hebben het te staven. Gelukkig dat het zoo is! Gelukkig, dat gemis van wetenschappelijke ontwikkeling niemand tot een oningewijde in het allervoornaamste of ook in dezen tot een blinden volgeling van meer kundigen behoeft te maken. Maar al is het feit onbetwistbaar, de herinnering is niet altijd overbodig. Zijn er niet die gevaar loopen met de wetenschap afgoderij te plegen, als ware zij het ééne noodige? Nu dan, de zoodanigen zullen wel doen met in tijds te bedenken, dat uit Nazareth, zegge uit Nazareth, niet slechts iets goeds, maar het beste is voortgekomen waarop de menschheid te roemen heeft.

{==565==} {>>pagina-aanduiding<<}

Maar komen wij nu zoo niet in tegenspraak met hetgeen ik straks heb aangevoerd aangaande die duisternis van vroeger eeuwen, toen immers de heerschende onkunde de godsdienst geen geringe schade deed lijden; en nu zou toch de wetenschap en haar vrucht voor het godsdienstige leven overbodig en onverschillig zijn te achten? - Dat ik mij verantwoorde! Vooreerst dan: van overtollig en onverschillig heb ik niet gerept. Niets is onverschillig waar het den éénen en geheelen mensch betreft. Ik heb dan ook zoo even niet van een volstrekte, maar van een betrekkelijke zelfstandigheid der godsdienst gewaagd. Wat voorts de middeleeuwsche duisternis betreft, ik wensch van het donker tafereel niets terug te nemen, maar wel moet ik in herinnering brengen, dat hetgeen toen zoo groote schade deed niet zoozeer het ontbreken dér wetenschap was, maar dit, dat zij in naam der godsdienst gevreesd en gebannen werd, dat de godsdienst, zichzelve miskennende, uit eigen fondsen allerlei wetenschap meende te bezitten aangaande 't geen tot het gebied des onderzoeks behoort, en alzoo buiten haar bevoegdheid tredende, het jammerlijkst bijgeloof kweekte en in bescherming nam. Doch opdat geheel dit aangelegen punt ons recht klaar zij, dient vooral het volgende in het oog gehouden te worden.
Wij hebben zorgvuldig te onderscheiden tusschen de levensen wereldbeschouwing die van het godsdienstig geloof onafscheidelijk, er onmiddellijk uit voortvloeit, en al die voorstellingen die, van elders ontleend, hetzij dan uit onderzoek en nadenken, hetzij uit onkunde en verbeelding voortgesproten, in ieder geval met de godsdienstige overtuiging zelve niets gemeen hebben en er toch zoovaak ten onrechte mede vermengd en vereenzelvigd worden. Het wetenschappelijk onderzoek, zooals wij zagen, spoort de bijzondere verschijnselen en hun samenhang, spoort de wetten na van hun wisseling en werking, en hieromtrent weet en heeft het geloof niets te zeggen. De godsdienstige wereldopvatting daarentegen is en geloofsovertuiging aangaande den zin van het wereldverband, de macht die er zich in openbaart en het doel waartoe zij ons alle dingen wil doen dienen; overtuiging die in de onmiskenbaar geworden eischen van gemoed en conscientie is gegrond en waartoe wederom vergelijkende waarneming alleen nooit kan leiden. Om een voorbeeld te noemen: hoe de krankheid komt en wat haar wijken doet,

{==566==} {>>pagina-aanduiding<<}
is een zaak der wetenschap en van deze alleen; middelerwijl houdt het geloof zich overtuigd dat gezondheid en krankheid en alle dingen ons komen uit de hand eener Wijsheid en Liefde, die geheel de onverbrekelijke orde der dingen als middel bezigt tot verwezenlijking van het hoogste goed. Nu zal het geloof juist te krachtiger zijn naarmate het zuiverder is, dat wil ook en vooral zeggen: naarmate het zich houdt binnen zijn eigen gebied en dus, zonder de werkelijkheid te willen omduiden, haar neemt zooals zij is, zooals het onderzoek haar leert kennen, maar om haar te bezien in het licht en te aanvaarden in de kracht van dat heilig vertrouwen dat alleen ons in staat stelt alles dienstbaar te maken aan de eischen van ons geestelijk leven. Dit ook juist is de uitnemendheid van het evangelie van Jezus, dat het zich laat samenvatten in die weinige en eenvoudige maar veelbeteekenende uitspraken, die geheel op de zedelijke zelfbewustheid gegrond, met al wat de waarneming leert zich verdragen.
Maar volgt hier nu uit dat de godsdienst op geenerlei wijze gebaat kan worden door de vorderingen en vruchten der wetenschap? In geenen deele. Vooreerst toch is er reeds een zekere mate van algemeene geestesontwikkeling noodig om het eigenaardig gebied der vroomheid wel te onderscheiden, en toenemende wereldkennis kan het hare toebrengen om de wederzijdsche taak te beter te kunnen afbakenen. Maar ook bovendien: naarmate door toenemende kennis der wereldverschijnselen onze gezichtskring verhelderd wordt, zal ook de toepassing der godsdienstige overtuigingen te zuiverder en vruchtbaarder kunnen worden. Met iedere valsche voorstelling aangaande de werkelijkheid, die wordt afgelegd, wijkt tevens een gevaar, dat zij, door met een overigens rechtmatige godsdienstige overtuiging verbonden te worden, aanleiding zou geven tot bedriegelijke voorstellingen. Wat een aardbeving veroorzaakt, wie een bijbelboek schreef, welke waarde er te hechten zij aan een of ander geschiedkundig bericht, dit alles gaat het geloof als zoodanig niet aan; maar het te weten kan helpen behoeden voor een averechts toepassen van het geloof. Een gevaar dat te grooter is naarmate het eigen levensbeginsel des geloofs nog zwakker is en het dus te eerder in eenigerlei bijgeloof kan omslaan. Maar zoo zal dan ook, met het wijken van dat gevaar, nog iets anders en meer verkregen worden. Heeft het geloof gemeenlijk nog grootelijks

{==567==} {>>pagina-aanduiding<<}
behoefte aan tegemoetkomenden steun, juist de vordering der wetenschap kan mede dien steun verschaffen. Wat is toch en wat is bij toeneming de uitkomst van het wetenschappelijk onderzoek? Immers deze, dat altijd meer de sporen aan het licht worden gebracht eener alles omvattende, onverbrekelijke orde. Doch wat is dit anders dan een bevestiging van de groote onderstelling des geloofs, dat in alles het werk erkent dier hoogste Wijsheid, die langs onverbeterlijke, nimmer falende wegen alles aan haar welbehagen dienstbaar maakt?
Zoo wordt dan de godsdienst wel zeker op verschillende wijze door de wetenschap gebaat. Komt ook wederkeerig de godsdienst der wetenschap ten goede? Ik zou meenen, gewis! Wel te verstaan, niet in dezen zin als zou, om iets te noemen, een chemische proefneming beter door een vromen scheikundige dan door een onvromen verricht kunnen worden. Met dergelijke ongerijmde onderstellingen heeft ons beweren niets gemeen, aangezien wij het oog hebben, niet op eenigerlei bijzonder onderzoek, maar op den geest des onderzoeks, op het wetenschappelijk streven zelf, op den naar wetenschap strevenden mensch. Nu dan. ik kan mij niet denken dat de menschheid op den duur aan dat streven zoovele edele krachten wijden, er den zin en de geestdrift voor bewaren zou, indien zij ooit ten eenenmale kon ophouden bezield en gedragen te worden door die hoogste overtuigingen die aan al het menschelijke eerst de ware wijding geven. De wezenlijke waarde van geheel het wetenschappelijk onderzoek treedt toch dan eerst aan het licht, wanneer het mede dienstbaar blijkt te zijn aan die hoogste belangen. die alleen voor de zedelijk-godsdienstige overtuiging bestaan. Wil en moet niet de wetenschap nuttige kennis kweeken? En mag dat nuttige beperkt worden tot den kring van het stoffelijke? Geen man van wetenschap, die een man is, die een hart heeft, zal dat ooit willen beweren. Doch zoodra men erkent dat het onderzoek ten slotte altijd meer dan stoffelijke, en dus zedelijke belangen moet bevorderen, is tevens erkend, dat alleen waar de laatstgenoemde, de zedelijke belangen, op den rechten prijs worden gesteld, ook de wetenschap recht gewaardeerd zal kunnen worden. Dat nu de levenskracht der zedelijke beginselen van de godsdienst onafscheidelijk is, meen ik thans als erkend te mogen onderstellen. (*)

{==568==} {>>pagina-aanduiding<<}

Maar nog iets anders wensch ik onder uwe aandacht te brengen, waardoor het verband tusschen geloof en wetenschap, zoo als het der laatste ten goede komt, vooral niet minder aan het licht komt. Het ligt in de richting van onzen tijd, het gebied van het weten in den strengen zin des woords, van het positieve weten, steeds scherper, maar dus ook binnen steeds enger grenzen te omschrijven. Wat ons verstand zuiver langs den weg van vergelijkende waarneming der verschijnselen kan bereiken - en dit alleen wordt dan gerekend tot den kring van het eigenlijke weten te behooren - het is, wat het veld des onderzoeks betreft, onnoemelijk veel, maar wat het gehalte der alzoo verkregen kennis betreft en getoetst aan de vele en hoogstaangelegene vragen die het in ons oprijzen doet, zeer weinig. Wat de wetenschap alzoo bereikt en vermag, het is niet anders en niet meer dan de wetten, de regelmaat op te sporen in de verbinding en opvolging der verschijnselen, wel is waar om daaruit dan telkens nieuwe gevolgtrekkingen af te leiden, maar gevolgtrekkingen die geen wetenschappelijke waarde hebben tenzij zij wederom door waarneming bevestigd werden en waardoor dus ook ten slotte alleen de kennis van de wetten wordt uitgebreid. Zelfs voorstellingen die ook op wetenschappelijk gebied in zwang zijn en vaak nauwelijks gemist schijnen te kunnen worden, als die van krachten en werkingen, van een oorzakelijk verband der verschijnselen, in dien zin dat niet alleen het eene bestendig het andere voorafgaat, maar het eene geacht wordt het volgende te weeg te brengen; de voorstelling al verder van een, niet slechts zoover onze ervaring reikt algemeen voorkomenden, maar noodzakelijken, in zichzelf noodzakelijken samenhang der dingen, en nog veel meer die van een zich in dien samenhang openbarende doelmatigheid, het zijn uit streng wetenschappelijk oogpunt bezien, altemaal onbewezen en onbewijsbare onderstellingen, immers nooit door waarneming uittemaken en ook geenszins aan deze ontleend, maar
voortvloeiende uit de natuurlijke denkwijze van ons verstand, wier betrouwbaarheid in het midden moet worden gelaten. Nu moge dit alles zoo zijn, en ik voor mij heb er, onder een aanstonds te vermelden voorbehoud, niets

{==569==} {>>pagina-aanduiding<<}
tegen; maar zooveel is duidelijk, dat, indien men in 't gemeen bij het weten niet leven kan, men allerminst bij dit weten in den strengsten en engsten zin des woords kan leven; ja meer nog, dat wij, ook nog afgezien van andere behoeften, reeds als denkende wezens daarbij onmogelijk kunnen blijven staan. Om hetzelfde nog duidelijker te zeggen: zich tevreden te stellen met de wetenschap, hoe de dingen plegen te gaan; maar de vragen, hoe het komt dat zij zoo gaan, of zij noodzakelijk zoo moeten gaan, en vooral, waartoe het dient en waartoe het ons moet dienen dat zij zoo gaan; in één woord, de vraag naar de beteekenis, den zin, het doel van wereld- en levensloop, deze als vergeefsche vermoeienis voor goed ter zijde te stellen, waarlijk, niemand die zijn denkvermogen geen eerloos ontslag heeft gegeven, is er toe in staat. Wij zullen ons en wij zullen ons altijd van nieuws rekenschap willen geven van de plaats, die wij, wij met al wat ons als menschen eigen is en onderscheidt, in het verband der dingen innemen en van hetgeen wij dienovereenkomstig te beoogen en te verwachten hebben. Wij kunnen niet anders dan samenhang, eenheid zoeken tusschen de uitkomsten van het wetenschappelijk onderzoek en de aspiratiën, de eischen en onderstellingen van ons gemoed, van al wat in ons gevoelt, waardeert, hoopt en vreest, schuwt en liefheeft. Al weten wij dat ons inzicht in dien samenhang uit den aard der zaak zeer onvolledig moet blijven, veel liever een nog eerst aanvankelijk inzicht dan als in den blinde voorttegaan. Wil men nu het vorschen naar deze dingen niet meer wetenschap, maar wijsbegeerte noemen, ik heb er wederom niets tegen, mits - mits men erkenne dat ieder denkend mensch zich tot zoodanig onderzoek gedrongen moet gevoelen, dat ook zij die er zich niet rechtstreeks aan wijden er toch de vruchten van zullen willen genieten, ja dat ieder, bewust of onbewust, onder den invloed verkeert van een mede langs dien weg verkregen
wereldbeschouwing. Maar is dit waar, dan is, meen ik, onbetwistbaar, dat de onontbeerlijke leiding en vastheid bij dezen denkensarbeid dáár alleen voorhanden zal zijn, waar het godsdienstig geloof levende en krachtig is. Wie toch de diepste en heiligste aspiratiën òf nauwelijks kent òf niet vertrouwt, hij zal ook de overige geestelijke levensverschijnselen miskennen en misduiden, of hij zal, scepticus als hij is ten aanzien van het voornaamste, ook ten aanzien van het overige der twijfelzucht in de armen vallen; zoodat

{==570==} {>>pagina-aanduiding<<}
hem ten laatsten toch niet anders overblijft dan al zijn voedsel te zoeken aan den schralen disch der gemelde positieve wetenschap. Wat mij aangaat, ik zit dan nog liever aan met den eenvoudigsten daglooner, die weinig kennis, veel bijgeloof, maar toch ook geloof bezit en, wat de levenspractijk betreft, voornamelijk uit dat geloof redeneert.
Ik gevoel zeer wel dat inzouderheid het laatst besprokene breeder uiteenzetting verdiende; doch ik vrees dat ik, door hier dieper in te treden, licht in vrij afgetrokken beschouwingen vervallen en alzoo misbruik maken zou van uwe welwillendheid. Liever ga ik besluiten met nog enkele opmerkingen van meer voor de hand liggend belang.

Ik heb getracht te doen uitkomen, hoe godsdienst en wetenschap tweeërlei taak te vervullen hebben en hoe noodig het is, zal de eene de rechten der andere niet miskennen, dat geene van beiden hare bevoegdheid te buiten ga. Intusschen is met name uit hetgeen ik laatstelijk aanvoerde reeds gebleken, dat ik verre ben van dit dus verstaan te willen hebben, als zou de godsdienstige en de wetenschappelijke mensch uiteengereten kunnen worden en de een overtuigingen kunnen koesteren en volgen niet die des anderen in tegenspraak. Neen, zulk een tweespalt ware volstrekt onverdragelijk en kan dan ook slechts voorkomen als ziekteverschijnsel. Al is het, dat geloof en onderzoek ieder hun eigen en eigenaardigen gang gaan, dit neemt niet weg dat zij als uitingen van eenzelfden menschelijken aanleg, een gemeenschappelijk uitgangspunt hebben, 'twelk door geen van beiden verloochend mag worden en beiden voortdurend verbindt. Dat gemeenschappelijk uitgangspunt is te vinden, naar ik meen, in hetgeen men wellicht best onzen waarheidszin zou noemen, ik bedoel: het tegelijk met het verlangen naar waarheid in ons ontwakende vertrouwen dat er waarheid is en te vinden is: met andere woorden, dat wij, welverre van blindelings te drijven op de wisselende golven van tallooze, aan geenerlei regel onderworpen en misschien altemaal bedriegelijke gewaarwordingen. integendeel in al wat tot ouze bewustheid komt met een werkelijkheid te doen hebben, die, in stede van een chaos, een kosmos, een welgeordend geheel is, waarin wij nooit vruchteloos regel en samenhang trachten optesporen. Van dit vertronwen gaat ieder weteuschappelijk onderzoek uit. Wie zon toch de

{==571==} {>>pagina-aanduiding<<}
orde gaan nasporen indien hij haar niet onderstelde? En het godsdienstig geloof wederom is niet anders dan de overtuiging, dat ook geheel de bovenzinnelijke wereld niet slechts in de algemeene orde begrepen, maar haar hoogste uitdrukking is, zoodat ook eerst in deze het doel en de reden ligt van al het lagere. Maar dit gemeenschappelijk uitgangspunt van geloof en onderzoek maakt het dus ook onmogelijk, dat wij vrede zouden kunnen hebben bij strijdige uitkomsten van hetgeen het eene stelt en het andere leert. Slechts in een krank gemoed kan het opkomen als godsdienstige te willen vasthouden aan hetgeen men als man van wetenschap, ik zeg niet, niet weet, maar loochent. Men verhaalt van zekeren abt, die tevens een geleerde was, dat hij er voor kerkelijke en wetenschappelijke zaken, niet slechts tweeërlei stel van redeneering, maar ook twee afzonderlijke en van verschillende boekerijen voorziene vertrekken op nahield, om te minder in gevaar te komen zijne zoogenaamd profane leekenlogica te pas te brengen, waar alleen de gewijde, geestelijke dienen kon, of omgekeerd. Onzinnig ondernemen! Maar niet minder onzinnig doet een ieder die, al is het niet op zoo tastelijke wijze, toch inderdaad hetzelfde beproeft. Neen, wij moeten menschen zijn uit één stuk. Wij kunnen geen twee heeren dienen. Het moge er ver, zeer ver van daan zijn dat de godsdienstige en de wetenschappelijke wereldbeschouwing reeds voor onzen blik op alle of de meeste punten in elkander sluiten zouden, dat, gelijk men zegt, de eene de andere reeds zou dekken, dit onvolledige in ons inzicht kunnen wij ons, bij de bewustheid van onze beperktheid, zeer wel getroosten, maar strijd. tegenspraak tusschen hetgeen wij aannemen, nimmermeer!
Maar hoe nu, indien die strijd zich toch voordoet? Dit kan nooit het geval zijn indien het geloof geloof en de wetenschap wetenschap blijft, indien beider bevoegdheid wel onderscheiden en alzoo beider verband juist opgevat wordt. Het gezond godsdienstig geloof kan en zal alle wettig verkregen uitkomsten van waarneming en onderzoek met volkomene gerustheid aanvaarden. overtuigd, dat, wat ook het werkelijk bestand en verband aller bijzondere verschijnselen moge blijken, de zin, het doel van het geheel er niet om verandert, maar altijd in overeenstemming moet wezen met de welvertolkte eischen van gemoed en conscientie. En ziehier nu juist een uitnemende weldaad van de klaardere zelfbewustheid waartoe het godsdienstig geloof in den

{==572==} {>>pagina-aanduiding<<}
nieuweren tijd is gekomen, dat het zich namelijk bevrijd, met vereugde bevrijd gevoelt uit de banden, waarin een onbehoorlijke vermenging met allerlei vreemde bestanddeelen het beklemde en zuchten deed. Was het toch, zooals wij zagen, ver van zeldzaam en wordt het ook nog heden bij velen gezien, dat zij om huns geloofs wil de wetenschap verachten of verdenken, het is inderdaad omdat zij vreezen dat de uitkomsten hetzij dan van natuurkundige, historische, critische of wijsgeerige navorsching, hun ontnemen mochten wat wel is waar tot het gebied dier navorsching behoort, maar door hen ten onrechte met het geloof vereenzelvigd wordt. Ach! welk een beklagelijk geloof, dat met onrust moet afwachten wat het immer voortgaand onderzoek aan het licht brengen zal, dat ootmoedig van de genade der wetenschap leven moet, indien het haar niet in blinden envelmoed uitdrijven wil. Welk een zielsrust, die bedreigd en verstoord kan worden, bij voorbeeld door het bewijs dat het vierde evangelie niet echt, of dat Jezus' lichaam niet uit het graf verrezen is, of door de aanwijzing van een natuurlijk en noodzakelijk verband ook daar waar het nog door velen ontkend of voorbijgezien werd. Neen, dit alles worde onderzocht en worde openbaar zooals het is. Waar het geloof in den levenden God wortelt in den gezonden en onaantastbaren grond van het geestelijk leven zelf, daar tiert het vrij en blij onder Gods vrijen hemel en wordt er niet door geschaad, maar gebaat, indien een zuiverende hand het onkruid rondom wegneemt en het alzoo te ruimer plaats verschaft. Het vrije geloof wil een vrije wetenschap en welverre van deze als een gevaarlijke mededingster te schuwen, ziet het in haar een wel te waardeeren bondgenoote, ja een zuster, innerlijk veel nader verwant dan het oppervlakkig zon schijnen. Ja, innerlijk veel nader verwant. Immers ook het onderzoekend verstand heeft zijn onderstellingen, zijn geloof, buiten hetwelk het nooit een begin gemaakt zon hebben en geen stap verder kan
komen. Welnu, ook het geloovende hart heeft zijn logica, heeft zijn axioma's, die het zich door niets laat ontnemen, en daaronder dit ééne bovenal, als hetgeen alles in zich sluit: dat het beste geen hersenschim kan wezen. Laat mij dit ééne, en ik heb genoeg; laat mij dit ééne, en ik weet dat ieder onderzoek mij ten goede komt en ik verlang, door klaarder inzicht in het verband der dingen, te beter den weg te leeren onderscheiden waarlangs het beste verwezenlijkt wordt. Ontneem mij dat

{==573==} {>>pagina-aanduiding<<}
ééne, en alle levenslust, ja maar ook alle wetenslust vergaat mij. Vergete slechts niemand, dat het niet genoeg is dat anderen ons dat heilig toeverzicht wel willen laten; neen, wij hebben het zelven te behonden en vast te houden en te sterken en dat wel met en door de inspanning van al onze zedelijke krachten. Die inspanning is het waartoe reeds een oud christenschrijver aanspoorde als tot den strijd des geloofs; en ik vertrouw, wij allen noemen dien met hem een edelen, een schoonen, ja den schoonsten strijd.

Amsterdam,
Februari 1868.






{==574==} {>>pagina-aanduiding<<}

Een hoofdstuk uit de geschiedenis van het volksgeloof.

Door Dr. A. Sasse.

De Vaderl. Letteroefeningen van April 1868 bevatten, van de hand van den Heer J.H. Maronier, eene schets van een ‘boek over weerwolven’ geschreven door den Engelschman Baring Gould. Met warme belangstelling las de schrijver dezer regelen dat stuk, waarin hij den oorsprong van het geloof aan weerwolven helder toegelicht hoopte te vinden. Wie ons den oorsprong van eenig volksgeloof klaar en onweêrsprekelijk weet aan wijzen - een volksgeloof dat veelal ontstaan is in de lange reeks van eeuwen, die verliepen eer de taal van een volk voor vaste begrippen vaste woorden aangenomen had - die helpt ons het spoor terugvinden van den weg, dien de menschheid heeft moeten afleggen, om van het punt waarvan zij is uitgegaan te komen op het standpunt waarop wij thans geplaatst zijn. Daarom ook heb ik eene zekere mate van eerbied voor het volksgeloof en acht ik het eenigszins verwaand om van ons verhevener standpunt over dingen, die van ouds geloofd werden te spreken als over volksbijgeloof. Iedere eeuw heeft genoeg aan haar eigen bijgeloof, en het lijdt geen twijfel of veel van hetgeen men thans nog voor waar houdt - hetzij dat men er nog niet aan getwijfeld heeft, òf dat men geen weg er op geweten heeft, om zich van de waarheid daarvan op wetenschappelijke gronden te overtuigen - veel daarvan zal door de volgende tijden evenzeer als bijgeloof aangewezen worden.
In de aangehaalde studie vond ik niet wat ik wenschte, en

{==575==} {>>pagina-aanduiding<<}
het kwam mij voor, dat de schrijver niet bekend was met datgene, wat mij toeschijnt de kern te zijn waarom al wat ons aangaande weerwolven wordt meêgedeeld zich gegroepeerd heeft. Ik kan mij toch moeielijk voorstellen, dat dit door den berigtgever over het hoofd gezien wezen zon, wanneer de schrijver het behoorlijk in het licht gesteld had.
Die kern schijnt mij te liggen in het eerste historische berigt (mij ten minste bekend) dat wij aangaande het vermeende bestaari van weerwolven vinden bij Herodotus, Boek 4 Hoofdstuk 105. Hij zegt daar: ‘de Scythen en de Grieken die in het Scythenland wonen, zeggen dat ieder van de Neuren jaarlijks éénmaal voor weinige dagen een wolf wordt en dan weêr tot zijn, vroegeren toestand terugkeert. Terwijl zij dat nu zeggen, vinden zij bij mij geen geloof, maar zij houden hunne bewering toch vol en bezweeren ze zelfs.’
In de eerste plaats verdient het opmerking, dat Herodotus in zoo sterke bewoordingen zijn ongeloof te kennen geeft aan de verandering der Neuren in weerwolven. Het komt mij voor. dat hieruit met vrij wat waarschijnlijkheid afgeleid kan worden, dat Herodotus nooit van zoo iets als weerwolven gehoord had. Nu wordt in de aangehaalde verhandeling gewezen op Lycaon den koning van Arcadië, die volgens de mythe in een wolf veranderd zijn zou en verder gewezen op eene mededeeling, bij Plinius voorkomende, waarin zelfs van eene periodische verandering van mensch in wolf en omgekeerd - zooals bij de Neuren - sprake is. Pomponius Mela doet niets dan de plaats van Herodotus in het Latijn weêrgeven, en kan dus niet als nieuwe autoriteit aangehaald worden. Men zon zelfs nog meer kunnen afleiden uit de omstandigheid dat bij Plautus een bijvoegelijk naamwoord als zelfstandig voorkomt, zeker wel met eene bijzondere, door het gebruik in het dagelijksch leven geijkte beteekenis. Ik bedoel de plaats in Amphitr. Prol. 123, waar hij van Jupiter die zich in Amphitryon verandert, zegt: ita versipellem se facit, quando lubet. Dat versipellis, van huid verwisselend, zou althans eene der eigenschappen van den weerwolf voortreffelijk teruggeven, en waar Plinius Hist. Natur. Lib 8 cap. 22 over de wolven spreekt, schijnt hij werkelijk met het aangehaalde woord de weerwolven te bedoelen.
Maar is er tegenover de onbekendheid met het begrip weerwolf, die zich bij Herodotus zoo duidelijk verraadt, eenig bewijs

{==576==} {>>pagina-aanduiding<<}
aantevoeren dat de Grieken van zijn tijd in hun eigen land reeds aan weerwolven geloofden? Is dit niet het geval en ik vind er geen bewijs voor aangehaald, dan geloof ik dat de Grieken juist door Herodotus eerst met dit begrip bekend gemaakt werden. De verandering van Lycaon in een wolf, even als die van den bij Plinius genoemde op het feest van Jupiter Lycaeus lag voor de hand sedert men van weerwolven gehoord had en Lycaon zoowel als Lycaeus schijnbaar afgeleid moest worden van λύϰος wolf. Men bedacht niet, dat de beide namen in werkelijkheid afgeleid moeten worden van den Arischen wortel die het aanzijn gegeven heeft onder anderen aan het Latijnsche lux, ons licht enz., een wortel, die met enkele afgeleide woorden als λευϰός wit (eig.: lichtend) in het Grieksch nog bestaat, maar in zijne oorspronkelijke beteekenis van licht in deze taal grootendeels in onbruik geraakt is. Maar daarom te meer kon men den naam van den lichtgod - Jupiter Lycaeus, Lycaon, elders in Thracië Lycurgus - afleiden van een bekenden dierennaam. Het vindingrijke vernuft van den eenen of anderen dichter heeft wel grooter kunststukken van verdichting geleverd dan verband te maken tusschen een onttroonden lichtgod en een wolf. Zou het niet ook een gevolg zijn van hetzelfde misverstand, wanneer een andere lichtgod, Apollo, voorgesteld wordt als λυϰοϰτόνος, de wolvendooder? Ik zou dit liever aannemen, dan hem om dezen naam tot een herdersgod te maken. In ieder geval zou ik bij Apollo als wolvendooder liever denken aan den bestrijder van een wezen, dat men zich als persoonlijk vertegenwoordiger der duisternis voorstelde (gelijk b.v. de wolf Fenrir van de Noordsche mythologie) dan aan een God die de kudden beschermt door de
wolven te weeren of te dooden.
Al wat verder gezegd is omtrent een door Lykaon ingesteld kinder- of menschenoffer, vervalt door de opmerking, dat vrij algemeen, zoo niet geheel zonder uitzondering, de lichtgod met zoodanige offers vereerd werd. Dat is gedeeltelijk reeds aangetoond, en voor een ander deel hoop ik nader gelegenheid te hebben, om dit te bewijzen. Maar voor den oorsprong van het geloof aan weerwolven is hieruit niets te leeren.
Dat dit geloof ontstaan zou zijn uit de gewoonte der Germaansche krijgslieden, om zich te kleeden met de huid der dieren, die zij verslagen hadden, welke kleedij hun in de oogen der vreedzame landbouwers een verschrikkelijk voorkomen gegeven

{==577==} {>>pagina-aanduiding<<}
zou hebben, is mede eene ongegronde meening. Ik wijs weder op het berigt bij Herodotus aangaande de Neuren, van wie het moeielijk te bewijzen vallen zou, dat zij een Germaansche stam waren, terwijl meer er voor schijnt te pleiten, dat zij een Slavische of Finsche stam zijn geweest. Overigens is het ook niet te begrijpen, dat de Berserken wolvenhuiden over hunne wapenrusting gedragen zouden hebben, wanneer men nagaat dat het oud-Noorsch berserkr beteekent: iemand die geen pantser aan heeft (van ber - ons bar in barrevoets en serkr - lang kleed, pantser).
Zou de afleiding van den naam weerwolf ons den oorspronkelijken zin van het woord aan de hand kunnen doen?
Er wordt ons gewezen op ‘vargn, dat in het Noorsch eene dubbele beteekenis heeft en zoowel in den zin van een goddeloos man als van een wolf gebruikt werd. In het Engelsche were (werewolf) en in het Fransche garou of varou (loup-garou), het Deensche var-ulf en het Gothische vaira-ulf zijn de verschillende gedaanteveranderingen van hetzelfde woord te herkennen.’ Maar vargr beteekent zooals Ad. Pictet (les origines indo-européenncs 1 p. 431) duidelijk aangetoond heeft, oorspronkelijk den wolf als roover. De beteekenis goddeloos man is dus stellig eene afgeleide, te meer omdat anderen in die afgeleide beteekenis het woord: weggejaagde gebruiken b.v. Dietrich in zijn Alt-Nordsches Lesebuch, Leipzig 1864, en deze beteekenis wordt zelfs zeer eigenaardig toegelicht door het Angelsaksische vonnis: hij zal weggedreven worden als een wolf, en zoo ver voortgejaagd als men de wolven pleegt voort te jagen.’
Is de eerste lettergreep van weerwolf werkelijk afgeleid van varg (de r is de uitgang van den nominativus)? Het Fransche woord garou, waarvan de g als zoo dikwijls een oorspronkelijke Latijnsche v of Germaansche v, w, vervangen kan hebben, wijst met eenige waarschijnlijkheid daarop, dat het woord uitging op een w, die een meer oorspronkelijke g verving. Zóó zou dan garou geheel gelijk zijn aan varg en in loup-garou de Latijnsche en de Germaansche naam van den wolf naast elkander staan.
Dat is nu juist niet bijzonder vreemd, waar een volk zich aan eene vreemde taal is gaan gewennen. Dergelijke zamenstellingen kunnen echter uit den aard der zaak niet voorkomen, zoolang het ééne woord met zijne oorspronkelijke beteekenis bekend blijft. Eerst wanneer deze verloren is en men hoogstens alleen nog een onbestemd begrip heeft overgehouden van wat er meê te kennen gegeven

{==578==} {>>pagina-aanduiding<<}
werd, kan een op deze wijze zamengesteld woord ontstaan. Passen wij dezen regel toe op het Deensche en Zweedsche varulf. dan verdient het de aandacht dat het Deensch, 't welk toch mede van het Oud-Noordsch afstamt, het woord varg niet kent, maar voor ons wolf het ook in vorm daarmede overeenkomende woord ulv gebruikt. Het Zweedsch daarentegen gebruikt voor wolf zoowel varg, als ulf, maar in alle zamenstellingen allen varg. In verband met den boven opgegeven regel zou men dus hieruit moeten opmaken, dat het woord weerwolf ontstaan is op de grenzen van het gebied, waarin de woorden varg en ulf voor wolf gebruikt worden. Dit zou dan ongeveer in Denemarken zijn. Waar het zoogenaamd Gothische vaira-ulf van daan komt, is niet intezien, daar de gothische naam voor wolf vulfs is en vair niets anders dan man beteekent.
Maar juist deze beteekenis doet als van zelf de vraag opkomen: zou het weer in weerwolf ook juist dit goth. vair, oud-Noordsch ver = man kunnen zijn, dat met tamelijk gewijzigde beteekenis nog overgebleven is in ons wereld. zooals wijlen te Winkel vroeger op voortreffelijke wijze uiteengezet heeft. Dan zou de beteekenis van het woord zoo eenvoudig mogelijk zijn, namelijk man-wolf, λυϰανϑρωπός. Uit de Slavische talen is voor ons doel ook niet veel licht te halen. In het Boheemsch heet de weerwolf wlkodlak, en het Poolsch wilkolak van wlk, wilk = wolf. In het Russisch heet de weerwolf zooveel als: de veranderde.

Verder houd ik mij overtuigd, dat dáár waar krankzinnigen zich als lykanthropen voordeden, de aard der ziekelijke verschijnselen die zij vertoonden, te weeggebragt werd door hetgeen zij vroeger over weerwolven gehoord hadden. Ook hier geldt het: nihil est in intellectu quod non prins fnerit in sensu. Er bestaat geen reden om aantenemen, dat krankzinnigen zich als lykanthropen voorgedaan zouden hebben, wanneer zij niet vroeger van zoo iets gehoord hadden en nog veel minder reden om te denken dat het geloof aan weerwolven ontstaan zou zijn uit de vreemde handelingen van krankzinnigen. Waar het geloof aan weerwolven niet bestaat, zal men geen krankzinnigen vinden, die zich zelf daarvoor honden en daarnaar handelen.
Ook de oude dierenvereering schijnt mij niet in staat om voldoende opheldering te geven over het ontstaan van het geloof aan weerwolven. Nergens was die verder gedreven dan bij

{==579==} {>>pagina-aanduiding<<}
de Egyptenaren, nergens is nog tegenwoordig die vereering sterker dan bij vele Finsche stammen of in het geheel bij de bewoners van Noord-Azië ten aanzien van den beer, die bij sommigen als eene Godheid levend in eene kooi gehouden wordt, die volgens hen geen dier is, maar een mensch in dierengedaante, die niet anders genoemd wordt dan ‘het schoone dier,’ de ‘nagelgrijsaard’ of de ‘pelsvader’ en wien, wanneer hij bij gelegenheid met een pijl of geweerkogel begroet wordt, zooveel complimenten gemaakt worden, dat hij het onmogelijk kwalijk nemen kan (Hartwig. In het Noorden I. p. 155). Toch is van weerbeeren, om 't zoo te noemen, bij die volkeren niets bekend.
Dat het geloof aan weerwolven zoo algemeen verspreid was, anders dan door ontleening, geloof ik niet. Zoo moet in een Hebreeuwsch werk het woord 
{== afbeelding 	==} {>>afbeelding<<}
    
 voorkomen dat ϰυνάνϑρωπος is zoowel naar den vorm als naar de beteekenis. Is dit geloof dus oorspronkelijk niet zoo algemeen verbreid, dan kan het ook niet uit een algemeenen karaktertrek van de menschelijke natuur verklaard worden, met name niet uit aangeboren bloeddorstigheid, die bij volwassenen veel meer dan men gewoonlijk denkt met wellustigheid zamenhangt.
De eenige weg om iets meer te begrijpen van het geloof aan weerwolven, zou zijn den oorsprong op te zoeken van het vrij verwante geloof aan vampyrs. Mij ontbreken op dit oogenblik de middelen om iets meer aangaande den oorsprong van dit geloof te weten te komen ten eenenmale, en ik bepaal mij er dus bij om de aandacht op dit punt te vestigen.

Zaandam, Juni 1868.





{==580==} {>>pagina-aanduiding<<}

Frans Slingervrij.

(Uit het leven van een dwaas.)

Door J.J.Th. Scharff.

Hij is al lang dood - de man uit wiens levensgeschiedenis ik het een en ander vertellen wil. Hij is al lang dood en begraven en vergeten. Geen tombe van metaal, geen marmeren zerk, geen bloemstruik zelfs wijst de plaats aan, waar hij ligt. Ook heeft de wereld de geheugenis van zijn naam niet eens meer bewaard, want als gij haar vraagt wie ‘Frans Slingervrij’ was, dan ziet zij u aan met een idiotenblik, haalt de schouders op en zegt eindelijk al meesmnilend: ‘Mijnheer is zeker, evenals wijlen de schoone slaapster in 't bosch, heel, heel lang absent geweest van de beschaafde maatschappij - want van dien man, naar wien mijnheer vraagt, hebben wij nooit gehoord: die familie is vast uitgestorven; de tegenwoordige geslachten dragen meer den naam van Slingerpad, Bochtig, Zig-Zag, Kronkelman, Draaimolen, Voor-zich en Voorzichtig; ziet u, dat zijn op 't oogenblik meer de vocativi der familieën; maar Slingervrij.... zooals ik zeg.... onbekend! hors de saison!’
En wij kunnen het de wereld ook niet kwalijk nemen, dat zij hem niet kent, want hij is een obscuur man en waarom hij eigenlijk op aarde moest zijn, begrijp ik niet goed; hij verschilde van de gewone menschen zoo geheel en al, dat hij van een andere stof geweven scheen dan zij. - Waarom ik dan van hem wat ga vertellen? 'k Weet niet - zoo maar - misschien ook

{==581==} {>>pagina-aanduiding<<}
wel om onze deugden te doen schitteren tegenover zijn dwaasheid en verdorvenheid en om ons daardoor wat meer de gave der zelfverheffing deelachtig te doen worden, aangezien zoo weinigen die bezitten.
Ik was dan onlangs - wáár, doet er niet toe - bij iemand in een vertrek, - waarin zich een nette boekekast bevond; - halverwege van boven met glazen deuren en de benedenhelft van palisunderhout stond zij daar - o zoo deftig! - Achter het glas nu blonken een menigte allerkeurigste bandjens met goud en groen, zilver en blauw, wit en rood, fluweel en satijn,... oogverblindend! ‘Maar wat zou daar achter dat onderste, houten gedeelte zich verbergen?’ zoo dacht ik; ‘zou daar ook zooveel moois zijn, of zou die boekekast, evenals de mensch, 't fraaiste laten zien, maar wat door de muizen afgeknaagd of bestoven is achterwege houden?’ Dat deze gedachte naar filosofie riekte, stemt gij dadelijk toe; maar van tijd tot tijd wijsgeerig te zijn, dat mag immers wel? als men 't maar niet is als zoo menigeen, van wiens bespiegelingen men met den besten wil van de wereld niets kan begrijpen.
‘Och, mijnheer! mag ik eens in uw boeken rommelen?’ vroeg ik aan den huisheer: ‘dat 's zoo'n oude liefhebberij van me!’
‘Met pleizier, mijn beste man! met pleizier,’ was 't antwoord: ‘als ik maar niet meê moet doen! want je begrijpt, dat ding staat daar, omdat het zoo behoort, - even als in een kamer, waar nog al wat groen wordt gevonden, zoo'n wintertjen of wat van Schelfhout niet onaardig den heerschenden toon breekt - maar weet je, ik maak nooit gebruik van dien boel! 'k hond niet van lezen... vermoeijenis des geestes! - daar had Salomo gelijk aan... of neen, die prediker is niet van Salomo, hè? nu, mij ook goed, die andere dan! - Als er zoo'n nieuwe roman uitkomt, dan kijk ik er eens in, om 's avonds... zoo... op een soirée... enfin, compris? maar anders.. nee.. dank je! Wel wat anders te doen!’ en zoo verder, en zoo verder; de rest van de speech zal ik u maar sparen. Ik kreeg den sleutel die eerst te zoek was - een treffend bewijs voor de waarheidsliefde van den Schelfhout-prediker-soirée-man - en al mijn kracht werd vereischt om het slot open te maken; maar ‘geduld, die schoone zaak’ deed mij zegevieren en daar begon de jacht, vooral op de onderste planken - met, jawel, grauwe bandjens. - Daar had ik echter toch méér fiducie op dan op die bovenste

{==582==} {>>pagina-aanduiding<<}
mooiigheden, omdat ik wel eens gehoord had dat menschen met zooveel goud en kleuren op het kleed niet altijd de beste zijn van inhoud en dat bracht ik zoo op de boeken over. Maar - ronduit gezegd, die illusie van in de grauwe bandjens wat goeds te zullen vinden, werd mij spoedig benomen; vooreerst vond ik er veel grieksch in, b. v; - nu... dat lezen wij toch niet meer; verbeeldt u zoo'n Sofokles! die man maakte heel andere treurspelen, dan men dat tegenwoordig doet! - En buitendien - een treurspel... neen - daarvoor gaat men niet naar den Schouwburg... Daar wil men wat anders zien en hooren; een opera comique waarin Mignon en Wilhelm Meister zoo aardig zijn, en zoo'n ander stuk waarin Zeus om zijn ‘zondagschen donderkeil vraagt,’ o zoo grappig! en dan: ‘hebt ge la belle Helène gezien?’ Achilles aan een ganzebord en Agamemnon vertellende dat hij een koning uit een heldendicht is? Dat is eerst uitnemend! dat slaat de poëzie zoo plat als een pannekoek en daar moet het maar heen met de kunst! - Ristori, ba! - Maar ik vond er nog meer, op die onderste planken; - horribile dictu, een Dante. Wat heb ik gelachen! Dante die altijd om Beatrice en nooit om de koers der metallieken dacht! Wat een antikwiteit! Bizonder geschikt om opgedolven te worden uit de eene of andere verzwolgen stad. - Verder een onöpengesneden Vondel! ‘Juist zoo,’ dacht ik, ‘het dun gezaaid gestarnt verschiet! Ge hebt het zelf gezegd; juist zoo!’ - Wijders een halve Don Quichot, een brok van Shakespeare, een Nathan der Weise (ongeschonden exemplaar, zonder één vlek) en zoo voorts; enfin, een heele rommelzoô, waarop men gerust, zonder de duisteruis te schaden: ‘Scheurpapier’ kan schrijven. Derhalve niet veel vond ik op die onderste planken. Juist op het punt om de kast dicht te doen en in verdrietige stemming, viel mijn oog op een boek, (met 
permissie van de heeren puristen - mijn oogblik viel) dat ik tot nog toe niet bemerkt had. Ik nam het op, bladerde het door en was ten slotte verdiept in de lezing er van. Vreemd, zeer vreemd, maar - mooi, prachtig, subliem, vol levenswijsheid! 'k Heb permissie gevraagd om 't meê te nemen en het eens op mijn gemak te bestudeeren. Dubbel heeft het mijn moeite beloond, ieder woord was een goudmijn; ik zal er een nienwerwetsche uitgaaf van bezorgen (met vignet en goud op sneê voor de parade; in een gewoon bandjen voor de lezers)

{==583==} {>>pagina-aanduiding<<}
bij de gebroeders Malloot en Comp: prijs: voor de parade ƒ 5.50, voor de lezers ƒ 2.25. -
Voor ik die uitgaaf echter bezorg, zal ik u het een en ander uit het ‘gevonden boek’ meêdeelen: - dat heb ik in den aanhef van mijn verhaal al zoo wat gezegd - maar vergeef mij dat; ik ben als de meesten, 'k repeteer wel eens 't een en ander zonder noodzaak en aangezien mijn praeludium nu uit is - ga ik tot het verhaal zelve over.
De titel - want ieder boek heeft gewoonlijk een titel, meestal nietsbednidend maar weidsch, even als onder de menschen alweêr - de titel luidt:
‘Van Frans Slingervrij, of hoe een mensch, die de gewoonten en regelen der vaderen niet eert en in aanwezen hondt, onzaliglijk leeft en sterft, der jeugd ten spiegel voorgehouden.’
Het jaartal van de uitgave was er afgescheurd, maar naar den stijl (die ik hier gemoderniseerd heb natuurlijk) en naar de letter des druks (voorzangers-nederduitsch en couranten stijl, ook wel bij nutsredenaren in gebruik) was het stellig van 1508. - Maar ik ga nog verder. Op het voetspoor der conjecturen-geleerden moet dit boek ‘geprint’ zijn naar een handschrift van 809 of 1103, omdat... ja... omdat... ik er dat voor houd. -
‘Hemelsche goedheid!’ roept er een van de nieuwe leer, en een van de oude zegt: ‘Hemelsche genade! - gij wilt ons toch niet op middeleeuwsche ideeën trakteeren?!’
Neen, mijne vrienden! neen, zij zijn nog zeer in zwang, de denkbeelden van dat ‘gevonden boek’ nl. voor zoover zij van Frans niet uitgaan!
Weest maar gerust! - Uw dommeligheid zal het niet storen - want Frans krijgt ongelijk, ja waarachtig. Frans krijgt ongelijk. 'k zal er voor zorgen! -
Dat gij evenwel - en dit is een aanspraak aan des auteurs schim - dat gij evenwel, met uw boek, niet eerder bekend zijt geworden dan thans. 't moet u niet bedroeven! troost u met de gedachte dat ‘Ondank 's werelds loon is’ en dat wij het over 't algemeen eens zijn met de leer, uitgedrukt in de volgende, bekende strofen:

‘Wie tot eere wil geraken 
Moet geen kathedralen bouwen, 
Maar Eau de Cologne maken!’ 


{==584==} {>>pagina-aanduiding<<}

Vraag het maar te Keulen aan den bouwmeester van den Dom en aan Jean Marie Farina.

Het boek begint met de geboorte van Frans; want geboren moet men worden, qua mensch, op welk een manier dan ook. Aangaande groote mannen of coryfeeën heeft men over die wijze waarop, veel gefilosofeerd, maar met Frans behoeven wij zooveel omslag niet te maken om hem op de wereld te krijgen, want hij was geen groot man. - Zijn vaderstad wordt Snobsia genoemd. Verscheidene geleerden hebben gezocht naar den oorsprong van dien naam. Sommigen hunner wilden, om den latijnschen uitgang, dat het een Romeinsche kolonie was geweest; anderen brachten het in verband met het engelsche Snob dat ‘een minder beschaafd’ man aanduidt; anderen zeiden weêr wat anders en het ontbrak niet aan de verheffing der fantasie tot absolute waarheid, tout comme chez nous. - In Snobsia nu heerschte vrede en rust, want wie van de een of andere inzetting afweek, werd zóó besproken, uitgefloten, uitgesloten, met het teeken der verachting gemerkt en in de wielen gereden van en door het publiek, dat de schender der gewoonte spoedig berouw had. Wanneer de Snobsiaansche burgerij had besloten dat een cirkel vierkant en de zon een nachtelijk verschijnsel was, dan moest ieder die den vrede beminde, zich daarin schikken op bovengemelde poene. - Men noemde dat: ‘de publieke opinie eerbiedigen.’ En zoo behoort het ook! De publieke opinie is de godin, die in hemel en op aarde heerschen moet, want zij heeft de waarheid zoo innig lief en is zoo David- en Jonathanachtig verbonden met de rechtvaardigheid. Ieder geve derhalve zijn persoonlijke inzichten aan haar gevangen, want zij is de alleen-wijze; trotseer haar niet! wie haar hoont wordt gekruisigd, wie haar hoort, blijft hoogepriester! - Dat wisten ook de Snobsianen - heilig was hun de publieke opinie - en zoo was hun stad, toen Frans geboren werd, een plaats waar men heerlijk kon slapen, nooit leed aan hoofdpijn, 's avonds zoo gezellig bijeen was om te spreken over Mijnheer A, Mevrouw
B, of de familie C, (die er dan niet bij waren, want men beminde den vrede) in 't kort een juweeltijen van een stad. - Dat oord, - zoo zingt een sombere Sage - is sinds door de zee verzwolgen, en te stillen middernacht kan

{==585==} {>>pagina-aanduiding<<}
men nog het droomen hooren en geeuwen der inwoners, die door alles heen bleven sluimeren. Sommige verdraaiers van overleveringen zeggen, dat ‘Snobsia door de zee verzwolgen’ beteekent: een stad waar zulk een geest heerscht, als de straks beschrevene, wordt door den oceaan der duisternis bedekt, terwijl de bewoners het niet bemerken en, neêrgestrekt op de voorvaderlijke peluwen, niets doen om dat te verhinderen; - doch, zooals gezegd is, dat zijn verdraaiers der geschiedenis: 't is ook veel verstandiger alles maar letterlijk op te vatten, anders krijgen wij overloop van poëzie. - Anderen verklaren weêr dat Snobsia zelf nooit bestaan heeft, maar een type is van vele, later verrezene, steden. - Die ongelukkigen! gelooven zij dan niets van wat de oudheid ons verzekert, en gaat op die wijze niet kerk en staat, maatschappij en huisgezin te gronde? Wij willen wijzer zijn. Wij nemen aan dat Snobsia overstroomd is door de baren der zee en dat men nog de verdronken stedelingen kan hooren geeuwen; zoo redden wij, als een anderen Europeeschen vrede, het heil der 19e eeuw. - Keeren wij nu naar Frans terug. Voor hij geboren werd had zijn moeder een droom, een wonderlijken droom. Dat was zoo de gewoonte in dien tijd. Zij zag nl. een akker, waarop vele schoone Snobsiaansche bloemen en planten groeiden, als: 't kruidjen-roer-mij-niet, het nachtviooltjen, de paardebloem, de kervel, de Judaspenning en zoo al voort. Daar springt plotseling een gehoornde bok van achter haar te voorschijn, die al die pracht vertreden zou hebben, ware er niet bij tijds een Snobsiaan gekomen, die hem verdreven had met steenworpen en in een sloot joeg, waarin hij verdween. Toen daalde er een rozekleurige wolk naar beneden, waarop een geheel bestjenshuis zich bevond. Daar trilde een lied, door een menigte negentigjarige lippen aangeheven en onder dat concert ontwaakte de goede vrouw, luid schreiende, want zij dacht: ‘Die bok is een
profetie op mijn zoon en diens karakter!’
Den volgenden dag wist gansch Snobsia dien droom en was geheel ontsteld. Het eerste, wat men deed, toen Frans het tooneel dezer wereld betrad, was zijn hoofd betasten, of er soms iets hoornachtigs over lag en men vond zich zeer gerustgesteld toen dat gevreesde ‘iets’ ontbrak. En toch, het eind der geschiedenis zal leeren dat er werkelijk aan een monster het leven was geschonken; een monster, dat de Snobsiaansche bloemen

{==586==} {>>pagina-aanduiding<<}
wilde vertreden, maar, gelukkig! bij tijds onschadelijk gemaakt. door het bestjenshuis werd nagekreten. Waarom hield de dwaze zich ook niet aan de publieke opinie en de heerschende gewoonten? Waarom vond hij de bloemen zijns lands niet mooi? Waarom... maar zoover zijn wij nog niet; de verzuchtingen behooren aan 't eind.
Van zijn kindsche jaren zal ik maar niet veel verhalen, als zijnde dit het minst merkwaardige voor 't oogenblik. Alleen zij u meêgedeeld dat Snobsiaansche zede hem deed bakeren, zoodat hij zich niet kon bewegen en het waarlijk de schuld van de baker niet was, dat Frans later zich mocht verheugen in rechtheid van lijf en leden. Die zelfde zede gaf hem beschuitskrnimels in een neteldoeksch lapjen gewikkeld, dat doortrokken was van melk en suiker; (welke tak van industrie ‘dotjens maken’ heette); eet smakelijk, lieve jongen! - Die zelfde zede zette hem slaapmutsjens op en wiesch hem met warm water; - alles als in 1868! Goede instellingen blijven toch maar fiks in stand! dat troost ons zoo bij den arbeid voor wat goed is.
Van bakeren gesproken - bij het vele nut dat het bezit, voegt het ook nog een zedelijk voordeel; het leert ons nl. reeds met den paplepel, dat men in de wereld zijn handen en voeten niet naar willekeur mag uitslaan en gebruiken, dat men zich niet vrij ontwikkelen mag, maar altijd respect moet hebben voor die windselen en doeken, die den naam dragen van ‘verfijning, conversatietoon, visiteleugens’ en wat er zoo meer roijaal en rond is, hier beneden. 'k Zou niet graag willen dat de zuigeling van deze nuttige lessen verstoken bleef en daarom als het volk opgeroepen wordt, om voor of tegen het ingebakerd worden te stemmen, dan roep ik: ‘Vóór het inbakeren der jonge natie! Vóór het vastleggen van 't jonge Holland!’
Bij Frans echter miste het bakeren voornoemd zedelijk doel, want hij is er geen haar beter om geworden en dien ten gevolge werd hij rampzalig....

Alle Schuld rächt sich auf Erden. 

Toen de held van deze historie drie jaar was, zond de Snobsiaansche zede hem naar een bewaarschool. Een nuttige instelling! Hij reciteerde al zoo spoedig en zoo lief:
‘Mijn hoepel en priktol verruil ik voor boeken.’
En Génestet mag zeggen dat dit farizeetjen-spelen is - maar

{==587==} {>>pagina-aanduiding<<}
dat is niet waar, want Frans kon zijn zeggen dogmatiesch verdedigen, zooveel bewaarschooltheologie deed hij op in korten tijd; 't was of men een president van een jongelings-vereeniging hoorde, als hij bezig was. Dat dit alles hoogst natuurlijk is in een kind, en dat een kind daar ontzettend veel aan heeft, behoeft wel geen betoog. - De Spartanen - maar dat was een barbaarsch volk, dat nooit de laatste modeplaat uit Parijs ontbood - zeiden dat de moeder de zeven eerste jaren van haar kroost moest leiden, als zijnde zij het meest geschikt om het jonge hart natuurlijk en waar te maken; maar grooter gekheid is er wel nooit uitgesproken op aarde; want behalve het gemak dat men voor eenige guldens in de maand zijn kinderen overdag kwijt is en van de zorg ontslagen om er naar te kijken (dat wil zeggen op hun vorming te letten, als men 't goed verstaat) heeft een bewaarschool ook nog dit voordeel, dat men niet let op de bizondere karakters der verschillende wereldburgertjens, maar dat zij allen over één kam geschoren worden en binnen een jaar, pedante, versjenskennende, geleerde, dogmatiesche bleekneusjeus zijn. Al die voordeelen overdacht Sparta niet, toen het zeide: ‘Een kind blijve tot zijn zevende jaar bij de moeder!’ Zulke barbaarsche stellingen! - Gelukkig dat zij ijdel zijn gemaakt door het Snobsianisme!
Maar genoeg over dit alles: wij hooren en zien dagelijks de praktijk der anti-Spartaansche theorie en daarom zwijgen wij; bekende zaken te herhalen is verveelend. - Wij zullen ook niet veel over de verdere opvoeding van Frans spreken. Deze toch ging den gewonen en goedbevonden weg, d.i. africhten en dresseeren voor toekomstige examina. Ook dit is te prijzen. De ontwikkeling van den mensch is niet noodzakelijk dan voor zoover zij in staat stelt om later het een of ander baantjen. betrekking of ambt niet al te gek waar te nemen, te bekleeden of te bedienen. Wil een jongen koopman worden - een meisjen behoeft niets te worden gewoonlijk, dus is vrij van ontwikkeling - dan leere hij de taal van dat land, waarmede de zaak van zijn vader handel drijft; verder, boekhouden, rekenen, lezen en schrijven en dán als hij de 14 gepasseerd is, kome hij op 't kantoor, in de fabriek, op de molen of wat zijn vader heeft. Aan al het andere blijve hij vreemd; hij leere niets, dan wat in zijn vak te pas komt en dat nog niet eens goed; juist als in China (behalve dat men het daar goed leert). Dat geeft

{==588==} {>>pagina-aanduiding<<}
geen ruimen. vrijen blik op en in het leven en is geen propaganda voor Socrates' leer: ‘Kennis baart deugd,’ welke leer heidensch en dus verfoeielijk is. Moet een jongen later naar een akademie, dan... nu ja... in Godsnaam!... dan krijge Latijn en Grieksch ook een beurt, maar liefst zoo kort mogelijk, want ‘'t is maar, omdat het vereischt wordt.’ Men ziet het nog niet algemeen goed in, maar kunsten en wetenschappen moeten houten bruggetjens zijn om tot een ambt te komen, maar geen marmeren, breede trappen naar den tempel van 't humanisme. Gekheid! Leve Snobsia!
Frans echter, de domme Frans, dong op deze redenering veel af, toen hij tot zijn verstand was gekomen. - De onzinnige wilde wijzer zijn dan de sleur.
‘Frans, je moest bij mij op 't kantoor komen’, zei zijn vader op zekeren dag tot hem; ‘dat zou mij veel pleizier doen; daar is het hervonden paradijs. 2 × 2 is 8; 4 × 4 is 28: zóó vermenigvuldigen wij, mijn jongen! - Ons ideaal is een weidsch hotel. in de stad, een villa buiten de stad en een ton of wat rente in en buiten de stad. Is het niet schoon om dagelijks zijn schatten te zien groeien?’
‘Ja maar papa!...’
‘Nee, nee, houd je nu even bedaard! geeft dat geen macht geen aanzien, alles wat men begeert? Is het goud niet de sleutel tot alle geheimenissen, het zwaard dat de wereld overwint?’
‘Niet direkt papa!’
‘Houd je nu toch even bedaard met je interpellaties; dat interpelleeren brengt het grootste onheil te weeg! - Wat heb je aan je zoogenaamde schoone ontwikkeling, je ideeën, je kunsten, als de kroon er niet bij is - een welgevulde brandkast?... Armoê troef, ventjen! Ik heb u lang gadegeslagen; gij hebt een afkeer van 't Snobsiaansche; u ontbreken praktiesche beginselen; wat uw grootvader mij en ik u inprentte - gij noemt het verouderde begrippen. Gij vereert talenten, - was het in 's hemelsch naam maar het grieksche talent dat ƒ 1800 deed, ik zou met trotschheid op u wijzen en zeggen. ‘Dat is mijn zoon!’ maar helaas! gij meent wat anders; gij bedoelt dat knoeien met verw; 't is zonde van den tijd, die er aan besteed wordt en van het doek, ontstolen aan het kamerbehang! gij bedoelt dat marmerhakken om er naakte vrouwspersonen uit te krijgen; onzedelijk vooreerst, en dàn, te kort ge-
{==589==} {>>pagina-aanduiding<<}
daan aan de schoorsteenmantels! Ik zal maar zwijgen van dat krassen op kattedarmen en blazen in koper; maak van dat koper blakers, en laat die kat leven dan kan zij ten minste nog muizen vangen! - Gij wilt wetenschap! nog gekker, als 't kan! Daar is maar één wetenschap die nuttig is, de groote beurs is haar tempel en haar priesters en profeten prediken: 81⅜, 69½, 74¼!
Frans, Frans, gij zult onzalig leven en sterven, als gij naar mij niet hoort; maar omdat gij niet geneigd zijt tot het Snobsiaansche, welnu - doe, wat uw verdwaasd hart u ingeeft; drijf tot walgens toe in de zee van wat gij en uw kranke verbeelding schoon en grootsch noemen, middelerwijl bid ik Mercurius dat hij u tot betere speculaties ontvlamme; 181½, 69¼!’
‘Twee steken overhalen, drie steken omslaan!’ prevelde Mevrouw, de moeder van Frans, wierp een groote wollen kluwen op tafel, breidde voort aan de slaapmuts van haar echtvriend en dacht weemoedig aan haar droom.
Het zou te lang duren om al de bizonderheden op te noemen, die er nog voorgevallen zijn in den tijd, dat Frans zich voor de akademie bekwaamde. Genoeg, dunkt mij, als ik u zeg dat papa van tijd tot tijd zijn ‘vijf- en zestig- drie- achtiendertjens’ met weedom des harten aanzag, als hij eens in de toekomst blikte en aan de vreemde manieën en vrijheidskoortsen van zijn zoon dacht. Arm geld, moet gij tot niets anders dienen dan tot het vormen van een menschelijken geest, tot het verbeteren, kan het zijn, van een menschenhart, en het verhelderen van een menschenverstand? Treurige bestemming, om middel te zijn en geen doel! En dan nog welk een middel? Om de menschen te toonen dat uw bezitter naar luim en lust en willekeur kan leven, dat hij kan koopen en verkoopen, wat hem goeddunkt: rang en stand, eer en menschenzielen, grootheid en weelde? neen, helaas! arm geld! daartoe zult gij niet gebruikt worden! Uw bestemming is de armzalige en nietige: om een bruikbaar man aan de maatschappij te leveren; maar het zal niet gelukken! Verkeerd aangewende middelen brengen geen gezegende gevolgen! Hallelujah, Snobsia's filozofie zal blijken de ware te zijn, en Frans zal ondergaan, veracht in 't eerst, en vergeten op 't laatst... Hosannah, gezegend is hij, die komt als profeet van 't Snobsianisme; strooit zijn weg met palmtakken vol, breidt uw kleederen voor hem uit op zijn pad, zalft hem tot hoogepriester in uw tempel, gij zonen der alledaagschheid, der licht

{==590==} {>>pagina-aanduiding<<}
schuwheid. der kleingeestigheid! - want met zulk een hoogepriester hebt gij geen kans dat de kinderen der menschelijkheid bizonder lang hun ravengekras van het: ‘Wee u, wee u, geveinsden!’ zullen doen hooren; aangezien wel spoedig de stem van dien machthebber zal spreken: ‘Wij hebben een wet, en naar die wet moeten zij sterven!’ - Doch wij willen nu, zonder omwegen, Frans aan de akademie gaan opzoeken, in dien rampzaligen tijd, toen hij zijn gansche carrière bedierf en zijn uitzichten in den grond boorde, omdat het woord ‘conventie’ niet in zijn lexicon stond; omdat hij droomde van hervorming en vrijheid en zieleädel - hetwelk is onzin, dwaasheid en bombast.
Frans was ingeschreven geworden en groen geweest en na het einde van een paar bange weken ontslagen van zijn banden. Nu ademde hij vrij en goed en had den tijd voor zichzelf. Hij keek hier en keek daar en vond veel dat aan zijne verwachtingen niet beantwoordde. - Maar hoewel hij zoogenaamd ‘ontgroend’ was, hij had toch de groenheid des geestes niet afgelegd, want hij zeî nooit iets tegen zijn gemoed in en vergat - 't was geen misdaad, 't was erger. 't was een fout! - den wenk der bekwame staatslieden: ‘De woorden zijn uitgevonden, om de gedachten te verbergen!’ - En zoo gebeurde het, dat hij op zekeren avond bij een hooggeleerde zich bevond, en dit tooneel voorviel. - Vroolijk flikkerde het haardvuur, waarbij professor. denkende: ‘Wat ben ik toch een piet!’ (‘en omdat hij dat dacht, was hij het niet!’) zou Rimax zeggen, in een gemakkelijke fauteuil zich neêrgezet had. Mevrouw zijn echtgenoot had tegenover hem plaats genomen. met een groot theeblad voor zich waarop, in zilver en chineesch porcelein, met wansmakige, horribele figuren, die te recht ‘lange lijzen’ heeten, alles stond wat tot het vak van theeschenken behoort. Entrée de chambre van Frans. - Ah, ridicule! Hij loopt niet eerst eenige treden vooruit. blijft dan niet stilstaan en laat dan zijn hoofd niet op de borst nederzinken, alsof hij plotseling, als een spreenw in de vlucht, aangeschoten is: niets van dat alles; geen dansmeester, maar de natuur leerde hem zijn compliment maken; ah, ridicule! - Mevrouw verwaardigt hem met een ligt hoofdknikjen en een allerfijnst-meêwarig glimlachjen, zooals gij ze ook wel eens hebt ontvangen, mijne lezers en lezeressen! (ik hoop niet: ook uitgedeeld hebt, dat zou niet vóór u pleiten) een hoofdknikjen en een glimlachjendie beduiden moeten: ‘Zijt gij niet overzalig

{==591==} {>>pagina-aanduiding<<}
dat ik u groet!’ Dat werkt op onze onchristelijke wenschuitingen. Professor ziet even om en zegt: ‘Mijnheer Slingervrij, niet waar?’ ‘Om u te dienen!’ ‘Neem plaats, mijnheer!’ Mevrouw schenkt hem een kopjen thee na de voorafgaande vraag van: ‘suikew en mewk?’ Mevrouw veinsde dit gebrek in haar spraakorgaan, denkende dat het mooi en elegant was om de taal te verknoeien (iets, dat onze schrijvers en schrijfsters. hier en daar, met haar eens zijn) en om voor de 1 en de r een w of g te zeggen. - Zoo waren in die dagen de menschen! Sommigen vonden het niet gedistingueerd genoeg om slecht te spreken maar wilden daarbij nog slecht zien ook, weshalve zij steeds een bril met vensterglas droegen of een lorgnet aanbaden. Één ding verwondert mij; dit nl. dat men niet kreupel ging loopen of zich bochelde voor de chiqne. Gelukkig heeft men in onze dagen deze zwakheden van Snobsia - het beste paard struikelt wel eens en daarom, Snobsia had een paar zwakheden bij al haar sterkte en kracht - vermeden en vindt men algemeen een gebrek een gebrek - lastig voor den bezitter, maar niet benijdens- of navolgingswaardig. Het praatjen over weêr en wind en of mijnheer al gewend was en goede kamers had getroffen etc. was te spoedig afgeloopen, want Frans had de conversatiegave niet, nl: om over niets een goed half uur te kunnen spreken en dan te bedanken voor: ‘aangenaam bijzijn;’ daarom begon hij maar zoodra de mogelijkheid er toe bestond het volgende gesprek: ‘Professor, de akademie valt me niet bijzonder meê!’ Twee ontzettend-groote oogen en een zeer stijve nek moesten den ongelukkige verkondigen dat hij zich op zeer glad ijs had gewaagd.
‘Zoo-o-o, mijnheer! hoe dan?’ ‘Ik had gedacht, professor! dat men aan 's lands hoogescholen meer aan de behoefte des tijds zou voldoen; dat men de jongelingschap het heilige der heiligen zon binnenvoeren van alles wat schoon en goed is, maar, vergeef mij - ik heb mij, niet in alles, maar toch in veel bedrogen. Om eens iets, en mijns inziens iets ontzettend groots, te noemen, waar kan ik over aestetiek, belletterie iets hooren? Waar wordt het reine gevoel - dat al vast de propaedensis van deugd is, - het schoonheidsgevoel opgewekt, bepaaldelijk met het doel om dat in ons op te wekken en te versterken; waar zijn de kunstzalen waar ik kan droomen en dweepen, waar ik kan gloeien van verrukking bij de meester-
{==592==} {>>pagina-aanduiding<<}
stukken van onze oude en nieuwe en van de buitenlandsche scholen? Waar is de man, die mij opmerkzaam maakt op die fijne schakeringen en nuancen, door den maestro gegrepen en begrepen en die aan mijn onervaren oog zoo ligt ontsnappen? - Waar leer ik God aanbidden ook in het genie der kunst? - Zijn hier leerstoelen waar ik geen advokaterij opdoe, maar waar ik leer ijveren voor rechtvaardigheid? - Zijn hier katheders, van wier verhevenheid ik niet een Evangelie uit elkaâr zie rukken stuk voor stuk, als ware 't op een pijnbank, of een bloem des velds en een plant uit het woud zie martelen om door te dringen tot in het binnenste diep? Ik veracht dat niet - God beware mij! - Het is een hoogst nuttig en zeer wetenschappelijk werk, maar daarvoor moet een tegenwicht zijn ook! - Ik kan een lijk doorkerven en uiteennemen om den loop van spier en ader waar te nemen, of normaliteiten en abnormaliteiten aan 't geheel en aan de deelen; maar bij al dat nasporen van 't stof en 't stoffelijke - nog eens, hoe hoogst nuttig ook - eisch ik tevens aan de andere zijde verheffing der ziel en aankweeking der poëtische, geestelijke zijde van iedere wetenschap - en dat verwaarloost men 
maar al te vaak! Als ik op de beoefening der letteren zie - dan ontwaar ik, dat men een week lang - passez le mot - kan seuren over een fout in een handschrift. Mij wel! Als ik daarna mij maar kan spoeden naar een zaal, waar ik dat alles vergetende, den geest zie zweven van den onovertroffen Homerus. - waar ik den spotlach hoor van Aristofanes en Horatius, waar ik meê lijd met Oedipus en Antigone's geestkracht aanbid. - Zie, die methode om op het schoone zoo weinig attent te maken en ons daardoor te veredeelen en zoo lang te praten over synoniem en drukfout dat noem ik: zeven-battereien-purikerigheid. - Vergeef mij, professor - zoo ik u erger; en ben ik misschien gansch en al op een dwaalspoor, geloof mij, als ik u zeg, dat ik niet uit nieuwigheidszucht en ijdele verwaandheid spreek, maar aan u mijn overtuiging eens wilde zeggen; ook ik heb gedacht: “laat de jaren spreken!” maar had dezelfde ervaring als Elihu. - Gij weet de komeetgeschiedenis. “Wat een komeet is, heeft geen wijze ons ooit verklaard.” “Zeer dom!” zegt een oppervlakkige, “dat is een ster met een staart!” Nu, zóó ongeveer redeneerde professor: Slaapgraag, toen hij het godsbegrip trachtte te expliceren en aangaande het hoogste wezen - door allen ge-
{==593==} {>>pagina-aanduiding<<}
voeld, door niemand gekend, - het laatste woord wilde zeggen; zoo ook Stoflief, toen hij den geest negeerde als onverderfelijk element; evenzoo Styvarius, toen hij over de echtheid van Homerus aan den gang was, en Twisthart, toen hij het volkenrecht ons duidelijk trachtte te maken!’
Frans was onder het spreken warm geworden, professor kond, Mevrouw zenuwachtig en de thee slap.
En Frans vertelde meer onzin dien avond, waarvan ook zijn vader zou gerild hebben, als hij het gehoord had; maar deze zat, gelukkig! in Snobsia een effectenlijst natepluizen en ergerde zich dat zij alweer ‘gezakt’ waren - die beroerde Oostenrijkers! Had hij het geweten!... Noord-Amerikanen te midden van den slavenoorlog, dat was beter geweest!
Maar Frans dacht aan gansch andere dingen, stond op, bedankte Mevrouw voor haar gezelschap, groette professor en zwoer nooit meer een theevisite te zullen maken als zijnde deze zeer verveelend - maar dat zweeren was ook weêr een domheid; want ‘omdat “iets” verveelend is, moet men dat “iets” niet nalaten, als dat “iets” ons verder kan brengen met een kruiwagen!’ zegt de publieke opinie en, zooals wij weten, - waar die spreekt, neme men den hoed af, buige en gehoorzame.
Professor had onder het redeneren van Frans al een paar maal een hoestbui gehad, ‘uhu! uhu! 't was dien dag ook zoo koud geweest!’ maar nauwelijks was het jonge mensch weg of dáár volgt een vulkaniesch ontploffen van 's Hoogleeraars gemoed: ‘Mathilde, heb je dien kwâjongen gehoord? en wat zeg je daarvan?’ ‘Och ja, beste Klaas! maar maak je zoo driftig niet, - hij moet immers nog examen doen?’ ‘Ja, maar Mathilde, wat is dat voor een geest, die in het jonge geslacht is gevaren! Kritiek, kritiek op onderen en meerderen, nu op ons, straks op het heiligste! Waar moet dat heen? heb je dat verslag over de collegies gehoord? Die ongelukkige, met zijn “een komeet is een staartster!” Het schreit om wraak, als Abels bloed.... als.... als.... lucht!.... ik stik!.... is dat ons loon? Kritiek! o! o!....’ Professor was zeer overspannen en den geheelen avond niet tevreden; hij ging wat vroeger dan gewoonlijk ter rust en toen hij een poosjen reeds was ingesluimerd, daar kwam de nachtmerrie! Hij zag eerst heel ver weg een kleine stip, die al nader kwam en al grooter werd, over hem heen zweefde en nedervallende een monsterlancet bleek te wezen; dat sneed hem, diep.

{==594==} {>>pagina-aanduiding<<}
zeer diep, alsof het 't fijne van de zaak moest weten; het sneed hem zijn leden af en op die leden stond geschreven: waanwijsheid, monopolie, privilegie, maatschappijkanker. aristokratie, zonde; en een duivel zong:
‘Dat lancet is het algemeene menschenrecht en de wereld zijt gij, professor!’ en een andere duivel hing, met gloeiende oogen roudziende, aan den hemel van het ledikant en slingerde met zijn staart, waaraan een menschenhoofd vastgemaakt was, hu! de kop van Frans! en die riep maar: ‘Kritiek, kritiek; met dit teeken zult gij overwinnen Snobsia en de Snobsianen! Kritiek! kritiek!’

‘Ach wat was professor koud!’ 

Dat zulke geschiedenissen den dommen Frans geen voordeel deden valt ligt te begrijpen; was het er echter maar bij gebleven! doch dat wilde hij niet leeren inzien. Overal waar hij kwam en menschen meende te zullen vinden die open oogen en ooren hadden, voor wat hij noemde ‘gebreken des tijds en zonden den des volks’, daar vertelde hij zonder omwegen zijn opinie; zonder dat waas der vergoêlijking er over heen te werpen, dat de conventie zoo zeer bemint; zonder die 677/18 sche begrippen, die ieder beschaafd Weltmann in zijn dienst heeft, er bij te voegen. Zulk een handelwijze moest aanstoot geven, daar was niets aan te doen, en 't was dus zijn eigen schuld dat hij voor onbruikbaar werd aangezien en allerlij ellende tot loon zijner dwaasheid moest ondervinden. Hij kreeg Consilium abeundi, nadat er iets voorgevallen was, dat ik thans wil vertellen.
Het land waar Frans woonde en waarin Snobsia met vele andere copieën dier beroemde stad lag, had in vroegeren tijd vasten voet gekregen in andere landen, welke de geografie eilanden noemt, omdat zij overal door de zee zijn omgeven, en het had die gewesten successivelijk onderworpen. Dat was gebeurd in den tijd toen Snobsia voor een poos haar Snobsianisme eerloos had vergeten en van zeevaren was gaan houden en avontuurlijke tochten; toen het volk - allerafgrijselijkst onvoorzichtig! - niet bang was voor nieuwe uitvindingen op 't oorlogsgebied en, vermetel-pedant! tot leus had: ‘eendracht maakt macht!’ welk ideé latereen krankzinnige stadhouder tot naburige gezanten deed spreken: ‘kunnen wij't niet volhouden, dan

{==595==} {>>pagina-aanduiding<<}
sneuvelen wij te gader in de laatste schans, maar overgeven?... Nooit!’ Maar zooals altijd, gekken krijgen de kaart en het bespottelijke volhouden tegen de van alle zijden instroomende vijandelijke machten werd gedecoreerd met onafhankelijkheid. Nu - zoo was Snobsia een poosjen dwaas geweest, zij blufte niet op dat: ‘wij zijn vrij!’ maar toonde dat het werkelijk zoo was; zij had energie en veerkracht en haalde uit de Nordelijke zeeën haringen en walvisschen en uit de Oostelijke plassen eilanden, klopte na en dan een lastigen kwant, die in haar vaarwater kwam, wat af, enz. enz. Eén ding hield de eer der Snobsianen, bij hun tijdelijke verbastering, nog op. Men zon nl. denken dat een volk zoo vrijheidlievend, zoo alle demoraliseering der tirannie kennend, zich zelf zou geproklameerd hebben tot den drager der vrijheidsidée, en zóó een roeping had vervuld in de wereldgeschiedenis, onder de leuze: ‘Waar ik kom, zal alles, wat maar in de verste verte op boeien gelijkt, zonder genalde, weg!’ Maar als men dat zou denken, zou men mis denken. Zóó diep zonk Snobsia niet! Neen, zij gaf die eilanders geen vrijheid en vrede. - Ten minste nog één sprankjen van haar natuur! ten minste nog één bewijs dat zij niet geheel en al bedorven was Snobsia was ook godsdienstig en bezat een heilig boek. Hier en daar was dat boek niet zóó goed als op andere zijner bladzijden, b.v. er stond ook in: ‘Hebt uw naasten lief als u zelf!’ en ‘Doe recht en laat het overige aan den Heer!’ en dan kon men er van ‘barmhartige Samaritanen’ en van een man, die het land doorging ‘goeddoende’ in lezen, maar dat waren paginaas van minder beteekenis. Snobsia had echter vouwtjens gelegd bij: ‘Wat gij niet moogt eten en wat u onrein is, geeft dat den vreemdeling in uw
poorten!’ (b.v. een toestand van zaken, die u te vuil is om er naar te zien zelfs, werpt dien op uwe eilanden); ‘Cham zal Sem en Jafet dienen;’ en dan verstond zij onder Cham, ieder die in haar macht was.
‘Bindt handen en voeten en werpt hem in de buitenste duisternis!’
‘Wat hebben wij met u te doen, Jezus van Nazareth!’
‘Een iegelijk blijve in de roeping in welke hij geroepen is!’ enz. enz. - Zulke woorden waren van gond! - De bladzijden van haar heilige Schrift, waarop zoo iets te lezen stond, wat waren zij beduimeld! Vooral ook dat merkwaardige gedeelte, waarin voorkomt van: ‘Zijn striemen brengen ons genezing; de straf ligt op hem, opdat wij vrede (batig slot?) zouden hebben!’

{==596==} {>>pagina-aanduiding<<}

Maar keeren wij tot de eilanden zelve terug. Daar hadden de in bezitnemers een stelsel gevonden dat veel op het stelsel der bijën geleek. Een heele troep nl. werkte voor één sinjeur, die niets deed en landsvaderlijk zijn onderhoorigen van tijd tot tijd met een bamboes liet kennis maken. De aangekomenen dachten: ‘Ah, zoo! dien moeten wij te vriend houden, dan gaat het goed!’ Wederom een schoon bewijs dat zij hun Snobsianisme niet geheel vergeten hadden; de olie komt toch altijd weêr boven het water, hoe men ook schudt! - En daarom spraken zij tot hen deze woorden: ‘Vriend, gedraag u nu verstandig, dan blijft gij wie ge zijt; maar voor die gratie, moeten wij vergoeding hebben; weigert ge, dan.... onze degens zijn langer dan uw krissen.... enfin.... begrepen?’ ‘Jawel, heeren!’ antwoordde de landsvader, en den volgenden dag zei hij tot zijn landskinderen dat er zooveel in 't jaar meer moest wezen.... 100 buffels, 200 buffels, 300 buffels.... al naar venant en ‘hoezee! wij krijgen vrienden over te logeren, die 't beter met ons meenen, dan onze vroegere logés; hoezee! hoezee!’ weêrgalmde 't langs de platanen. - Platanen? neen, eiken had ik moeten zeggen, anders zon men ligt denken aan Oostersche landen en het Snobsianisme heerscht niet onder de keerkringen. Zoo bemerk ik nu ook dat ik van krissen heb gesproken, hoe kwam ik er bij? Java b.v. te verwarren met kolonieën van Snobsia!.... een mensch is toch een vreemd zoogdier.
Toen Frans leefde, hadden sommigen dier eilanders begrepen dat zij.... nu ja! maar zij hadden iets begrepen. Zij wapenden zich, trokken de bergen over, de bosschen door en leden veel aan vrijheidskoortsen. Uit liefde tot die arme lijders, werd hun kinine gegeven in den vorm van groote, ronde, blauwachtige pillen - er was misschien ook wat helsche steen in - dat weert ontsteking - en anderen weêr werden afgemaakt, tot beteugeling van die runderpest enz. enz. Daarna zong men een psalm in de kerk en de dominé had tot tekst: ‘Dit is van den Heere geschied!’ Ik dacht dat Pruissen dezen tak van nijverheid in den jongsten tijd had uitgevonden, maar zie nu in het ‘gevonden boek’ de waarheid van het: ‘Niets nieuws onder de zon!’ Snobsia toch had het lang te voren reeds in praktijk gebracht.
Maar Frans, die over alles wat hij hoorde en zag nadacht - waaruit zijn onzinnige levens-richting blijkt - had op deze handelingen zijner landgenooten het zijne weêr aantemerken. Hij

{==597==} {>>pagina-aanduiding<<}
redeneerde, in zijn verblindheid, aldns: ‘Als alles zoo mooi en goed is, als men ons wijs maakt, dan behoeven er telkens niet van die grootere of kleinere insurrecties plaats te hebben, vooral niet onder een volk zoo gedwee en van nature zoo gedienstig, als men verhaalt dat die eilanders zijn. De beste hond is eindelijk wel kwaad te krijgen, maar niet dan na lang en laf sarren. - “Zij hebben 't zoo kwaad niet,” zegt men; “wij moeten ook werken voor onze belasting; laat de zaak zooals zij is; zij zijn nog niet rijp voor een milder goevernement.... en onze millioenen dan?”... Dat alles kan ik niet inzien; een perzik, voortdurend aan koû blootgesteld en nooit eens door de zon gekoesterd, wordt nooit rijp - dat zal wel waar wezen! Werken voor onze belasting - dat doen ook wij - ja zeker! maar vrij en buitendien.... doch laat ik over dit wrakke argument, maar niet verder mijmeren - sofismen zijn er genoeg in de wereld! En dan die millioenen - zouden zij door recht en vrijheid, ontwikkeling en vriendschap niet beter gewonnen worden dan door afpersing en geweldenarij, domheid en vrees? Bovendien, de mensch is niet in de wereld om door een ander te tiranniseeren batige sloten te verkrijgen, maar om door een ander te verheffen en zijn adel te doen inzien het rijk des vredes, der waarheid, des rechts uittebreiden en overal aan het geweten de zegepraal te verschaffen!’ Zoo filosofeerde Frans en, niet-waar? hoogst onverstandig! 't rijk des vredes en wat daar zoo verder bijkomt - alsof dat een rijk van deze aarde was! Maar Frans dacht het en had hij het nu maar gedacht alleen - nu, dan was het nog niets geweest - maar hij zei het ook op een meeting van studenten en zijn speech werd bekend en vloog op de vleugelen der faam door het land en de Snobsianen en gansch het gewest waren bevreesd; - en Frans werd van de academie gejaagd.
Misschien wilt gij wel eens een kijkjen nemen in de redevoering, die hij daar aan 's lands hoogeschool heeft gehouden; zie hier dan een resumé. Nadat hij lang en breed gesproken had over menschenrechten en gelijkheid van allen, over den toestand der Snobsiaansche koloniën, het bespottelijke en zondige van 't slavenstelsel, op welk een wijs ook uitgevoerd, en water zoo meer in zijn chimerieke hersens opkwam, vertelde hij een verhaaltijen, in dezer voege: ‘Daar was eens een land dat door een machtig heerscher werd onderdrukt, maar daarvoor op zekeren dag paste. opstond en bosch- en watergeuzen voort-
{==598==} {>>pagina-aanduiding<<}
bracht. Zij vochten als leeuwen en tijgers op het land en op de zee en kregen eindelijk hun zin.
Vrij waren ze, vrij als de wind op de vlakte, vrij, als de Oceaan, die hun stranden bespoelde: de hoofdleiders van dien opstand kregen standbeelden, werden gezegend in de nagedachtenis van het volk, heetten: Kampioenen voor het heilig recht en verlossers uit ondragelijke boeien; de hoofdfeiten van dien langen kamp werden vereeuwigd door geschiedpen en monument en feestelijkheden,

“En luid verkondde 't dorp en stad, 
Hoe 't wonder Gods op aard zich vrijgevochten bad.” 

Uitstekend zult gij zeggen!’ voer Frans voort: ‘maar toen datzelfde volk machtig werd en groot, deed het hetzelfde, wat het in anderen zoo zeer had afgekeurd, nl. anderen verdrukken, hun vrijheidszucht dooven, leiders van opstanden executeerten, in één woord met daden prediken: wat wij deden, moogt gij niet doen! Wat wij verkregen, moogt gij niet bezitten!
‘Wat dunkt u, zijn dan die vrijheidsliederen van dat volk en die onafhankelijkheids-begeerten wel iets anders dan uitingen van de laagste zelfzucht? Wel beginselen te huldigen voor zich zelf, maar de toepassing daarvan aan anderen te verbieden, met geweld en onrecht zelfs - hoe noemt gij dat? Ik, noem het, onzedelijkheid, verrotting in den staat! Erkent men iets voor goed, welnu, dan dat ook voorgestaan in Oost en West, in Zuid en Noord, overal!’ En zoo raaskalde de dwaas door en gansch het land was diep verontwaardigd; en dat was ook geheel natuurlijk; had hij niet een heiligen vrijheidsoorlog vergeleken bij een eilandsrumoer, en de grondleggers van de burgerlijke en godsdienstige vrijheid bij rebellen? - Alsof die koloniën iets konden voelen van wat zij gevoeld hadden, die Snobsia hadden bevrijd; alsof bij die koloniën niet alles uit onzuivere bron opwelde en hebzucht en eerzucht niet hun boofdmotieven waren! alsof die eilanders niet een door God geteekend ras waren, geteekend met het merk der verachting - zij geleken immers op levertraan en op potloodachtige blauwsel! - 't Was indigne - 't was hoogst tragiesch om zoo te spreken als Frans gedaan had, 't riekte sterk naar hoogverraad! hij moest de akademie verlaten. Gelukkig voor hem dat hij er zoo afkwam. want zulk een pest voor de jongelingschap, die

{==599==} {>>pagina-aanduiding<<}
velen verleid zon hebben tot verstands-gebruik, humaniteit en erkenning van eens anders rechten, had nog wel wat anders verdiend. Maar van wege zijn jeugd handelde men zacht met den jongeling en bepaalde zich voorloopig tot de genoemde straf der verbanning.
Frans brak zijn huishouding op en kwam thuis, tot geheime vreugde van zijn vader, die nu gelegenheid had om te zeggen: ‘Ik hoop nu, dat ge ingezien zult hebben dat het Snobsianisme alléén tot eere voert en dat gij een geïncarneerde non-sens zijt! Ik hoop nu, dat je ingezien zult hebben, dat jij niet alléén de wijsheid hebt, en dat ook fatsoenlijke en geleerde mensche gruwen van die bespottelijke theorieën, die uw hoofd vervullen! Nog eens, mijn zoon! het beste is 67⅞, wissels, prijs-couranten en 2 × 2 = 8!’
‘Ik ben het nog niet direkt met u eens!’ had de onverbeterlijke geantwoord, maar ik praat daar morgen liever uitvoeriger over; 'k ben wat verreisd en verlang te slapen!’ En hij deed, naar hij gezegd had.
Wij zullen de verschillende gewaarwordingen van papa, mama en zoon maar niet nagaan voor heden - maar men zegt, dat des nachts, te twaalf uren, de nachtwacht - die toevallig op was - op het plein van Snobsiaas hoofdkerk, een legioen zwarte, gehoornde en van bokspooten voorziene mannen zag dansen, en dat hij ze hoorde zingen: ‘Zoo zullen zij varen, die ons weêrstaan;’ en dat Beëlzebub, de overste, een toast had geslagen op de spoedlige voltooiing van dien tempel op aarde, waaraan zij met zooveel succès werkten en boven wiens poort geschreven stond: ‘De Heer, uw God, heet Egoismus en gij zult hem dienen door bekrompenheid en leugen!’ Maar dat is een nachtwachtvertelseltjen; de man had misschien te veel op Schiedam's altaren geofferd.
Den volgenden dag, toen de familie weêr samenkwam, was er meer gelegenheid dan op den vorigen, om over den toestand van zaken te spreken. Frans verhaalde zijn historie en schermde veel met de woorden: ‘dwaling-bestrijden, kwaad-wegdoen, menschenplicht, overtuiging, roeping’ enz. Hij veegde zijn baantjen wel schoon, maar wij weten gelukkig beter en luisteren niet eens meer naar zijn apologie. Zijn moeder zuchtte van tijd tot tijd en riep zoo eens nu en dan: ‘maar mijn jongen!’ - doch vader zei: ‘Frans, hoor eens; ge wilt te eerlijk en te

{==600==} {>>pagina-aanduiding<<}
openhartig zijn en dat is een bewijs dat gij geen menschenkennis hebt. Gij lijdt aan idealen en utopieën - geluk er meê! maar die dingen dengen niet op deze wereld; zij zijn hier totaal onbruikbaar. Die er nog wat van verwacht is een gek! Wetenschap, kunst, vooruitgang, hervorming, 't is heel mooi, maar 't geeft niets dan onrust; 't moet lief hebberij blijven, op zijn hoogst.
Onze vaderen zaten in de trekschuit en overdreven de eerlijkheid niet, en zij kwamen er verder meê dan gij met uw spoortrein en uw nauwgezetheid. Het eerste wat uw vooruitgangstheorie u brengt en uw verbeteringsziekte, is den haat der waarlijk-geleerden, de verbanning van de akademie en de toejuiching van sjouwerlui. - Frans, word wijs, overleg, schik u naar de menschen, plooi u naar de heerschende begrippen en u wacht voordeel in alles!’
Dat deze rede, zoo vol aangebeden levenswijsheid, zoo bij uitstek gangbaar in de maatschappij, op de stompe hersens van den jeugdigen anti-Snobsiaan schipbreuk leed, behoeven wij wel niet te zeggen, en wij zullen het verdere dan ook maar overslaan, om tot een ander tooneel te komen. ‘Papa!’ zei de dwaas, op zekeren dag, ‘gij zeidet onlangs, ik moest tot mij zelf komen en wijs worden; welnu, dat heb ik gedaan; ik ben bij meester A... geweest en ga mij aan 't onderwijs wijden!’
‘Wa.... wat!’ gilden de onde lui te gelijk; ‘iemand die geld genoeg bezitten zal, als wij het hoofd komen neer te leggen, schoolmeester worden! Zijt gij nu geheel en al krankzinnig! schoolmeester, ajasses!’
Maar helaas! het heerschend begrip kon hier alweêr den dwarsdrijver niet in zijn net krijgen - Frans liet zich niet van zijn stuk brengen en antwoordde: ‘ja - schoolmeester worden en niet uit nood! Wonderlijk is het, maar zoo ben ik. Er was eens een profeet en die voorspelde: Daar zal een tijd komen, dat de edelste geesten zich verdringen zullen om de jeugd onder hun hoede te krijgen, want van een verstandige opvoeding en een wijze ontwikkeling hangen deze kleinigheden af: het geluk in 't huiselijke, de kracht der godsdienst, de welvaart van den staat. 't Is wel niet veel, en 't Snobsianisme interesseert zich er niet bizonder voor, maar gij hebt zelf gezegd dat ik niet naar te hooge dingen grijpen moest. Daar is een levensrichting die verkondigt: Geef ons uw kinderen tot b.v. hun

{==601==} {>>pagina-aanduiding<<}
le jaar en wij zullen er van maken wat wij willen: een engel, een duivel, een bruikbaar mensch, een nul, een.... wat gij maar verkiest; welnu, ik wil die taak ook eens op mij nemen en van de kinderen, die men mij zal toevertrouwen, maken wat ik wil, nl. flinke menschen, met een gezond verstand en een gezond geweten, opdat Snobsia verschrikke en het land welvare?’
En Frans-inzichtloos was den volgenden dag reeds in een school.
Maar waar zon hij het goed vinden?!
Hij hoorde er b.v. de geschiedenis des vaderlands doceeren en hij dacht: ‘worden hier sprookjens verteld, op het uur dat de lijst van werkzaamheden “Vaderlandsche geschiedenis” eischt?’
‘Mijnheer!’ vroeg hij later aan den hoofdonderwijzer ‘moet ik óók praten bij de behandeling der historie over den “God van Snobsia,” alsof ik het oog had op een Stamgod, of een Verbondsheer, die Jakob lief heeft, al bedriegt en liegt hij nog zoo, en Ezan haat, al is deze de eerste, die de broederhand der verzoening uitsteekt. Moet ik wezenlijk spreken over een aparte Voorzienigheid van ons land? Blijft gij er ook op gesteld dat ik onze naburen de titulatuur van wuft, trouweloos, muitend rot, barbaarsch, goddeloos enz. geef omdat de een ons de opperheerschappij ter zee heeft ontnomen en de andere ons een koning en een keizer op het dak zond, met wie wij niet onvoorwaardelijk dweepten; de derde, wat woelig van aard, ons flegma niet deelde en zoo verder. Is Snobsia dan de maatstaf voor goed en kwaad? En zou Snobsia niet het zelfde gedaan hebben met haar naburen, wat deze deden met haar, als zij er maar kans toe gezien had? - Vergeef mij, maar op die wijs, als gij dat straks deedt, kan ik niet onderwijzen!’
De wet van oorzaak en gevolg bracht hier een scherpe vermaning over Frans; - Meester A... was als Snobsiaan geen vriend van bewijzen, maar zooveel te meer van exclamaties; hij sprak derhalve van ‘lage insinuaties,’ ‘vaderlandshaat’ ‘eendrachtverdervende ideeën,’ ‘groote- mannen- verachtende voorstellingen,’ ongodsdienstig republikanisme; enz. enz. Frans wachtte bedaard in zijn verdwaasdheid, het einde van den woordenvloed af, en vroeg toen: ‘Hebt gij ook argumenten voor dat alles?’ ‘Wat argumenten!’ riep de vertoornde; ‘Uw gekolder is geen argument waard!’ En de man wiens ideeën - en te recht - gekolder genoemd werden, dacht: ‘Zou er wel een ander be-
{==602==} {>>pagina-aanduiding<<}
wijs kunnen gevonden worden, dan dit? Zou men er wel op een andere manier over kunnen handelen zonder den aftocht te moeten blazen?’
O Solon! Solon! Solon!
Een andere twist bleef niet uit. Vroomheid was een der Snobsiaansche kenmerken; een vroomheid nl. die hierin bestond, dat zij alles liet zooals 't was; van geen verandering wilde hooren; zich onmiddelijk het harnas aantrok, wanneer de eene of andere overlevering, waarop zij, diep wetenschappelijk en bizonder ruim van blik, haar godsdienst had gebouwd, als historiesch betwijfeld werd, terwijl zij verder, als zij maar kon, het zoo nauw niet nam met rechtvaardigheid, barmhartigheid, waarheid, liefde en reinheid. Ik prijs die vroomheid en verheug mij zeer dat zij nóg bloeit, - zij is het, die wij hebben moeten; ik zal de eer hebben u dit te bewijzen, op gevaar af dat ik door argumenten te gebruiken voor een ketterschen Snobsiaan zal gehouden worden. - Ziehier dan het bewijs:
Een schrijver, die zich op theologiesch gebied bewoog, heeft ergens gezegd: Let op wat voorbij gaat en op datgene wat blijft in den loop der tijden en houd u vast aan het blijvende, dan zijt gij behoed voor de uiterste rechter- en linker zijde, en gij houdt het ware, het eeuwige, het vaste. Passen wij dezen regel toe, dan zien wij het navolgende: door alle eeuwen heen blijft het vasthonden aan stroohalmen, de angst om vooruit te gaan, de offerande boven de barmhartigheid en de officiele plichtplegingen tegenover God, boven het doen van zijn wil, die zelfverloochenende liefde vraagt;... het blijvende is het ware;... wees ons gegroet, godsdienst van Snobsia! wees ons driewerf gegroet, gij die de moraal van de groote Beurs verzoent met de moraal van Jezus, door aan beiden bepaalde tijden tot uitoefening van hun bedrijf toe te staan; zes dagen voor de beurs en twee uren, op den Zondag, voor Jezus! gij, die tweeërlei maat hebt en tweeërlei gewicht; die een banier hebt, aan beide zijden met een ander wapen bestikt; die de wetenschap kent om, al biddende, den broeder te persen, en psalmzingende onrecht te doen, zoodat men op uw volgers wijzende, zegt: ‘Ziedaar fatsoenlijke, brave, onbesproken menschen!’ Wees ons gegroet; wees ons driewerf gegroet, gij, die God dient en den Mammon, Baal en Jehovah, en op die wijze den Meester der dwazen logenstraft, die eens verkondigd heeft dat die dienst een onmo-
{==603==} {>>pagina-aanduiding<<}
gelijkheid was. - Groot zijt ge, godsdienst van Snobsia! want wat de zoon der menschelijkheid, die voor een wijze is gehouden en voor een profeet, een dwaasheid heeft geacht, gij hebt het gevonden en brengt het in praktijk! Kom Salomo de tweede de koningin van Scheba is hier! willen wij elkaar eens raadsels opgeven? maar onder één beding, wij zullen elkander geen kunstbloemen meer voorzetten, want het kunstjen met de bijen kennen wij nu wel! - O, die lastige bijen!’
Waar is Frans gebleven?
Frans is nog bij meester A... en spreekt over de godsdienst zijner tijdgenooten, waarop hij natuurlijk weer veel af te dingen heeft; vooral ook op de onderwijzing van de godsdienstleer op de scholen, zooals dat toen ter tijd in zwang was, en dat thans. helaas! gaat, zooals het gaat. Gelukkig is er tegenwicht voor uitgevouden; nu halen wij ten minste weer wat ruimer adem; waarom ook mag ik aan een jodenkind zijn verwerping van Godswege niet ouder het oog brengen, en aan een roomsch kind niet zeggen - dat de mis ‘een vervloekte afgoderij’ is? De staat moest er beter voor zorgen dat waarheden niet te loor gaan en de Heidelberger met zwaard en diender op school brengen; dan zou het ellendig ideaal van vrede op aarde door onderlinge waardeering, verdraagzaamheid en liefde van zelf wel weg gaan en te niete gedaan worden en aan Snobsia zou een blijvende bloei geguarandeerd zijn. - Maar helaas! ook Achilles is gevallen, en Alexander leefde niet eeuwig. - Dat troost nog wat in 't leed!
Frans was zooals wij zeiden, niet met wat hij noemde ‘zoogenaamd godsdienst-onderwijs’ te vreden en klampte er zijn patroon over aan; hij had veel weg van de Ruiter en Tromp; die waren ook zoo brusque en onvoorzichtig en nooit te vreden of zij moesten een paar maal door de vijandelijke eskaders heen geweest zijn. Die ongelukkige ontevredenheid! Wij doen het thans geen een keer en zijn toch content. - 67⅞, 58¼. ‘Mijnheer!’ zoo hooren wij den albediller zeggen: ‘Ik begrijp niet goed, waarom de kinderen, zoo vroeg reeds, op de hoogte moeten zijn van die leerstukken, waarover de groote menschen het in lang nog niet eens zijn; en waarom zij dingen van buiten moeten leeren, als papagaaien, zonder dat zij over de waarde er van kunnen oordeelen. Ik vind, wij moesten hun het hoofd en hart zóó ontwikkelen. dat zij flinke staatsburgers en bruikbare menschen konden worden, en dat kunnen wij

{==604==} {>>pagina-aanduiding<<}
uitstekend zonder dogmatiek; want deze vermoeit hunne hersenjens en maakt hunne gemoederen verkouden, en hun oogen vol slaap, omdat zij het niet begrijpen. Later, als zij tot hun rijp verstand zijn gekomen, mogen zij zelf oordeelen over de waarde der leerbegrippen van iedere richting en zich bij diegemen aansluiten die aan hun rede, aan hun denken, gevoelen en willen het best voldoen. Zie, dat zou ik eerlijker vinden ten opzichte der jeugd. Als de kerk van onzen buurman de kinderen tot lidmaten maakt, op hun 12e jaar reeds, dan zeggen wij: Zijn zij bang voor concurrentie en moeten zij zich daarom zoo spoedig van de jonge burgertjens verzekeren? Maar zou men dat ons niet met hetzelfde recht kunnen verwijten? Zou men ons ook niet kunnen zeggen: Gij toont klaarblijkelijk dat gij niet gelooft in de zegepraal der waarheid en dat gij geen fiducie hebt op uw eigen levensrichting, wanneer gij tot zooveel kunst- en vliegwerk uw toevlucht moet nemen en de kinderkens, naar wier eenvoud gij u vormen moest, zoo spoedig vol stampt met uw eigene inzichten! Nog eens, mijnheer! Zouden wij niet eerlijker, niet nobeler, niet godsdienstiger handelen, als wij der jeugd een helder hoofd en een onbedorven hart trachtten te geven en dan aan de kracht der waarheid hun geloofsrichting overlieten? Ik voor mij durf het wagen met dit opvoedingssysteem tegenover elk stelsel, dat zijn heil zoekt in een bepaalde, afgeronde en gesloten leer; want hoeveel onzinnigs ik ook aanschouw in de wereld, ik geloof toch in den heiligen Geest, die ons leiden zal in de waarheid, trots alle groote en kleine, vleeschen en papieren pausen, trots alle heele, halve en krypto-romeinen!’ Gij hebt misschien, evenmin als een onzer dichteren ‘den leeuw uit Bortas Woestenye’ hooren brullen en dat is wel jammer, want zulk een gedierte kan een ontzachelijk leven maken, maar ook - dan zoudt gij u een voorstelling hebben kunnen vormen van des
hoofdonderwijzers woede toen het bespottelijk gekeuvel van Frans uit was. -
‘Hij was die wilde, hij, die Barbarysche leeuw, Die brullend antwoord gaf!’ alweêr, zooals wij straks medegedeeld hebben, op Snobsiaansche wijze, kort in de argumenten, lang in de exclamatie.
Ook over natuurkennis of het kennen van God, uit het uitvloeisel van zijn wezen, wilde onze jonge verdoolde van tijd tot tijd spreken, en over een gansche menigte andere dingen als b.v. dat schoolplichtigheid noodzakelijk is enz.. waarin geen

{==605==} {>>pagina-aanduiding<<}
ware Snobsiaan kan treden, behoudens zijn kijk op het leven, maar wij willen in dat alles ons: ‘gevonden boek’ niet volgen, en zullen nu maar reeds doen, wat de heer A... een poosjen later deed nl: Frans uit de Snobsiaansche School wegjagen, als zijnde hij daar onbruikbaar.
Waarheen voerde hem, na dat geval, zijn levensster? 'k Wil 't u kortelijk vermelden; - toen hij buiten de School stond, dacht hij: ‘Met gezond verstand’ (wij hebben gezien dat het er een verstand naar was) ‘schijn ik nergens terecht te kunnen; wat nu? Mijns vaders raad volgen? Een “Bochtig,” een “Zig-Zag,” een “Draaimolen” worden! Dank je! De tijd is dwaas, maar werken wij voortdurend aan wat goed is; de toekomst zal ons kennen of liever, ons werk, en daarvan de vruchten plukken!’ Op de toekomst hopen en voor de toekomst werken - ja - dat is de gewone uitvlucht der zotten, die 't bij den tijdgenoot niet kunnen houden. Alsof de toekomst de dwaasheid des verstands zou huldigen! dat kon hij toch op zijn tien vingers wel natellen van niet. En wij zien het dan ook voor onze eigene oogen dat Frans weêr van den weg was en uit de koers sloeg toen hij op de toekomst bouwde; want - ja - er zijn nog wel geestverwanten van hem - waar is geen onkruid? - Maar toch, de meesten houden het met de Snobsiaansche filosofie, gelukkig! - En als deze filosofie reeds van zelf geen taaie levenskracht toonde te bezitten, dan zou ik haar die bij deze gelegenheid toewenschen, aangezien de volheid des lichts, ook op geestelijk gebied, slecht is voor de oogen.
Frans had dan de School verlaten - en daar juist de gewapende vrede was uitgebroken en er voor den beroerder en woelwater niet vele deuren open stonden, zoo nam hij dienst en werd soldaat, of liever tamboer: ‘want,’ - zoo drukte hij zich uit: - ik houd van reveille-trommelen; toen ik dat deed aan de akademie en in Snobsia vonden allen het nog veel te vroeg om op te staan, geeuwden, rekten zich uit, keerden zich om en joegen mij, met dommelige onvriendelijkheid, weg; maar die verhindert niet, dat ik bij mijn liefhebberij blijf!’
Hij las destijds gaarne ‘das Buch le Grand’ van een zijner onhebbelijke geestverwanten, die de Marseillaise ging trommeler als hij aan een table d'hôte zat, met ‘viel gnädige Gräfinnen und hobe Baronen.’ en zich even stoffelachtig gedroeg op zeker

{==606==} {>>pagina-aanduiding<<}
Collegie over het volkenrecht. Door dien daemonischen geest was ons Fransjen gansch zeer bezield en dichtte hij ter eere van zijn nieuw beroep dit liedjen:

Omdat er in mij een tambour zat, 
Heeft mij de Snobsiaansche stad 
Verdreven! 
Nu, aan de spits van 't regiment, 
Beweeg ik me in mijn element, 
Want tromlen is mijn lust en leven! 
Rombombom-rombombom-rombombom-bom-bom, 
Ontwaakt, ontwaakt want de dag breekt aan! 
Wie tambour is, moet reveille slaan, 
Komt, slapers! opgestaan!- 

Het leger echter - doch neen, ik bemerk dat ik veel te veel zou gaan verhalen, en dat er op die wijze niet veel nieuws van hem over zou blijven - en als ik dan bij den uitgever ‘Malloot en Compagnie’ kwam, om hem de nieuwerwetsche uitgave van mijn gevonden boek op te dragen, dan zou hij zeggen: ‘Denkt mijnheer! dat ik daar nog zin aan heb, nadat hij alles bij stnkken en brokken reeds verklapte? Neen, mijnheer! vele menschen koopen onze boeken - niet om ze geregeld te lezen of te bestuderen, maar om toch geen achterblijvers te heeten, en althans den titel en het laatste hoofdstuk te lezen opdat ze er over meê kunnen praten, als 't zoo te pas komt na een praatjen over het weêr en de kenkemeid, en vóór een gesprek over de keukemeid en het veêr. Zoo'n tusschen-innetjen, begrijpt n, en niet langer dan 5 minuten! Maar als mijnheer nu alles reeds, ten minste in hoofdzaak, aan de klok heeft gehangen, dan koopt immers niemand het boek en dan is mijn speculatie niet voordeelig!’
Om dat mondgesprek met den, over het lezend publiek ten onrechte ontevreden, boekverkooper te ontgaan, zal ik nog maar één tablean uit het treurige Slingervrij-leven ophangen, om dan ons Corpus delicti te begraven en voor goed in den grond te stoppen.
Na jaar en dag vinden wij Frans op een net kamertjen terug. Totaal ongeschikt, om in de menschenwereld te verkeeren, had

{==607==} {>>pagina-aanduiding<<}
hij zich na zijns vaders dood geretireerd, en, qua uitnemend slecht financier, had hij van het hem nagelaten vermogen, zóóveel ter zijde gelegd, als noodig was om te kunnen leven zonder anderen tot last te zijn - terwijl hij met het overige ambachtslui en zulk gesnor wat op streek hielp. - Hij had het toch niet noodig - was zijn beweering - en 't deed beter dienst, als het de wereld in ging, dan wanneer het in een brandkast bleef en de gevolgen daarvan ondervonden werden. Verder hield hij zich bezig met het schrijven van een boek, hetwelk hij opdroeg aan het nageslacht. - Het handelde over: algemeene menschenrechten, over vrijheid, vooruitgang en beschaving, over billijkheid en rechtvaardigheid als men aan een gouvernement deel neemt, over onthouding van dogmatiek, als men kinderen voor zich heeft, over natuurlijkheid en ongedwongenheid enz. enz. enz. Welke van deze en dergelijke droomereien stonden er niet in dat boek? naar de inhoudsopgave te verdeelen althans - want deze is alleen maar ontkomen aan den tand des tijds; het boek zelf is weggeraakt, en gelukkig! vind ik; wij zouden er toch weinig aan gehad hebben; een algemeen menschenrecht b.v. - wie denkt er nog aan? vrijheid en gelijkheid, - deze begrippen hebben nooit goed ingang gevonden bij de aardbewoners; billijkheid en geen onpositieve positieve-dogmatiek, wat zou dat geven in Staat en School? - neen - neen - alles wat met zulken onzin samenhangt, wij hebben het te weeren, zooveel in ons is, te weeren, opdat het hier niet al te vriendschappelijk, niet al te zedelijk en niet al te godsdienstig toega, want om maar eens wat te noemen, wat zou zoo iets aan nekslag geven aan rechtbank en kerken, aan armoede en verdrukking, aan inkwisitiegeest en geslachtsboomen. - En dat zou met mijn zin, ten minste, niet mogen gebeuren. De redenen waarop de aanbeveling van deze levensrichting steunt - zal ik wel eens nader ontwikkelen - kiest haar maar vast!
Frans is vergaderd tot zijn vaderen en er werd door Snobsia geen rouw over hem gedreven; een paar handwerkslui, die hij aan een winkel of zoo iets geholpen had, weenden over hem, maar wat zijn tranen in zulke oogen? - Hij ging heen zooals hij 't verdiend had; hij had geen open ooren en geen open harten gevonden; want de vossenaard was niet in hem - en daarom had hij geen hol; het lichtzinnige en luchtige van den

{==608==} {>>pagina-aanduiding<<}
vogel miste hij en daarom ontbrak hem een nest; hij was maar een mensch geweest - en dien mag men niet dulden onder ons - want nog eens:

‘Die tot eere wil geraken. 
Moet geen kathedralen bouwen, 
Maar Eau de Cologne maken!’ 

Harlinger.


{==609==} {>>pagina-aanduiding<<}

Wallenstein.

Door Adolphine.

Trotsche, indrukwekkende natuurtafreelen leveren den aanschouwer een oneindige verscheidenheid van gezichten op. Telkens wanneer hij van standplaats verandert, vertoonen zich aan het oog nieuwe, te voren nog niet opgemerkte schoonheden. Nu eens, wanneer hij een hoogen bergtop heeft bestegen, omvat zijn blik een onmetelijk panorama, dan weder, naar beneden gedaald, ziet hij zich omgeven door naakte, kale rotsen, die hem de borst beklemmen, de ademhaling belemmeren. Hoe zou een bergtop zich zoo hoog ten hemel kunnen verheffen, wanneer zijn grondslagen niet uit de vaste steenmassa's bestouden, die aan alle elementen en eeuwen weêrstand bieden? Lang duurt het, oneindig veel moeite, nasporingen en onderzoekingen kost het, eer men een bergstreek of een gebergte zoover heeft leeren kennen, dat men met eenige zekerheid kan bepalen, uit welke aard- en steensoorten zij bestaan, welke delfstoffen of mineralen zij in zich bevatten, of er zelfs onder het grauwe oppervlak niet een goudader zon te vinden zijn. Maar de pogingen van den volhardenden natuuronderzoeker zullen eindelijk beloond worden; over alle bezwaren zal hij triomfeeren en de waarheid aan het licht brengen.
Evenzoo is het gesteld met het karakter van elk geniaal mensch, onverschillig op welk gebied zijn genie zich vertoont. Zijn tijdgenooten zijn niet in staat hem volkomen te begrijpen. Ieder, die met hem in aanraking komt, beschouwt hem uit zijn eigen standpunt, dat bij den een hoog en bij den ander wat

{==610==} {>>pagina-aanduiding<<}
lager is. Van daar het groote verschil in hun oordeelvellingen en de betrekkelijke waarde die er slechts aan gehecht kan worden.
Daarbij komt nog, dat een menschenleven zoo kortstondig is, en de jaren, gedurende welke een groot man, voor het oog der wereld optreedt, somtijds zoo weinig in getal zijn. Een genie verschijnt eensklaps, als een komeet, aan den maatschappelijken horizont en is ook even spoedig weêr verdwenen. In het korte tijdsverloop dat men een verschijning als die eener komeet vol verbazing aanstaart, moeten er tevens onderzoekingen in het werk gesteld worden naar de bestanddeelen, waarnit zij is zamengesteld, welke en hoe groot de baan is die zij aflegt. Kan het ons verwonderen, zoo men er tot nog toe niet in is kunnen slagen den waren aard van haar ontstaan of bestaan te weten te komen?
Maar een genie, de komeet aan den maatschappelijken horizont meent ieder dadelijk te begrijpen en te doorzien. Onvoorwaardelijk spreken velen, wier blik niet dieper dan het oppervlak der dingen doordringt, er hun oordeel over uit. Op hen zou men echter te recht het bekende versje van de Génestet kunnen toepassen:

Wat een komeet is, heeft geen wijze ons nog verklaard, 
Men zoekt en vorscht tot heden, 
Maar Piet zegt, ‘dat weet ik, een star is 't met een staart,’ 
En met dat licht is Piet tevreden. 

Soms moeten er jaren, ja eeuwen verloopen, eer personen, die in de geschiedenis een groote rol gespeeld hebben, goed gekend, naar waarde geschat worden. Gelijk een geoloog de aardlagen, een sterrekundige den hemel en de hemellichamen, zóó moet een geschiedvorscher de feiten opsporen, onderzoeken, toetsen, ontdoen van elke vlek die de laster er op geworpen heeft, van elken valschen stralenkrans, waarmede men ze heeft willen versieren, en dan juiste, onpartijdige gevolgtrekkingen maken. Zoodoende komt men dikwijls tot verrassende resultaten en leert personen en gebeurtenissen meer naar waarheid kennen, zoodat men begint te achten wat men tot hiertoe minachtte of ten minste gering schatte, en ook wel omgekeerd datgeen, waaraan tot hiertoe uitbundige lof werd toegezwaaid, als neit zoo bijzonder prijzenswaardig leert beschouwen.

{==611==} {>>pagina-aanduiding<<}

Over het karakter van veel personen, hebben de nieuwere onderzoekingen een geheel ander licht geworpen; men denke slechts aan een Machiavelli, een Elizabeth, een Leicester zooals die ons door Macanlay en Motley geschetst worden. Hebben niet de meeniugen omtrent Voltaire en Ronsseau aanmerkelijke wijzigingen ondergaan?
Een ander groot man, wij bedoelen Wallenstein, is niet minder dan twee eeuwen lang miskend geworden, en eerst toen is men begonnen zijn karakter beter te leeren begrijpen. Zelfs voor den scherpen, kritischen blik van Schiller bleef hij de eerznchtige, de landverrader.

Ihr kennet ihn - den Schöpfer kühner Heere, 
Des Lagers Abgott, und der Länder Geissel, 
Die Stütze und den Schrecken seines Kaisers, 
Des Glückes abenteuerlichen Sohn, 
Der von der Zeiten Gunst empor gehoben 
Der Ehre höcbste Staffeln rasch erstieg 
Und ungesältigt immer weiter strebend, 
Der unbezähmten Ehrsucht Opfer fiel. 

De meeste geschiedboeken leeren hem aan de lieve jeugd kennen als een woesten vnurvreter die, ‘wegens zijn overmoedig en grnwzaam gedrag werd ontslagen,’ of men noemt hem, ‘ den niettegenstaande zijn weêrspannigheid weder tot onbeperkten opperbevelhebber benoemden Wallenstein,’ terwijl de meer gematigden zich tevreden stellen ‘met het ontslag van den gevreesden Wallenstein.’
Maar erger dan al deze beschuldigingen van overmoedigheid, weêrspannigheid enz. was de smet, die zijn karakter aankleefde, als zon hij op het laatst van zijn roemrijken loopbaan laaghartig zijn land en keizer verraden en met den vijand gehenld hebben om zich de. Boheemsche kroon op het hoofd te plaatsen. Wel ontbrak het aan stellige bewijzen, maar zijn gedrag in de staatsaangelegenheden kort vóór zijn dood, was zoo dnbbelzinnig en scheen zoo ten eenemale onverklaarbaar, dat er geen tonw aan vast te maken was, tenzij men hem als landverrader beschouwde. Het net van valsche beschuldigingen was zoo kunstig hij door zijn vijanden gesponnen en had hem zoozeer in zijn strikken verward, dat het eerst na ruim twee eenwen aan de ijverigste nasporingen is mogen gelukken zijn nagedachtenis recht te laten wedervaren.

{==612==} {>>pagina-aanduiding<<}

Uit brieven, welke men langzamerhand op 't spoor is gekomen. blijkt thans de volle waarheid.
Wilhelmn Edlen von Janko heeft onlangs een werk geschreven over den held van den 30 jarigen oorlog, 1) waarin diens beeld ons, gezuiverd van elken valschen blaam, in al zijn grootheid, natuurlijk, menschelijk voor oogen staat. zoodat wij niet meer behoeven te gelooven

Das der Friedländer einen Teufel 
Aus der Hölle im Solde hält. 

Dat men hem gedurende zijn leven verdacht van met den Booze in zeer naanwe betrekking te staan spreekt van zelf. Hoe anders zijn bijna bovemnenschelijke heldenfeiten te verklaren? De latere tijden, door alle duivels naar de duisternis, waaruit zij te voorschijn kwamen terug te bannen, hebben hot er zich niet gemakkelijker door gemaakt. Al wat eenigzins vreemd of onbegrijpelijk scheen, werd zonneklaar, zoodra een dezer zonderlinge seigneurs, met bokspooten, horens en staart de hand in 't spel mocht hebben, en nu moet men altijd zelf licht in de duisternis brenigen. Dit is zeker minder gemakkelijk, maar.... of 't ook veiliger is?
Wij willen in de volgende bladzijden, aan de hand van genoemden schrijver, in korte trekken het leven van Wallenstein schetsen en vermelden hetgeen de nieuwste onderzoekingen omtrent de drijfveeren zijner handelingen geleerd hebben. Mocht iemand verlangen er meer van te weten te komen, hem verwijzen wij naar het bedoelde werk zelf, ten volle gernst dat hij zich den tijd aan de kennismaking besteed, niet zal beklagen.
Den 14 September 1583 werd Albrecht Wenceslaus Eusebius von Waldstein (zoo was eigenlijk zijn naam) te Hermanie, een dorpje nabij Praag, geboren. Hij was een eigenzinnige, lastige jongen, die zijn ouders zeker vrij wat moeite veroorzaakte. Soldaatje spelen was zijn liefste bezigheid, maar hij moest daarbij altijd de rol van opperhoofd of aanvoerder vervullen en speelde geducht den baas over zijn kameraden, die zich zeer gedwee en ondergeschikt gedragen moesten. Als kleine, zevenjarige knaap was hij er reeds zeer op gesteld dat men hem onderdanig be-
{==613==} {>>pagina-aanduiding<<}
diende, en toen hij hierover eens door zijn oom onderhouden werd, en deze tot hem zeide: ‘wel wel, neefje, ge stelt u aan alsof ge een prins waart!’ antwoordde de kleine man trotsch: ‘Nu, wat ik niet beu, kan ik nog worden.’
Toen hij tien jaar oud was, verloor hij zijn moeder en twee jaar later zijn vader. Aanzienlijk was het vermogen, dat hij' erfde, niet; want vooreerst had hij nog twee broeders en verscheidene zusters, maar ten tweede bezat zijn vader zelf niet heel veel en had ook nooit veel bezeten, daar hij zijn vaderlijk erfdeel met nog veertien broeders had moeten deelen.
Door een oom van moeders zijde, Albrecht van Slavata, werd de twaalfjarige Wallenstein als kind aangenomen.
Op een school der Moravische Broedergemeente werd hij naar de eischen van zijn stand en den tijd waarin hij leefde, onderwezen. De familie Slavata, gelijk destijds de meeste adelijke familien uit die streken, behoorde tot dit kerkgenootschap.
Op 17jarigen leeftijd ging hij naar de Hoogeschool te Altdorf, waar hij een vroolijk, misschien wat al te vroolijk leven leidde.

Denn zu Altdorf im Studentenkragen, 
Trieb er 's, mit Permiss za sagen, 
Ein wenig locker und burschikos. 

Het schijnt destijds op de Duitsche Universiteiten vrij zonderling toegegaan te zijn. Geen onzer hedendaagsche professoren zal zich in die tijden terug wenschen. Standjes, kloppartijen en dergelijke schandalen meer, waren op de collegies aan de orde van den dag; terwijl de jongelui nog daarenboven de gewoonte hadden, om van de interessantste voorvallen op de straten en plei nen publieke voorstellingen te geven. Wallenstein is zeker in zijn tijd een der belhamels geweest. Ten minste na eerst verscheidene malen met arrest gestraft te zijn, werd hij eindelijk door den gemeenteraad uit de stad gebannen. Op voorspraak van zijn familie werd dit vonnis ingetrokken, maar niet lang daarna verliet hij Altdorf uit eigen beweging.
Nu kwam hij als page in dienst van den marktgraaf Carl von Burgan. Maar hier was hij volstrekt niet in zijn element, want de marktgraaf had, als beminaar van kunsten en wetenschappen een kring van beroemde mannen, schilders, beeldhouwers zoowel als dichters en geschiedschrijvers om zich heen

{==614==} {>>pagina-aanduiding<<}
verzameld, en het leven in zulk een wereld strookte volstrekt niet met de neigingen van een Wallenstein. Ernstig, peinzend, in zich zelf gekeerd, moet hij hier geleefd hebben. Hij trok zich meestal in de eenzaambeid terug, sprak weinig en antwoordde, wanneer men hem iets vroeg, met den minst mogelijken omhaal van woorden.
Doch omtrent deze periode van Wallenstein's leven, is niet veel met zekerheid bekend; er ligt een sluier over gespreid, dien men tot nog toe niet heeft kunnen oplichten. Men zegt dat hij tijdens zijn verblijf bij den burggraaf eens op wonderdadige wijze in het leven is gespaard. Hij zou namelijk uit een venster van de derde verdieping gevallen en ongedeerd beneden te land gekomen zijn. Dit zou hem tot nadenken en weldra tot de overtuiging gebracht hebben, dat hij door den hemel tot het volvoeren van groote dingen bestemd was.
Wat er van dit sprookje waar zij, dit is zeker, dat zijn levensgeschiedenis getuigt van een anderen, vreeselijker val. Tot welk een duizelingwekkende hoogte is hij gestegen, hoe diep is hij vernederd geworden!
Maar ook van dezen val zou men knnuen zeggen dat hij er ongedeerd bij is gebleven, want ja, zijn leven heeft hij verloren, maar zijn naam zal voortaan zonder schandvlek in de geschiedenis voortbestaan.
Vóór zijn studententijd te Altdorf, heeft Wallenstein een Jesniten-klooster te Olmutz bezocht, waar hij door zijn in het oogvallend karakter, zijn trotschen, onbuigzamen, ondernemenden geest spoedig de opmerkzaamheid der paters tot zich trok. Een onder hen zekere, pater Veit Pachsa Sorge, won Wallenstein's genegenheid door hem bij zijn studien enkele vakken, onder anderen het latijn, kwijt te schelden, en haalde hem ook over het geloof zijner vaderen, den Lntherschen godsdienst, vaarwel te zeggen, en het alleen zaligmakend geloof der Katholieken te omhelzen. Dit zal den eerwaarden vader niet zoo veel moeite gekost hebben, daar Wallenstein over het algemeen een grooten afkeer had van alle abstrakte wetenschappen, en zich vooral op zulk een jeugdigen leeftijd niet veel over de vraagstukken van den godsdienst zal bekommerd hebben. Een dweeper of vurig ijveraar voor het geloof hebben de paters der Jesuiten niet van hem kunnen maken, maar dat zij invloed op zijn volgend leven uitgeoefend hebben, is zeker,

{==615==} {>>pagina-aanduiding<<}

Pachsa bleef steeds een groot vriend van Wallenstein. Hij was het ook, die aan zijn kweekeling de gelegenheid verschafte met een jong, rijk edelman Licek, van Riesenburg, een reis door Europa te doen. Zij bezochten de voornaamste steden van Zuiden West-Duitschland, van Nederland, Frankrijk, Engeland en Italie. Het Italiaansch, de taal die destijds aan de meeste hoven van Zuid-Duitschland gesproken werd, gelijk tegenwoordig het Fransch, maakte Wallenstein zich binnen korten tijd zonder veel moeite eigen.
Te Padua vertoefde hij ook het langst, daar hij zich hier verdiepte in een wetenschap, die hem tot het laatst van zijn leven belang inboezemde, namelijk de astrologie. Reeds vroeger had Paul Verding, de bekende wiskunstenaar en astroloog, hem met de beginselen dezer wetenschap bekend gemaakt, en nu zette hij onder de leiding van professor Argoli zijn studien verder voort. De geheimen der Cabalistische leer werden hem ook door dezen geleerde ontsluierd, die hem daarenboven uit de sterren bewees, dat hij onder een zeer belangrijk gesternte geboren was, en een gewichtige bestemming te vervullen had.
Dat Wallenstein aan deze laatste uitspraak ten volle geloof sloeg, kan wel niemand bevreemden. Het is niet meer dan natuurlijk, dat hij zich langzamerhand bewust werd van de krachten die in hem sluimerden, van zijn ontwakend genie. Maar wel is het zonderling, dat hij zijn leven lang onvoorwaardelijk aan de uitspraak der sterren geloofde en in alle gewichtige oogenblikken eerst den starreuhemel raadpleegde, om te weten of het lot hem gunstig of ongunstig zou wezen. Ougetwijfeld faalde zijn sterrewichelarijen dikwijls, maar toch werd daardoor zijn geloof nooit aan het wankelen gebracht. Het waren dan niet de sterren die gelogen hadden, maar de schuld lag bij den kortzichtigen mensch, die de taal der hemellichamen niet genoegzaam machtig was.
Op zijn reis door Europa had hij met bijzondere belangstelling den toestand van het krijgswezen in de verschillende landen gadegeslagen, en zich een kennis verzameld, die hij later op schitterende wijze in praktijk bracht.
Zijn eerste wapenfeiten verrichtte hij in 1605 in den oorlog tegen de Turken, en gaf toen reeds blijken van buitengewonen moed en een zeldzaam doorzicht en beleid; er bestaan nog eenige brieven, waarmede zijn zwager, de vrijheer Carl von

{==616==} {>>pagina-aanduiding<<}
Zerotin hem aan een generaal uit het leger van Matthias aanbeveelt, waarin deze van hem zegt, dat hij, hoewel nog zeer jong, reeds doorslaande bewijzen van dapperheid heeft gegeven, en zich zeer goed weet voor te doen. Dat hij iemand van goeden huize is, met veel natuurlijken aanleg en den wapenhandel zoo hartstochtelijk bemint, dat hij niet zal rusten vóór hij aan dien lust bot kan vieren.
Evenwel, tot hiertoe was Wallenstein slechts een weinig beduidend persoon geweest, daar het hem aan geldmiddelen ontbrak om zich eer en aanzien te verschaffen, maar hij wist hierin te voorzien, door in 1610 een schatrijke reeds eenigzins bejaarde weduwe tot vrouw te kiezen, die hem vier jaar later bij haar dood in het bezit stelde van een aanzienlijk vermogen. Haar nagedachtenis bleef steeds bij hem in eere.
Van een zijner ooms erfde hij daarenboven nog veertien rentegevende goederen, zoodat hij weldra een der rijkste grondbezitters uit het Markgraafschap Moravie was.
In 1617 begaf hij zich in dienst van den Aartshertog Ferdinand van Stiermarken, die in een oorlog met de republiek Venetie gewikkeld was, en rustte op eigen kosten 200 dragonders tot den krijg uit.
Het ontzet van de vesting Gradiska, die op het punt stond zich uit gebrek aan levensmiddelen aan de Venetianen over te geven, was men geheel alleen verschuldigd aan de meesterlijke wijze, waarop Wallenstein eenige rijk beladen proviandwagens midden door het vijandelijke leger in de stad wist te brengen. Hij maakte zich bij zijn medeofficieren en zijn soldaten evenzeer bemind, door de mildheid, welke er in zijn tent heerschte, en de wijze waarop hij zorgde dat het geen der zijnen aan het noodige ontbrak.
Zijn kleine schaar was tot een regiment aangegroeid en dit blonk onder alle keizerlijke troepen uit door de orde, de krijgstucht en de schitterende wijze waarop de manschappen uitgedoscht waren.
In 1619 trad hij voor de tweede maal in het huwelijk met Isabella Katharina von Harrach, die algemeen geacht en bemind was om haar eenvoudigheid en innemende manieren. Zij schijnt met innige liefde aan haar echtgenoot gehecht te zijn geweest, getuige haar brieven, welke zij meestal op deze wijze aanvangt:

{==617==} {>>pagina-aanduiding<<}
Hochgeborner Fürst! Mein herzallerliebster Herr! en waarin de volgende zinsneden voorkomen:
‘Ich hab' Seiner wohl im Herzen oft gedacht und Ihn zu mir gewünscht.’ Dat Wallenstein haar te midden van het krijgsgewoel niet geheel en al vergeet, al schrijft hij haar niet zoo dikwijls als zij het wel wenscht, blijkt ook uit deze correspondentie.
‘Mit grösszer vergnügung hab ich Sein mir liebes Brieflein empfangen und mit tansend Freuden daraus gehört, dass es sich Gottlob wieder gebessert hat mit Ihm.’ Somwijlen zond Wallenstein haar een kleinigheid waarmede zij ten hoogste verblijd was. ‘Ich dank Ihm gar auf das schönste wegen der Hasen-Pas-teten, die er mir geschickt hat. sie sind mir gar wohl vom Herzen lieb, weil ich dadurch sehe, dass Er mich lieb hat und meiner nicht vergisst. Ich hoffe zu Gott, Er werde nun mehr schon wieder können ansgehen. Ich verlang's wohl vom Herzen, damit Er saine Geschäfte bald richten könnte und ich so glücklich wäre Ihn bald bei mir zu sehen.’
Uit deze brieven zou men naar het ons voorkomt, kunnen opmaken, dat Wallenstein in het huiselijke leven niet zulk een koude, ruwe, hardvochtige man geweest is, als hij door velen wordt afgeschilderd. Integendeel, welke staatszorgen hem kwelden, nooit liet hij het zijn vrouw of kind ontgelden. Te huis ontdeed hij zich van de ernstige afgetrokkenheid; de sombere, in zich zelf gekeerde, barsche veldheer veranderde dan in een liefdevollen echtgenoot en vader. En hetgeen Wallenstein, met nog verscheidene legerhoofden uit dien tijd, onderscheidde, hij was een waarlijk zedelijk mensch, matig in alle dingen. Hoe rijk zijn tafel ook van kostbare spijzen voorzien was, hij voor zich gebruikte een eenvoudig maal en liet de lekkernijen aan zijn gasten over.
Een jaar vóór zijn tweede huwelijk was de dertig-jarige oorlog in Duitschland uitgebroken. Hij voerde toen het bevel over de Moraviesche troepen. De opstandelingen trachtten hem tot hunne zijde over te halen, daar zijn bekwaamheid als veldheer en zijn rijkdommen natuurlijk voor hen van veel gewicht waren. Hij verklaarde zich echter voor den keizer, zocht den opstand tegen te gaan, doch moest naar Weenen vluchten. In der haast nam hij de landkas mede en bezorgde daardoor den keizer een voordeel van 100,000 rijksdaalders. Hij wierf een regiment Kurassiers. voegde zich bij Bucqnoi, nam deel aan

{==618==} {>>pagina-aanduiding<<}
de slagen bij Budweiss en Praag en streed vervolgens in Hongarije en Silezië. Zijn diensten werden in 1622 door den keizer beloond met de verbeurdverklaarde heerlijkheid Friedland in Bohemen en den titel van Rijksgraaf.
Nu leefde hij eenigen tijd op zijn landgoederen in Moravië of te Weenen, totdat bij in 1625 weder een werkzaam aandeel in den strijd nam en wel zulk een aandeel, dat de oogen van geheel Europa op hem gevestigd waren. De strijdkans had eensklaps voor de keizerlijken een geheel andere wending genomen. Zij zagen zich van alle kanten bedreigd en in 't nauw gebracht. Christiaan IV, koning van Denemarken, ondersteund door Engeland, Frankrijk en Holland rustte zich tot den krijg toe. De ligue kon tegen zulk een macht geen voldoende legers overstellen en zon met rasche schreden haar ondergang zijn tegemoet gegaan, wanneer niet plotseling hulp en redding was komen opdagen.
Wallenstein namelijk bood den keizer zijn dienst aan, en beloofde binnen weinige maanden een leger van 50,000 man op eigen kosten op de been te brengen en door brandschattingen te onderhouden, mits men hem onbeperkte macht gaf over de officiersplaatsen die vervuld moesten worden. Het welslagen van zulk een kolossaal plan kwam den keizer ongeloofelijk voor; hij wilde hem echter toestaan met 12,000 man de proef te nemen. Wallenstein beweerde dat dit onmogelijk was. Hij zag geen kans om 12,000 man te onderhouden, maar met 50,000 man zou hij kunnen doen wat hij wilde, en zich genoegzaam respect weten te verschaffen in de landen waar hij doortrok; daar stond hij borg voor. ‘Der Krieg müsse den Krieg ernähren,’ dat was zijn leus.
Hoewel steeds twijfelende aan den goeden uitslag besloot de keizer eindelijk zijn toestemming te geven en Wallenstein begon zijn werbing in Bohemen. Binnen den tijd van een maand had hij meer dan 20,000 man bijeen. Zijn naam was zoo gezien dat zelfs aanzienlijke personen er een eer in stelden onder zijn vanen te dienen.
Gelijk een lawine die van de bergen valt en steeds in omvang toeneemt, alles vernielende wat zich niet met haar vereenigt, zoo ging het met het leger van den Friedlander.
Welke verbazende sommen gelds het wapenen en kleeden van zulk een menschemmassa vereischte is gemakkelijk na te gaan.

{==619==} {>>pagina-aanduiding<<}
vooral wanneer er meer vergissingen plaats hadden, gelijk aan die welke openbartig door een zijner rentmeesters wordt bekend. Deze had namelijk uit onbedachtzaamheid 22,000 gulden voor een partij wapens te veel betaald.
Volgens de bevelen van den keizer had Wallenstein zich moeten vereenigen met Tilly, die met zijn troepen langs de oevers van den Wezer lag, doch hij wendde zich baar de Elbe, veroverde Maagdenburg en legerde zijn scharen in de landen door deze rivier besproeid, om er te overwinteren.
Deze handelwijze wordt hem als een schromelijk eigendunkelijke daad verweten, voortspruitende uit een laaghartigen naijver dien hij jegens Tilly's koesterde. Schiller zegt van hem: ‘Aber längst schon eifersüchtig anf Tilly's Kriegsrnhm, bezeichte er keine Lust, die Lorbeeren dieses Feldzugs mit ihm zn theilen.’ En later weder: ‘Dieser General (Wallenstein) allzulübermuthig um mit einen Anderen gemeinschaftlich zn agiren, hatte den liguistischen Feldherrn über die Elbe geschickt um dort die Holländer zu beobachten, eigentlich aber, damit er selbst den Krieg gegen den König eudigen und die Früchte der von Tilly erfochtenen Siege für sich allein ernten möchte.’
De reden waarom Wallenstein het bevel van den keizer niet opvolgde, moet alleen hierin gezocht worden, dat het hem niet geraden scheen zich bij Tilly aan te sluiten, daar de toestand van zijn leger het noodzakelijk maakte dat hij welvarende landen doortrok, die nog niet van den oorlog geleden hadden; en de streken door Tilly bezet, waren reeds langen tijd het tooneel van den strijd geweest.
Hij was er de man niet naar, het lot van het geheele keizerrijk aan zulke kleingeestige gevoelens op te offeren. Duitschland groot en machtig te maken, er den keizer onbeperkte heerschappij over te verschaffen was het eenige doel dat hij beoogde. ‘Man brancht kein Fürsten nnd Kurfürsten mehr; wie in Frankreich und Hispaniën nur ein König ist, soll auch in Deutschland unr ein Herr sein.’ Dit waren zijn eigen woorden.
Aan zijn adelaarsblik ontging niets wat hiertoe bevorderlijk kon zijn. De beste middelen wist hij uit te denken, de kortste wegen op te sporen ten einde dit oogmerk te bereiken. Hij gevoelde zich in staat deze ontwerpen tot stand te brengen. Oorlog was onder de bestaande omstandigheden noodzakelijk, en aan geen mensch kon de leiding daarvan beter worden toe-
{==620==} {>>pagina-aanduiding<<}
vertrouwd dan aan hem, die staatkundig zoowel als krijgskundig zeker de grootste man uit den dertigjarigen strijd was.
Schitterende wapenfeiten werden door Wallenstein en zijn scharen van 1626-1629 verricht. De rij werd geopend door een roemrijke overwinning bij Dessau. Het volgende jaar veroverde hij Sleeswijk en Jutland, waardoor Christiaan IV genoodzaakt werd naar de eilanden de wijk te nemen. Wallenstein kon hem bij gebrek aan schepen niet verder vervolgen en keerde nu zijn wapenen naar de hertogdommen Meckelenburg, die ook weldra voor hem moesten zwichten.
Door velen wordt beweerd, dat hij zich daarop deze Hertogdommen op onrechtmatige wijze toeëigende, dat hij ze voor zich eischte. Maar eerst na den vrede van Lubeek in 1629 werd hij er door den keizer op plechtige wijze mede beleend. En dat hij wel eenige schadevergoeding mocht hebben zal men lichtelijk begrijpen, wanneer men nagaat dat een leger van 100,000 man niet voor niets van wapenen en verdere krijgsbehoeften wordt voorzien en zijn goederen in Boheme en Moravie ook aan de kansen van den oorlog blootgesteld, en wel eens in beslag genomen werden. Drie millioen guldens hadden hem de krijgstoerustingen gekost en tot onderhoud van het leger behoefde de keizer niets bij te dragen; was het dan zoo zelfzuchtig en aanmatigend, dat hij zich deze beleening liet welgevallen? Was het niet veeleer billijk dat de keizer hem uit de veroverde landen eenigzins schadeloos stelde? Hij was onmetelijk rijk, maar om te doen wat hij deed, waren verbazende sommen noodig. Had een zijner manschappen zich bijzonder onderscheiden, hij kon zeker zijn daarvoor vorstelijk beloond te worden. Zoo deelde hij eens na een groote overwinning de volgende geschenken uit. Aan het regiment Piccolomini 4650 fl; aan het Lamboysche 6500; eenige gewonden kregen te zamen 3150 fl; ieder kavalerist 50 fl; acht korperaals ontvingen ieder een keten ter waarde van 2000 fl, werden tot den adelstand verheven en kregen ieder nog 500 fl: in geld. De opperwachtmeester en de ritmeesters kregen ieder 1000 fl, tewijl Piccolomini met 10,000 daalders werd begiftigd en de generaal Holk uit vier heerlijkheden, elk uit omstreeks achttien dorpen bestaande, zich één mocht uitkiezen. Een zijner veldheeren had eens een roemrijke daad verricht en werd daarvoor met 2000 dukaten beloon die hij nog denzelfden avoud verspeelde. Daarop liet

{==621==} {>>pagina-aanduiding<<}
Wallenstein hem nog eens diezelfde som uitbetalen en deze was hierover zoo getroffen, dat hij onmiddelijk te paard steeg en door nieuwe wapenfeiten zijn erkentelijkheid trachtte te bewijzen.
Op deze wijze verwierf hij zich de genegenheid en de gehectheid zijner legerbenden, ofschoon hij ook zeer streng kon zijn, wanneer er een lafaard of verrader gestraft moest worden.
De tallooze scharen, grootendeels bestaande uit het uitvaagsel der maatschappij, uit menschen van alle rangen, standen en natiën konden onmogelijk op andere wijze in bedwang gehouden worden. het was een meesterstuk dat Wallenstein nog zoo goed orde en tncht onder hen handhaafde. Geen liefde voor vorst of vaderland, partijzucht of geestdrijverij vuurde hen in den strijd aan. Over het algemeen waren slechts hetvooruitzicht op buit, en de belooning die hen van den Friedlander wachtten de oorzaak van hun heldhaftigheid. Een gemeen soldaat, wanneer hij slechts dapper was, en grenzenloozen moed betoonde kon tot de hoogste waardigheden opklimmen. Zij wisten dat in Wallensteins leger, ‘jeder seines Glückes eigener Schmied sei.’
Na de Hertogdommen Meckelenburg veroverd te hebben had hij zijn wapenen tegen Pommeren gekeerd en ook deze provincie bemachtigd behalve de rijke Hanzestad Stralsund. Welke pogingen hij ook aanwendde om deze stad meester te worden zij bleven allen vruchteloos en na een belegering van elf weken en een verlies van 12000 man moest hij aftrekken, ofschoon hij gezworen had de vesting te zullen innemen al ware zij met kettingen aan den hemel bevestigd.
Dat Stralsund zulk een zwaar beleg zoo lang heeft kunnen uithouden moet toegeschreven worden aan de buitengewoon moedige verdediging der bezetting en de ligging der stad, die aan de zeezijde open was, en dns langs dien weg steeds van nieuwe mond- en krijgsbehoeften kon worden voorzien.
De Zweedsche koning Gustaaf Adolf stond haar ook krachtdadig bij, Wallenstein had op nieuw ondervonden hoe onontbeerlijk het bezit van een vloot voor Duitschland was en stelde de ijverigste pogingen in het werk om er een tot stand te brengen. Het getuigt zeer voor den scherpen blik en het helder doorzicht van Wallenstein, dat hij toen reeds inzag, welk een gevaarlijk vijand Gustaaf Adolf voor zijn vaderland kon worden. In verscheidene brieven aan den overste Arnim, waarschuwt hij dezen, vooral een waakzaam oog te houden

{==622==} {>>pagina-aanduiding<<}
op den Zweedschen koning van wien hij een landing vreesde.
Gustaaf Adolf was een jeugdig vorst hakende naar veroveringen en Wallenstein begreep welke voordeelen er voor dezen te behalen zouden zijn, wanneer hij zich in de Duitsche zaken mengde.
Na het beleg voor Stralsund opgebroken te hebben, veroverde Wallenstein nog het Hertogdom Holstein met uitzondering van de steden Glückstad en Krempe en sloot daarna in 1629, ten einde de gevreesde vereeniging van Zweden en Denemarken te voorkomen in naam des keizers vrede met Christiaan IV, waarbij deze al zijn staten zonder betaling der krijgskosten terug kreeg, mits hij beloofde zich in 't vervolg met niemand tegen den keizer te verbinden.
Van alle vijanden en vreemde overheerschers bevrijd, vaardigde Ferdinand nu het restitutie-edikt uit; hetgeen door Wallenstein met strengheid werd ten uitvoer gebracht. Ofschoon het hem tot hiertoe, gelijk van zelf spreekt, niet aan vijanden had ontbroken, die, naijverig op zijn roem, alle ongeregeldheden door zijn troepen bedreven aan hem weten, zoo hievan zij un met luider stemme hun klachten aan. Vele rijksvorsten, Protestantsche zoowel als Katholieken, eischten van den keizer dat hij hem uit zijn dienst zon ontslaan. En de keizer, die de genegenheid der vorsten noodig had om zijn zoon tot Roomsch koning te doen verheffen, zond eindelijk eenige gezanten tot Wallenstein met verzoek dat hij zijn betrekking zou neêrleggen. De omzigtigheid waarmede de keizer in deze zaak te werk ging, bewijst hoezeer hij Wallenstein vreesde. Doch deze, zich van zijn macht bewust en wel wetende, dat, zoo er weder gevaar naderde, de keizer zijn hulp uiet zon kunmen ontberen, volgde zonder eenige tegenspraak 's keizers wensch en begaf zich naar zijn bezittingen in Bohemen.
Met meer dan vorstelijke pracht omgaf hij zich hier. Vier kamerheeren, twaalf baronnen, 60 pages uit de aanzienlijkste familiën stonden steeds tot zijn dienst gereed. Om zijn parken bij zijn slot te Praag te verfraaien werden een honderdtal huizen omver gehaald. Vele zijner voormalige officieren vergezelden hem naar zijn residentie en verscheidene aanzienlijke personen verlieten het hof te Weenen om zijn gevolg te komen vermeerderen.
Op uitstekende wijze zorgde hij voor den inwemligen toestand zijner eigendommen. De land- en bergbouw, de veeteelt, het

{==623==} {>>pagina-aanduiding<<}
fabriekswezen. die allen door den oorlog veel geleden hadden, trachtte hij weder op den vorigen trap van bloei terug te brengen en daarbij zooveel hij kon te verbeteren. Hij stichtte scholen, richtte hospitalen op en was op deze wijs een weldoener voor zijn onderhoorigen, die hem dan ook op de handen droegen.
Al deze bezigheden verhinderden hem evenwel niet den loop der staats-aangelegenheden nauwkeurig in het oog te houden. Hoe zou hij zijn aard ook zoozeer hebben kunnen verloochenen en volstrekt geen belang meer gesteld hebben in de zaak, waaraan hij tot hiertoe zijn edelste krachten had gewijd, waalrvoor hij zelfs zijn leven had veil gehad!
Dat hij op de eene of andere wijs geïntrigeerd heeft, kan echter door niets bewezen worden.
Zijn vrees voor een landing van Gustaaf Adolf bleek weldra niet ongegrond te zijn.
In 1630 stak deze met een leger van 15000 man naar Pommeren over. Ofschoon door het Katholieke Frankrijk daartoe bezoldigd en aangezet, gaf hij voor alleen tot redding der Protestanten in Duitschland de wapenen te hebben opgevat. Of er niet tevens eenige staatkundige bedoelingen bij in het spel waren? Het ontbrak in zijn leger evenwel niet aan godsdienstplechtigheden; zelden togen zijn legers ten strijde zonder zich vooraf door een gezang of gebed gesterkt te hebben. Toch verhinderde dit hen niet de grootste wreedheden te bedrijven en. zooveel mogelijk te plunderen als zij de kans daartoe schoon zagen.
Schiller legt een zijner soldaten, die naar het vijandelijke leger was over geloopen, de volgende woorden in den mond:

Gustaf der Schweden, der Leuteplager, 
Der machte ein Kirch aus seinem Lager, 
Liess Betstunde halten, des Morgens, gleich 
Bei der Réveille und beim Zapfenstreich. 
Und wurden wir manchmal ein wenig munter, 
Er kanzelt uns sebsl wohl vom Gaul herunter! 

In 1630 dan landde deze met een leger van 15000 man in Pommeren. Zijn wapenen zegevierden overal, en na den slag bij Leipzig had de keizer alle voordeelen weder verloren, die hij in 12 jaar tijds behaald had.
Het scheen dat met Wallenstein ook het geluk de keizerlijken had verlaten. In den uitersten nood wachtte Ferdinand dan

{==624==} {>>pagina-aanduiding<<}
ook van niemand anders hulp en uitkomst dan van den hertog van Friedland, en trad weldra met hem in onderhandeling, opdat hij het opperbevel over het leger weêr op zich zou nemen. Wallenstein was hiertoe niet gemakkelijk te bewegen en beloofde eerst slechts voor drie maanden dien post te aanvaarden, om in dien tijd een leger van 40,000 man op de been te brengen; maar het aanvoeren in den oorlog wilde hij niet. Toen na verloop van dien tijd 50,000 man slagvaardig stonden liet hij er zich eindelijk toe overhalen, nadat Ferdinand bewilligd had in de voorwaarden die hij hem stelde. Namelijk, dat hij Generalissimus zon wezen, van den keizer zoowel als van het geheele Oostenrijksche huis en Spanje, met volstrekt onbeperkte macht, dat de keizer, noch een van zijn zonen zich in het leger mochten begeven, dat alle verbeurdverklaringen en begenadigingeu van hem zonden afhangen enz., in een woord, hij moest gedurende den oorlog in den volsten zin des woords onafhankelijk zijn van den keizer en de rijkswetten.
Was het enkel heerschzucht, die hem dreef tot het stellen van zulke veeleischende voorwaarden? Neen. Wallenstein begreep dat hij tegenover een koning als Gustaaf Adolf, een man van even groote staat- als krijgskundige talenten, een zwaren strijd zou hebben. De koning van Zweden behoefde geen bevelen af te wachten van de hooge regeering of een ministerraad ver van het tooneel des oorlogs verwijderd; ook Wallenstein wilde de handen ruim hebben. Hij wist, dat hij aan het hof veel vijanden had, die hem zouden bemoeilijken zooveel zij konden, en hij kende bij ondervinding de langzame beweging der toenmalige administratie.
In aanmerking genomen hoe lang sommnige zaken in onze kamers hangende blijven, kan ons dit in die eeuw onder dergelijke omstandigheden volstrekt niet verwonderen. Het volgende staaltje dat lsolani in den Piccolomini daarvan verhaalt zal zeker niet overdreven wezen:

Als ich vor sieben Jahre nach Wien kam. um die Remonte 
Für unsere Regimenter zu betreiben, 
Würde ich von einer Anticarnera 
Zur andern herumgeschleppt. 
Zuletst - da schickten sie mir einen Kapuziuer; 
Ich dacht' es wär' um meiner Sünden Willen' 
Nein doch, das war der Mann, mit dem 
Ich om die Reiterpferde sollte handeln: 
Ich musste auch abzieh'u unverrichter Ding' 


{==625==} {>>pagina-aanduiding<<}

Wallenstein beloofde den keizer nogmaals te zullen redden, maar alleen dan, wanneer hij als koning tegenover een koning kon staan. Nergens kan men een bewijs vinden, dat de keizer deze eischen overdreven vond; integendeel, door den bisschop Anton van Weenen, liet hij hem van zijn volkomen toestemming verzekeren, en tevens melden, dat hij een onbepaald vertrouwen in hem stelde. En dit vertrouwen zon niet beschaamd worden. Nauwlijks een maand na de opeing van den veldtocht kon hij den keizer melden: ‘Bohemen ligt aan de voeten uwer Majesteit.’ Verder bemachtigde hij Leipzig, Pleissenburg, Weissenfels en Merseburg. Eindelijk, in den slag bij Lutzen, werd hij geslagen. Hier sneuvelde echter Gustaaf Adolf, en dit was een onberekenbaar verlies voor de Zweden, ofschoon de oorlog door bekwame veldheeren werd voortgezet.
Deze nederlaag was een schoone gelegenheid voor Wallenstein's vijanden, om hem weder de hevigste verwijtingen te doen.

Er war ihnen zu hoch gestiegen, 
Möchten ihn gern herunter kriegen! 

Zoodra het oogenblikkelijk gevaar geweken was, werden de vorsten en rijksgrooten steeds bevreesd, dat hij den invloed, dien hij bij het leger bezat, tot zelfzuchtige oogmerken zou aanwenden.

Da rufen sie den Geist an in der Noth 
Und grauet ihnen gleich wenn er sich zeigt. 

Men verweet Wallenstein voornamelijk dat hij naar Bohemen teruggetrokken was, en niet den volgenden dag den strijd hervat had. Hij zelf verdedigde zich hierover door aan te voeren, dat de vijand veel te sterk, en hij geheel van artillerie ontbloot was, waaraan ook voornamelijk het verlies van den slag moet worden toegeschreven.
Bij een tweede nederlaag zon hij daarenboven gevaar geloopen hebben, dat hem de weg naar Bohemen was afgesneden.
Eenige zijner regimenten hadden zich dapper van hun taak gekweten, en werden daarvoor op zijn bijna verkwistend milde wijze beloond; terwijl andere, die op de vlucht waren gegaan, daarvoor streng moesten boeten. Verscheidene commandanten en officieren uit de aanzjenlijkste familien werden ter dood ge-
{==626==} {>>pagina-aanduiding<<}
bracht; evenwel niet dan drie maanden na den slag en nadat ten duidelijkste gebleken was, dat zij lafhartig of eerloos gehandeld hadden. Onverbiddelijk streng was hij altijd geweest omtrent daden die den krijgsstand onteerden; doch deze krasse maatregelen verwierven hem in het leger den bijnaam van Tyran en waren niet geschikt om de gemoederen aan het Weenerhof gunstiger voor hem te stemmen. Het waren vooral de rijksvorsten die al hun krachten inspanden om hem ten val te brengen, daar zij vooreerst reeds op hem verbolgen waren omdat zijn legers in hun landen zulke verwoestingen hadden aangericht, maar bovenal omdat zij zijn doel kenden: Duitschland onder één scepter te brengen.
Het sluiten van een wapenstilstand met Arnim viel ook volstrekt niet in den smaak der rijksgrooten te Weenen, die het zeer aangenaam vonden, wanneer zij gemakkelijk en gezellig bij elkaêr gezeten, de krijgsbedrijven verhaalden en er een gunstig of ongunstig oordeel over velden. Zij beschuldigden hem van ontrouw en verraad, maakten hem zwart van alle mogelijke misdaden en haalden eindelijk den keizer over, iemand naar het leger te zenden, die heimelijk deze zaak zou onderzoeken, en Wallenstein's handelingen nanwkeurig nagaan.

Ja, ihr könntet ihn, 
Weil ihr ihn schuldig wollt, noch schuldig machen. 

Het scheen dat Wallenstein alles deed om een treffen met den vijand te vermijden, en dit wekte natuurlijk wantrouwen. Met Saksen, Brandenburg en Zweden had hij evenwel onderhandelingen aangeknoopt en deze waren van dien aard, dat het oppervlakkig beschouwd twijfelachtig blecf, of hij hen misleiden of met hen gemeene zaak tegen den keizer wilde maken. Dat Frankrijk Wallenstein hulp aanbood en zelfs beloofde hem als koning van Bohemen te erkennen is bewezen, maar tevens is het zeker dat Wallenstein deze voorwaarden niet heeft aangenomen, hetzij dan uit besluiteloosheid of omdat het nooit in hem opgekomen was, zich tot koning van Bohemen te verheffen. Om een onpartijdig oordeel over deze zaken te kunnen vellen, moet men zich geheel verplaatsen in de eeuw toen zij voorvielen en ze uit dit standpunt beschouwen.
De wijze van oorlogvoeren verschilde toen hemelsbreed van de onze, zoowel wat de taktiek als het organiseren der legers

{==627==} {>>pagina-aanduiding<<}
betreft. Daarbij huldigde men toen algemeen de zoogenaamde Macchiavellistische ideën, dat wil zeggen dat men het volstrekt niet als kwaad beschouwde, wanneer men den vijand in den oorlog door verraad of andere lage streken afbreuk kon doen. Lazarus Schwendy, een der beroemdste Duitsche veldheeren schrijft hierover het volgende:
‘In den oorlog is overwinning het doel. Door verraad, spionnen en geld kan men hierbij meer uitrichten dan door wapenen en geweld. Deugd, oprechtheid en trouw zijn zeer te prijzen, maar in den oorlog is het de grootste schande zich te laten beet nemen, overwonnen te worden of werkeloos te zijn. Voor deze dingen bestaan geen verontschuldigingen. Daarom moet men niet alleen dengd bezitten, maar ook list, behendigheid, ontrouw, bedrog en verraad aanwenden om zich de overwinning te verzekeren en de overhand te behouden.’
Hoewel niemand zal willen beweren, dat alle verraad en snoodheid geheel uit de wereld zijn, zoo zal men toch deze ondeugden niet openlijk durven verdedigen of aanprijzen, zelfs niet in den oorlog.
Dat Wallenstein deze onedele middelen heeft aangewend, om zijn grootsche plannen te verwezenlijken, is de grootste smet die hem aankleeft, en toch zou men nog veel tot zijn verontschuldiging kunnen bijbrengen. Men zou het meer als een gebrek van zijn tijd kunnen beschouwen, dan als een vlek op zijn karakter. Hoe toch zou het hem mogelijk geweest zijn het overwicht te behouden op vijanden, die volstrekt geen onderscheid maakten in de keus hunner middelen, om tot hun doel te geraken. Onze groote Willem I had ook wel een spion aan het hof van Filips; en zoo hij dien niet bezeten had, zon hij geen oogenblik een noemenswaardig tegenstander van den Spaanschen koning geweest zijn; nooit zou hij de plannen en het karakter van dien vorst zoo hebben kunnen doorzien, en zeer spoedig een slachtoffer geworden zijn van diens schoonklinkende huicheltaal.
Daar Wallenstein Duitschlands vijanden om den tuin leidde en den strijd vermeed, kweekte hij het vuur der tweedracht aan dat bij hen smeulde, maar zeker zou zijn uitgedoofd, wanneer hij door slag te leveren hen had gedwongen eensgezind te wezen. Het was Wallensteins ernstig streven den vrede tot stand te brengen, en hoogstwaarschijnlijk zou hij hierin geslaagd

{==628==} {>>pagina-aanduiding<<}
zijn, wanneer het wapen van vuige moordenaars niet al te goed doel getroffen en den held vóór zijn tijd had doen omkomen. Voor hoeveel jammeren zon Duitschland niet bewaard zijn gebleven! En wat meer is, zeker zou dan verhinderd zijn, dat Frankrijk sedert den Westfaalschen vrede in alle aangelegenheden van Europa de grootste rol had gespeeld. De eenheid van Duitschland was dan reeds toen tot stand gekomen!
Niet één der veldheeren na hem was in staat een eervollen vrede te bedingen, terwijl de krijgsbedrijven gedurende de laatste 14 jaren van den 30-jarigen oorlog meerendeels hoogst onbeduidend waren.
Er ontbrak toen wat Wallenstein was:

Ein Mittelpunkt, ein Halt der sich hinstelt, 
Wie ein ferte Säul an die man sich 
Mag schliessen mit Zuversicht. 

De lagen en listen hem door zijn vijanden gelegd, konden voor Wallenstein niet lang verborgen blijven; hij nam daarom het besluit niet weder te wachten tot het den keizer behagen zon hem zijn ontslag tegeven zooals vroeger, maar er zelf om te verzoeken. In November 1633 had hij reeds dit plan gevormd, maar zijn gezondheidstoestand was destijds zoo wankelend, dat hij het niet dadelijk kon ten uitvoer brengen. Toen hij het eindelijk den 19den Febrnari volvoerde en twee boden naar Weenen zond, met de verklaring, dat hij bereid was het commando neder te leggen en zich te verantwoorden waar en wanneer de keizer het verlangde, hadden zijn vijanden het net van valsche beschuldigingen reeds zoo dicht om hem toegetrokken, en hem zoozeer met spionnen omringd die al zijn gangen nagingen, dat de afgezondenen niet eens tot den keizer konden naderen, maar onderweg aangehonden werden.
Ferdinand had zich reeds vroeger laten overhalen tot het uitvaardigen van een patent, waarbij hij Wallenstein van al zijn waardigheden vervallen verklaarde, en het leger van alle gehoorzaamheid jegens hem ontsloeg.
Later verscheen er nog een tweede, waarin hij daarenboven beschuldigd werd, plannen gevormd te hebben, om den keizer van den troon te stooten en het geheele keizerlijke huis om te brengen, en deze dus tot eigen veiligheid wel op verdedigingsmiddelen moest bedacht wezen. Hem dood of levend gevangen te nemen

{==629==} {>>pagina-aanduiding<<}
is nooit door den keizer bevolen. Niets kan hiervoor ten bewijze strekken.
Maar er bevonden zich in het leger zoo velen, die met begeerige blikken slechts naar buit uitzagen en voor geen middelen terugdeinsden, welke hun die konden verschaffen. Zij hoopten eens recht goed te profiteren van Wallensteins uitgestrekte bezittingen, die natuurlijk zouden worden verbeurd verklaard, wanneer hij schuldig bevonden en ter dood gebracht werd.
Het patent van den keizer was reeds den 24sten Januari opgesteld, maar werd eerst den 22sten Februari te Praag, onder trommelslag, openlijk afgekondigd. Wallenstein die zich te Pilsen bevond, vernam het nog denzelfden dag en hoorde tevens, hoe zijn bagage aan plundering werd prijsgegeven en zelfs zijn eigen regiment hem de gehoorzaamheid had opgezegd.
Schoonklinkende woorden van valsche aantijgers als Gallas, Piccolomini, Questenberg en verscheidene anderen hadden hun uitwerking gedaan.
Verlaten, zelfs door diegenen op wier trouw hij met zekerheid meende te kunnen rekenen, van alle kanten in het nauw gebracht, met ondank behandeld door den keizer, voor wien hij zijn geheele leven gestreden had, zag Wallenstein nergens licht of uitkomst. Toch wilde hij nog beproeven zijn leven te redden.
In de vesting Eger meende hij voor het oogenblik veiliger te zijn dan te Pilsen, en daarom begaf hij zich hierheen met een kleine schaar zijner vrienden, zoo hij meende, maar de moordenaar, helaas, toog mede!
Hij hoopte zoolang te Eger in veiligheid te zijn, totdat hij met de Zweden onderhandeld zou hebben, opdat zij hem ter hulp konden snellen; terwijl hij anders van hier gemakkelijk naar den bertog Bernhard van Weimar zon kunnen vluchten, bij wien hij bescherming hoopte te vinden.
Doch hij was bestemd de wrange vruchten te plnkken van zijn eigen politieke handelingen; want noch de Zweden, noch de hertog van Weimar konden in het eerst gelooven dat het hem ernst was; zij vreesden dat er een nieuwe list achter school; en dit was dan ook oorzaak, dat door het dralen hun hulp te laat kwam.
Wallenstein, die tot het laatste toe niet den minsten twijfel koesterde omtrent de gezindheid der Generaals Gallas en Piceo-
{==630==} {>>pagina-aanduiding<<}
lomiui; deelde hun zijn plannen mede en ging daardoor met zekere schreden zijn val te gemoet.
In een draagkoets gezeten, door hevige jichtpijnen gekweld, omgeven door een kleine ruiterschaar, deed de fiere veldheer, den 24sten Februari 1634 zijn intrede binnen Egers wallen.
Hoe geheel anders was hij tot hiertoe gewoon geweest een intocht te houden! Met opgeheven hoofde, op een vurig strijdros gezeten, ontvangen door de luide jubelkreeten eener juichende menigte, nooit dan op zulk een wijze, was hij met zijn zegevierende scharen door de steden van het rijk getogen.
Thans bleef het doodstil in de straten alsof de menigte de droefheid eerbiedigde van een stoet, die een innig geliefden vriend grafwaarts droeg. Eer tweemaal 24 uuren verstreken waren, zouden er ook verscheidene dooden te betreuren zijn
Eger was de plaats door de moordenaars uitgekozen, waarde gruweldaad zou gepleegd worden. Er had zich een groote zamenzwering tegen den hertog gevormd, met geen ander doel dan hem uit den weg te ruimen. Zij zouden een gastmaal geven ter eere van Wallenstein en hem te midden der feestvreugde met zijn trouwste aanhangers ombrengen. Maar hun plannen schenen geheel in duigen te zullen vallen daar de hertog wegens zijn gezondheidstoestand de uitnoodiging van de hand wees. Eerst bracht hun dit in niet geringe verlegenheid, maar zij hadden weldra ten zijnen opzichte andere plannen beraamd.
Er was besloten dat het gastmaal voortgang zon hebben en Wallensteins aanhangers daarop zouden worden omgebracht. Vier zijner vrienden Kinsky, Tersky, Illo en Neumann werden onverwachts verraderlijk aangevallen en vermoord. Tot het laatste toe verdedigden zij zich manmoedig, maar moesten eindelijk voor de overmacht bezwijken. Nu togen de moordenaars naar de woning van den hertog. Zij omsingelden die en drongen er binnen.
Wallenstein had zich juist te bed begeven. Door het geraas gewekt sprong hij op, liep naar het venster, dat hij opende en wilde den schildwacht vragen wat er gaande was. Tot antwoord werd de deur van zijn vertrek met geweld open gebroken en drongen een twintigtal gewapende mannen met zekeren Deveroux aan het hoofd naar binnen.
Met het moordtuig in de hand naderde deze den held, die, plotseling, in het holle van den nacht overvallen, geheel weêr-
{==631==} {>>pagina-aanduiding<<}
loos tegenover hem stond, en riep uit: Gij zult sterven! Hij wachtte een oogenblik alsof hij eenig antwoord te gemoet zag; maar Wallenstein breidde sprakeloos de armen uit, ontving den doodelijken stoot en stortte zonder eenig geluid te geven ter aarde.
Zijn lijk werd in het roode kleed gewikkeld dat op de tafel gelegen had en in zulk een vorstenmantel naar het slot gebracht, waar het bij die zijner vrienden tot den volgenden dag op het slotplein bleef liggen.
Zijn papieren werden dadelijk in beslag genomen, maar hoogst merkwaardig is het dat daaronder niet een enkel belangrijk stuk gevonden werd, waaruit zijn verraad aan den dag kwam. De booze wereld zegt natuurlijk, dat hij ze voor zijn tocht naar Eger verbrandde. Sommige laten ze door een page vernietigen. Maar al degenen met wie hij onderhandelde hebben dan zeker uit complaisance de stukken, welke zij in handen hadden, mede laten verbranden?
Hij raadpleegde nooit iemand over zijn ontwerpen, maar omhulde ze met een ondoordringbaren sluier.

Der Geist ist nicht zu fassen wie ein andrer 
Wie er sein schicksal an die sternen knüpft. 
So gleicht er ihnen auch in wunderbaren 
Geheimer ewig, unbegriffener Hahn. 

De denkbeelden die in zijn brein oprezen, konden daarin ook tot rijpheid komen. Hij behoefde geen hulp of raad van anderen, hij gevoelde zijn meerderheid boven zijn omgeving. Een genie was hij, en juist daarom had hij zooveel vijanden. Domheid is een pantser: een onfeilbaar middel, tegen haat, nijd en afgunst.
Als roofvogels vielen de moordenaars op zijn nalatenschapaan en ieder trachtte het grootste deel voor zich te krijgen. Dit ging zelfs zoover dat de keizer aan zekeren Caretto beval een gedeelte der geroofde goederen terug te geven.
Er zijn verscheidene geschriften in omloop geweest, waarin Wallensteins schnld zoogenaamd duidelijk aan het licht werd gebracht, onder anderen een van zekeren Boheemschen edelman Ratschin. Maar waarop berust die beschuldiging? Op niets dan mondelinge overleveringen. Een bewijs is nooit te vinden geweest, misschien om de eenvoudige reden dat het nooit bestaan heeft. Ratschin

{==632==} {>>pagina-aanduiding<<}
gaf voor zoozeer in den gunst van den hertog te hebben gestaan, dat deze al zijn verraderlijke ontwerpen aan hem had toevertrouwd.
Richilieu gelooft zelfs niet aan zijn schuld en schrijft in zijn voorrede van zijn geschiedenis van Peter de Groote. ‘Sarasin heeft een verhaal verzonnen van Wallenstein's verraad en zamenzwering tegen den keizer. maar deze heeft nooit dergelijke plannen gehad.’
Wanneer men alle feiten en omstandigheden in aanmerking neemt en onpartijdig beschouwt, kan men aan zijn schuld niet langer gelooven. Eerst na twintigjarigen trouwen diensttijd, als de held in den krijg vergrijsd is, zal hij het plan opvatten om zich den konings of keizerskroon te verschaffen? Waarom het dan niet vroeger gedaan, toen hij nog in de kracht van zijn leven was?
Wallenstein moge als mensch gefaald hebben, een verrader was hij niet. Hardvochtigheid, ongeduld, trotsch en dweepzuchtige gevoelens met betrekking tot de Astrologie worden hem verweten en hij is hiervan niet geheel vrij te pleiten, maar edelmoedigheid, zielenadel, matigheid, mildheid en verdraagzaamheid in 't godsdienstige staan daar tegenover. ‘Das Wort ist frei, die That ist stumm, der Gehorsam blind.’ Dit was zijn stelregel.
Wallenstein was groot van gestalte en mager. Zijn gelaat was ovaal, zijn gelaatskleur bleek. Het hooge voorhoofd drukte fierheid uit. Zijn zwart haar was van voren kort en opgestreken; langs de slapen hing het in krullen neder. Hij droeg een langen smallen baard en even zulke knevels. Zijn kleine donkere oogen waren vol vuur en leven. Wanneer zijn zware wenkbrauwen zich dreigend te zamen trokken, verspreidde hij angst en schrik om zich heen. De uitdrukking van zijn gelaat was ernstig en terugstootend. Hij had een afkeer van luidruchtigheid en wanneer zijn hoofd met ontwerpen vervuld was, duldde hij in zijn nabijheid geen geraas van wagens, geen hondengeblaf, geen hanengekraai. Als de officieren hem kwamen spreken, legden zij meestal hun sporen af. Schildwachten werden somtijds uitgezet om de stilte in de nabijheid van zijn paleis te doen eerbiedigen; kettings over de straten gespannen om de passage van wagens te keeren. Enkele keeren moest de stadsklok worden vastgezet en de nachtwacht zijn geroep staken, opdat zij hem niet in zijn bezigheden zouden storen, want hij sliep slechts

{==633==} {>>pagina-aanduiding<<}
zeer kort en besteedde het overige van den nacht aan zijn arbeid.
Wie kent niet onder Griekenlands meest beroemde mannen den naam van hem, die ook zijn vaderland aan den vijand heeft verraden en toch door het nageslacht steeds hoog geëerd wordt
Wie heeft ooit Themistocles als een eerloos man leeren beschouwen?
Themistocles, de trotsche, hooghartige Themistocles redde zijn land van een zekeren ondergang, toen het aan den rand van een afgrond was genaderd en ieder oogenblik daarin dreigde neder te storten.
Zijn blik reikte verder dan die zijner tijdgenooten. En toen zij naar zijn wijzen raad niet wilden luisteren, besloot hij hen door list te dwingen, tot hetgeen zij niet goedschiks wilden ten uitvoer brengen. Hij verraadde zijn land, maar om het te redden.
Tusschen zijn daad en die van Wallenstein, dus in principe geen wezenlijk verschil, alleen werd zijn werk met een goeden uitslag bekroond en aan Wallenstein werd de tijd niet gegund het ten einde te brengen.
Moge men voortaan Wallenstein datgene schenken, waarop hij rechtmatig aanspraak heeft, den naam van een onbegrepen miskend genie, dat het slachtoffer geworden is van lage, baatzuchtige moordenaars.





{==634==} {>>pagina-aanduiding<<}

Opvoedkundige en geneeskundige gymnastiek.

Door Dr. A.P. van Mansvelt.

Beroemde schilderijen der Hollandsche school overtuigen er ons van, dat onze vaderen er kloeker uitzagen dan de meesten onzer doen, en men behoeft geen geneeskundige te zijn om te weten dat er door vele aderen meer bloed moest vloeien, dan het geval is. De oorzaken hiervan moeten zeker gezocht worden in velerlei omstandigheden, in eischen der maatschappij, die zich op natuurlijke wijze ontwikkeld hebben, en tegen wier bestaan of vervulling niet valt te strijden. Onder deze eischen noem ik het veel omvattend lager en middelbaar onderwijs.
Mogen wij er ons in verheugen, dat dit onderwijs op de hoogte van den tijd gebracht is, mogen wij het beste hopen en te gemoet zien van de geslachten, die in staat zijn gesteld om met open oogen, werkzame hersenen en voorzien van de noodige algemeene kundigheden een levend deel der maatschappij uit te maken, wij moeten echter niet uit het oog verliezen, dat de maatschappij behoefte heeft aan leden, die niet alleen veel weten, maar ook veel kunnen. En hiertoe behoort een krachtig gemoed in een gezond ligchaam. Wenscht men dit den mannen en vrouwen toe, dan moet men beginnen met den jongens en meisjes eene gezonde opvoeding te geven, en daarbij behoort iets, dat opweegt tegen het onvermijdelijke veel zitten, veel studeeren, veel bezig zijn met ernstige onderwerpen, dat de maatschappij van hare aanstaande leden eischt. Dat tegenwicht, dat ik bedoel, heet: gymnastiek. Hieronder versta ik: stelselmatige oefening van

{==635==} {>>pagina-aanduiding<<}
het lichaam, waardoor zijne organen en verrichtingen in eene juiste onderlinge verhouding worden ontwikkeld.
In de volgende bladzijden wensch ik den lezer een vluchtig overzicht te geven van de geschiedenis der gymnastiek en van de wijze, waarop zij tegenwoordig beoefend wordt.
De geschiedenis der lichaamsoefeningen gedurende een menschenleven is spoedig te overzien. Het kind, dat zoo ver is, dat het voorwerpen begint te kennen, schept er groot vermaak in, zijne ledematen te zien bewegen; na eenigen tijd bemerkt het met blijde verrassing, dat die bewegingen onder de heerschappij van zijn wil staan; weder na eenigen tijd van vlijtige oefening kan het door enkele van die bewegingen een bepaald doel bereiken. Hierin gaan de armen en handen voor. Begint het kind het gebruik zijner beenen te begrijpen, dan doet zijne ontwikkeling een grooten stap. Met verbazende inspanning van alle ledematen trekt het zich aan nabijzijnde voorwerpen op, en staat het eindelijk geheel zonder uitwendigen steun, dan blijkt het uit den glans van zelfvoldoening en geluk op zijn gezicht, dat het gevoel van eigen kracht en werkzaamheid genot opevert. De ontwikkeling gaat voort. Het kind krijgt meer krachten en leert zè gebruiken, op kruipen volgt loopen, dan klimmen, springen, en rusteloos werkt de zucht naar inspanning van lichaamskracht, trouwens al zeer spoedig aangezet door de zucht om bewonderd te worden. Bij den een worden de lichaamsoefeningen op doelmatige wijze voortgezet, bij den ander wordt de neiging er toe door de omstandigheden onderdrukt, maar wij blijven gevoelen, dat een krachtig ontwikkeld lichaam eene wenschelijke zaak is, en ik betwijfel of wel iemand geheel onverschillig is voor lofspraken omtrent behendigheid, spierkracht of scherp geoefende zintuigen.
Laat ons thans vluchtig overzien, hoe de lichaamsoefeningen bij enkele volken der oudheid werden opgevat.

De Grieken, wier gevoel voor het schoone zoo sterk ontwikkeld was, en die zoo gaarne den mensch tot voorwerp hunner studiën en bespiegelingen maakten, streefden er met ijver naar hunne kinderen zóó op te voeden, dat zij het ideaal van menschelijke schoonheid nabij kwamen. Zonder harmonie geene schoonheid, en daarom moest er bij hen ook harmonie zijn in

{==636==} {>>pagina-aanduiding<<}
de ontwikkeling van geest en lichaam. Als type van hetgeen den geest beschaafd en veredelt beschouwden zij de muziek, als type van hetgeen het lichaam en het karakter veerkracht schenkt, de gymnastiek. Daarorm was er voor deze dan ook algemeene belangstelling; de gymnasia, met zorg ingericht, boden gelegenheid aan om de wijzen en geleerden te hooren, en daarnaast om onder verstandige leiding het lichaam te oefenen. De volksspelen, waarvan de Olympische zoo beroemd zijn, waren grootendeels gewijd aan de lichaamsoefeningen, samengevat onder den naam van vijfkamp, πεντάϑλον. Deze omvatte: het loopen, het springen, het schijfwerpen, het speerwerpen, het worstelen. Bij het loopen was het doel óf het snelst óf het langst te loopen, de mededingers waren ongekleed of gekleed en zelfs met hunne volle wapenrusting bezwaard. Ook achteruitloopen maakte een deel der oefeningen uit. Bij het springen onderscheidde men net springen in de hoogte, in de verte en in de diepte. De springers droegen, aanvankelijk om te gelijk met de plotselinge strekking hunner beenen het zwaartepunt van hun lichaam naar voren te verplaatsen, looden gewichten die later ook gebruikt werden bij andere oefeningen, waarover nader. Het schijfwerpen had plaats met zware metalen schijven, die voor den ongeoefende zelfs moeielijk waren vast te houden. Dat het werpen er van in de verte of in de hoogte eene goede oefening was, is ligt te begrijpen; het snorren van die schijven door de lucht schijnt voor de lief hebbers onweêrstaanbaar geweest te zijn, ten minste Cicero klaagt dat de gewichtigste onderwerpen, door de wijsgeeren behandeld, niet in staat waren hunne toehoorders te boeien, zoodra dezen de schijven hoorden vliegen. Het speerwerpen naar een bepaald doel moet evenzeer het oog als de
armspieren geoefend hebben. Het geschiedde alleen met de hand, of wel met behulp van riemen en slingers. Het worstelen eindelijk was zeker niet de minst hartstochtelijke der oefeningen. De regelen, die er bij gevolgd werden, de verschillende soorten van worsteling, het vuistvechten, dat er later bijkwam, zal ik niet uitvoerig behandeleen.
Eene soort van worstelen wordt vermeld als: worstelen tegen de schaduw (σϰιομαχία); de schrijver, waaraan ik dit ontleen, voegt er ten overvloede bij, dat het onschadelijk was. Ik stel het mij minder als worsteling, dan wel als kamergymnastiek, of nog meer als streven naar bevallige hondingen, als dans voor.

{==637==} {>>pagina-aanduiding<<}

Behalve dezen vijfkamp vindt men nog verschillende gymnastische oefeningen en spelen vermeld: balwerpen, boogschieten, verschillende sprongen en kunstverrichtingen met hoepels, staan en loopen op gespannen koorden, enz. Het dansen, een overgang van de muziek tot de gymnastiek, behoort hier minder te huis. Het zwemmen was bij de Grieken zóó in eere, dat zij hunne minachting voor iemands onkunde uitdrukten door de spreekwijze: hij kan noch zwemmen, noch lezen 1).
Natuurlijk moesten zij, die in de genoemde kampspelen wilden uitmunten, eerst hun lichaam vaardigheid verschaft hebben door gepaste voorafgaande oefeningen; bijzonderheden daaromtrent heb ik weining gevonden; alleen dit, dat zij hunne spieren versterkten door oefeningen met de gewichten, die bij het springen gebruikt werden, ἁλτῆρ genoemd, die nu onder denzelfden naam halters eene gewichtige rol in de gymnastiek spelen.

Bij de Romeinen werd de gymnastiek weder geheel anders opgevat, dan bij de Grieken. Minder wijsgeerig streefden zij ook niet zoozeer naar het ideaal van schoonheid. Om zich als volk te kunnen vestigen, waren zij aanvankelijk tot veroveren gedwongen; hieruit volgde de behoefte aan nieuwe veroveringen; hieruit volgde weder liefde tot den oorlog en eindelooze dorst naar macht. De aanhoudende behoefte aan oorlog gaf dan ook aan hunne oefeningen de richting, dat zij zich boven alles tot goede krijgslieden wenschten te vormen. Wat zij van de Grieksche gymnastiek overnamen werd daaraan dienstbaar gemaakt: in het schermen met het zwaard overtroffen zij de Grieken. Dit was ook hun geliefkoosde schouwspel, maar hun smaak was niet zoo fijn dat zij in de vaardigheid der strijders behagen hadden, als het niet werkelijk leven en dood gold: daarom moesten hunne gladiatoren, nagenoeg allen slaven, in werkelijkheid den bloedigen kamp strijden. Gaarne zagen zij ook andere soortgelijke schouwspelen, wedrennen met wagens, kortom schouwspelen, die hen in verbazing brachten of hunne nieuwsgierigheid prikkelden, misschien ook aanleiding gaven tot weddingschappen; maar den edelen hartstocht der Grieken voor eene eervolle onderscheiding

{==638==} {>>pagina-aanduiding<<}
in het worstelperk kenden zij niet. Bij Perzen en Egyptenaars schijnt ook wel stelselmatige oefening in gymnastiek te hebben plaats gehad, doch niet zóó als bij de Grieken. Bij de Germaansche volken was ook de jacht, de oorlog en het geschikt maken daartoe de spil, waarom alles draaide. Van de Batavieren leest men dat zij zeer bedreven waren in een uiterst gevaarlijken krijgsdans te midden van zwaarden en speeren, terwijl zij ook in zwemmen, het paardrijden en boogschieten beroemd waren. Het pijlschot van den Batavier Soranus zal zeker u, even als mij, wel op de school zijn medegedeeld om uwe liefde tot onze voorouders en tot de geschiedenis op te wekken.
In latere tijdperken vindt men van ons onderwerp alleen melding gemaakt in zooverre als de tournooien der ridders en de verschillende spelen der burgers, als maliën, later kolven enz. er toe gebracht kunnen worden. Bijzonder schijnt hier te lande het schieten met hand- en voetboog beoefend te zijn.
Door de uitvinding van het buskruid werden natuurlijk de krijgsoefeningen zeer gewijzigd, en raakte het gymnastische element op den achtergrond. Wel werd de gymnastiek nog door enkelen beoefend, maar lang duurde het eer zij zich weder in algemeene belangstelling mogt verheugen. Deze werd het eerst er voor opgewekt door Gutsmuths, leeraar aan de beroemde inrichting Schnepfenthal van Saltzman. Vóór Gutsmuths had reeds Basedow aan zijn institunt Philantropinum te Dessau en Saltzman zelf op Schnepfenthal, gymnastische oefeningen op kleine schaal ingevoerd, maar Gutsmuths wijdde er meer onverdeeld zijne belangstelling aan; hij bestudeerde de geschiedenis der gymnastiek, ontleende aan de Grieken een groot deel hunner oefeningen, voegde er nieuwe bij en zocht en vond regelen er voor: hij trachtte door het goede voorbeeld zijner leerlingen en door geschriften de gymnastiek tot een element der opvoeding te maken, en hij heeft niet vrnchteloos gearbeid. In 1793 gaf hij zijne Gymnastik für die Jugend uit. Iets later dan zijn werk verscheen er een van Vieth over hetzelfde onderwerp: deze trachtte meer iedere oefening in haar mechanisme te begrijpen, het nagaan der spierwerkingen, de mathematisch mechanische uitwerking; daarin overtrof hij Gutsmuths, maar hij was minder levendig in zijne beschrijvingen, hij miste de frischheid waardoor de werken van Gutsmuths in en buiten Duitschland zulk een opgang maakten. In verschillende landen werd de gymnastiek.

{==639==} {>>pagina-aanduiding<<}
door Gutsmuths in het leven teruggeroepen, op verschillende wijzen ontwikkeld: voor Duitschland was, volgens de uitdrukking van A. Lange door Vieth het terrein afgebakend en gelijk gemaakt, Gutsmuths had door zijn voorloopig plan de algemeene belangstelling voor dit deel der opvoeding opgewekt; het gebouw zelf moest door een ander opgericht worden. Deze andere was Jahn. Jahn had met belangstelling de werken van Gutsmuths en Vieth bestudeerd, hij had de zaak praktisch beoefend en zag voor haar eene schoone toekomst; hij wilde de oude Germanen, de forsche ridders en draken-bestrijders doen herleven in Duitschland; hij wenschte vurig, dat de gymnastiek door allen zou beoefend worden, dat daardoor het Duitsche volk weerbaar zou worden en kracht en moed zon verkrijgen om het fransche juk te verbreken. Waar zulk een vooruitzicht geopend werd, was het geen wonder dat de zaak algemeene sympathie verwierf.
Jahn zette de zaak op eene breede basis op. Hij wilde van meet af beginnen met de inrichting der oefeningen en gaf er daarom vooreerst een nieuwen naam aan, dien van turnen, met den naam van toernooien samenhangend, en voerde verder een wel doordachte nomenclatuur in. In 1810 gelukte het hem een turn-gezelschap op te richten, in 1811 werd eene Turnplatz bij Berlijn geopend. De Turnkunst werd spoedig in Duitschland nationaal; zij bloeide na den val van Napoleon tot de regering meende ze te moeten beteugelen en de Turnvereine werden opgeheven; in dezen toestand is later weder verbetering gekomen.

De gymnastiek, door Gutsmuths in het leven teruggeroepen, werd ook in ons land een voorwerp van belangstelling.
Zijn werk werd in het Hollandsch vertaald en aangevuld uit andere werken uitgegeven door Jan van Geuns, Predikant te Leiden; het le deel in 1806, het 2e deel in 1812. Eerst in 1843 volgde er een tweede Nederlandsch werk over dit onderwerp van R.G. Rijkens, onderwijzer in Groningen. Er was echter een nieuwe en krachtige aanstoot, maar ook voorlichtig noodig om hier te lande de gymnastiek te doen beoefenen, zooals het behoort. Dezen aanstoot gaf in 1850 Euler. Deze, een wetenschappelijk gevormd man, had in Duitschland veel voor en in de gymnastiek gewerkt, en vond hier, na aanvankelijke te-
{==640==} {>>pagina-aanduiding<<}
leurstellingen, steun en medewerking, vooral door toedoen van Schroeder van der Kolk. Hij riep in ons land, verschillende gymnastiekscholen in het leven: door werken en voorbeeld ijverde hij er vooral voor, dat het onderricht in de gymnastiek niet als bijzaak zon beschouwd en aan bijna onkundigen en grootendeels ongeschikten zou overgelaten worden, maar dat het met ernst behandeld werd, dat zij, die er onderricht in gaven, begrip van onderwijzen en opvoeden hadden, en blijken van kunde in hun vak moesten geven. En tot deze kunde moet in de eerste plaats gerekend worden: kennis van de ontleedkunde, dat is van het samengesteld organisme, waarmede de gymnastiens moet werken. Zeer gelukkig was Euler's invloed op het onderwijs in de gymnastiek: hij waardeerde hetgeen gedaan was en nog gedaan werd door sommige onderwijzers en door de Maatschappij T.N.v. 't A. en zeker heeft zijne ijverige werkzaamheid veel bijgedragen tot het goede, dat later op dit gebied in ons land is verricht. Ik wil niet stap voor stap nagaan wat er door en ua hem is geschied, maar geef u liever een overzicht van den tegenwoordigen toestand der zaak hier te lande.
De gymnastiek behoort onder de vakken, die door de wet tot het uitgebreid lager onderwijs worden gerekend. Voor het middelbaar onderwijs is zij een verplicht vak. De onderwijzers verkrijgen hunne bevoegdheid door het afleggen van een examen, waarvan het programma, vastgesteld is den 24 Aug. 1867 en dat de hoofdtrekken van anatomie en physiologie, theoretische en praktische kennis der gymnastiek en van hare paedagogische beteekenis omvat.
Aan de normaalschool te Haarlem wordt aan de aanstaande onderwijzers onderricht in de gymnastiek gegeven; bij de inrichtingen voor militair onderwijs en bij het leger wordt niet veel werk van gymnastiek gemaakt, als mijne inlichtingen juist zijn. Er bestaan vereenigingen tot vrijwillige oefening; bij het leger is bij de infanterie het onderwijs er in niet verplicht. bij de kavalerie alleen het voltigeeren, d.w.z. oefeningen die betrekking hebben tot het vlug op- en afstijgen van het paard, enz.; bij de artillerie wordt er eenigszins meer werk van gemaakt.
In verschillende steden heeft de Maatsch. t.N.v. 't A. gymnastiekscholen opgericht, sommige gemeenten hebben dit zelven gedaan. Hier en daar hebben er aan de gemeentescholen ook gymnastische oefeningen plaats en kunnen de kweekelingen en

{==641==} {>>pagina-aanduiding<<}
hulponderwijzers des verkiezende onderricht er in genieten. Dit alles betreft de onderstenning, die regeeringen en corporaties aan de gymnastiek geven. Wat de waardeering der zaak door de ingezetenen zelven betreft, daaromtrent mag zij zich in vooruitgang verhengen. Meer en meer wordt gymnastische oefening voor wenschelijk gehouden, en sommigen meenen reeds de goede vruchten daarvan bij militiekeuring, enz. te kunnen waarnemen.
Hiermede heb ik het historische gedeelte van mijn overzicht voltooid, thans ga ik over tot de behandeling van de verschillende wijzen, waarop de gymnastiek beoefend wordt.

Gymnastiek is, gelijk wij boven reeds hebben opgemerkt, stelselmatige oefening van het lichaam, waardoor zijn verschillende organen en verrichtingen in juiste verhouding worden ontwikkeld. De bepaling laat speelruimte voor verschillende opvattingen. Onder juiste verhouding toch zal de een iets geheel anders verstaan dan de ander. Wenscht een krijgsman kracht om vermoeijenis te weerstaan, en behendigheid in het voeren der wapenen, een danser streeft naar vlugheid en bevalligheid van beweging; een meisje zon niet ongaarne eene fraaie houding, een sierlijken, veerkrachtigen gang hebben; de officier wenscht, dat zijne manschappen begrip en gevoel van nauwkeurigheid in het zamenwerken van velen zullen bezitten; de opvoeder verlangt eerbied voor orde en tucht; de physioloog verheugt zich waar hij ruime ademhaling en krachtigen hartslag waarneemt; de anatoom, de schilder en beeldhouwer genieten, waar zij schoone vormen zien; de Grieken richtten hunne oefeningen er op om dit alles te gelijk te verkrijgen, om den mensch schoon en goed (ϰαλοςϰὰγαϑος) te doen worden. Hoe de gymnastiek al deze eischen tracht te bevredigen hoop ik u eenigezins duidelijk te maken. Om de zaak beter te kunnen overzien moeten wij vooreerst 2 hoofdrichtingen onderscheiden, namelijk de gymnastiek voor den gezonden mensch, de hygiënische, en de geneeskundige gymnastiek. Van de hygiënische is zeker een zeer gewichtig deel de paedagogische gymnastiek, of, om duidelijker te spreken, die gymnastiek, die een deel van de opvoeding en het onderwijs der kinderen uitmaakt.
Hier onderscheiden wij tusschen jongens en meisjes, wat enkele oefeningen betreft: het doel is hetzelfde voor beiden. Treedt met mij in gedachten eene gymnastiekzaal binnen, waar een

{==642==} {>>pagina-aanduiding<<}
troepje jongens zich verzamelt om onderricht te krijgen. Misschien zoekt gij vergeefs het traditioneele zaagsel: dit is afgeschaft, als overbodig en schadelijk. Welligt ziet gij een paar matrassen om bij spring- of klimtoeren te kunnen dienen, overigens bestaat de vloer alleen uit planken. Bij het zaagsel had men het groote nadeel, dat de lucht altijd met stof vervuld was, hetgeen vooral bij lichaamsinspanning, waarbij de ademhaling diep is, schadelijk werkt. Over de werktuigen later een enkel woord, laat ons thans alleen zien wat er gebeurt. De les begint met het kommando: aantreden! De jongens plaatsen zich in 2 of meer gelederen, naarmate zij in klassen zijn afgedeeld; de onderwijzer ziet of hun stand, de houding van hoofd en ledematen, goed is en nu beginnen de vrije- of vóóroefeningen. Deze zal ik u niet beschrijven, alleen diene tot inlichting van hen, die het niet weten, dat de vrije oefeningen bestaan in het uitvoeren van verschillende bewegingen in de verschillende gewrichten, buigen, strekken der ledematen, wendingen van romp en hoofd, enz. Wat zij in de geneeskundige gymnastiek beteekenen, daarop kom ik later terug, voor de opvoedkundige gymnastiek hebben zij ten doel, vooreerst: de ontwikkeling van spieren en gewrichten, in de tweede plaats ook nog iets anders. Door zulke oefeningen toch leert het kind beoordeelen hoeveel spierwerking er voor iedere beweging noodig is, zijne bewegingen krijgen daardoor zekerheid, en verliezen het onbesuisde en plompe of het stijve, dat men heeft, als men iets verricht, waarin men niet te huis is. Iemand, die niet bedreven is in het pianospelen, maar toch de noten en akkoorden op het klavier kent zal eenige gemakkelijke maten kunnen spelen, maar hoezeer moet hij oppassen niet te hoog of te laag te grijpen, hoe onzeker is zijn spel, al komen de noten er toch nog zonder fout uit. De geoefende klavierspeler echter grijpt de gewenschte toetsen vlug en gemakkelijk zonder aan zijne
vingers zelve te denken, hij kan bevallig spelen omdat hij niet behoeft te aarzelen. Even zoo is het met de vrije gymnastische oefeningen. Wie ze goed doorgemaakt heeft gebruikt zijne ledematen bevallig en vlug, omdat hij bij ervaring weet, hoe sterk hij zijne verschillende spieren moet samentrekken opdat de eene groep het juiste overwicht over de andere hebbe. De vrije oefeningen dienen dus: tot ontwikkeling der spieren en der bewegelijkheid van de gewrichten, en tot verkrijging van zekerheid en bevalligheid in de

{==643==} {>>pagina-aanduiding<<}
bewegingen. Na de vrije oefeningen komen de oefeningen met de reeds vermelde halters, die vooral dienen ter ontwikkeling der spieren, waarbij ik eene opmerking wensch te voegen, die voor de geheele gymnastiek geldt. Bij het strekken en buigen der armen, terwijl de handen met halters bezwaard zijn, moeten alle rukken en stooten vermeden worden; langzaam en gelijkmatig moeten de bewegingen plaats hebben en de commando's worden uitgevoerd. De oefening zou anders haar doel geheel missen; door rukken en zwaaien toch wordt de arbeid voor de spieren te gemakkelijk en er zou werkelijk gevaar voor ernstige beleedigingen ontstaan. Nu volgen de oefeningen met stokken, het exerceeren met het geweer, hiermede al of niet verbonden, de loopoefeningen. Bij deze laatste wordt natuurlijk acht gegeven op de wijze van oplichten en neêrzetten der voeten, buigen der beenen, enz. maar behalve het directe voordeel, dat zij een goeden gang bevorderen, hebben zij nog een indirect, niet geringer belang. De loopoefeningen toch omvatten eene soort van evoluties; het veranderen van richting, van front, het maken van verschillende figuren. Als zoodanig zijn zij goede vóóroefeningen niet alleen voor aanstaande militairen, maar ook voor andere leden der samenleving; zij leeren toch elk zijne plaats te blijven bewaren te midden van samengestelde bewegingen, elk letten op het geheel, waar hij een deel van is; in hoogdravende bewoordingen: door eigen plichtsbetrachting het gemeene best bevorderen.
Nu is het springen aan de beurt: in de verte en in de hoogte. De plicht van den onderwijzer is het de springoefeningen en de hindernissen, waarover gesprongen moet worden, zóó in te richten, dat er geene ongelukken kunnen ontstaan: door ondersteunen op het juiste oogenblik moet hij het vallen voorkomen. De bijzonderheden van het springen met en zonder aanloop, van de springplank, enz. behoeven hier niet behandeld te worden: een hoofdvereischte bij deze, even als bij alle andere oefeningen is, dat zij zóó worden ingericht, dat de leerlingen er zelf behagen in vinden. En thans volgen de oefeningen aan de werktuigen.
Denken wij hierbij eens een oogenblik terug aan het πενταϑ λον der Grieken, dan zien wij een groot verschil.
Eene open ruimte, een paar springtoestellen (misschien alleen dijken en slooten), halters, ballen. schijven en wapenen, verder

{==644==} {>>pagina-aanduiding<<}
bij hen geen gereedschap of apparaat. En hier - wat al touwen, ladders, balken, rekken! Hierin verschilt de tegenwoordige gymnastiek zeer veel van de Grieksche. Dit verschil vindt echter zijn analogon in de geheele materieele ontwikkeling der maatschappij. De Grieken en hunne tijdgenooten hadden niet zulk een tal van eigenaardige houdingen en wijzen van onderstenning noodig als wij. Ik beken niet te weten of de antieke huizen meer dan eene verdieping hadden, maar ik geloof toch niet, dat de gymnastiek hun te pas kwam, die bij ons dagelijks wordt uitgeoefend door werklieden, die hooge fabriek-schoorsteenen bouwen, door matrozen op driemasters, door leidekkers en loodgieters; of wel de beweging in kleine ruimten, b.v. onder in stoombooten; de vaste stap van mijnwerkers, die door bewegende ladders stijgen en dalen, enz. Men versta mij wel. Ik beweer niet, dat onze gymnastiek strekt om de jongens tot al de genoemde beroepen en bedrijven op te leiden, mijne stelling is, dat de meer eenvoudige maatschappij der ouden, hen niet op het denkbeeld bracht van al de zonderlinge bewegingen en wijzen van zich vast te klemmen, die men vooral in de duitsche Turnerei aantreft.
Had onze de Ruijter nooit leidekkers aan het werk gezien, hem zou waarschijnlijk zijn beroemde straatjongensstreek op den toren van Vlissingen niet zijn ingevallen: waren er geen schepen met hooge masten, de touwladders zouden waarschijnlijk niet voor de gymnastiek zijn uitgedacht. Na deze uitweiding kom ik terug tot onze gymnastiekles.
De ringen en horizontale ladder om aan te hangen, het rek, de klimtouwen en palen, paard en bok voor oefeningen in het springen en voltigeeren, zijn u welligt bekend.
Een enkel woord over één werktuig: de brug. De brug is het meest geliefkoosde werktnig der navolgers van Jahn, en het speelt dus in de duitsche Turnerei eene hoofdrol. Het bestaat, als het ware, uit de zeer stevige leuningen van eene brug, die slechts breedte genoeg voor eén mensch heeft. Het is zeer geschikt voor allerlei kunststukken, maar tegen het overmatig gebruik er van in de paedagogische gymnastiek wordt krachtig gestreden: en wel o.a. op grond van het volgende. Op de brug leert men op de handen staan, loopen, springen, kortom alles met handen en armen doen, waartoe men zonder brug zijne voeten en beenen gebrnikt. Doet men dit nu vaak

{==645==} {>>pagina-aanduiding<<}
en lang, dan krijgen de bovenste ledematen eene te sterke outwikkeling tegenover de onderste, waardoor wel verdere toeren op de brug (de balans, b.v.) gemakkelijker worden, maar dat toch zeker niet het doel der paedagogische gymnastiek kan zijn. Een gepaste mate van oefening op de brug echter zal zeker, even als oefeningen aan andere werktuigen, den jongens in vele opzichten te stade komen, zoowel als ontwikkeieud op zich zelve als ook omdat klimmen, springen, aan de handen hangen en optrekken, werkelijk menigmaal zijn nut heeft.
Ten opzichte van dit laatste geloof ik, dat uit opvoedkundig oogpunt de nuttigheid der oefeningen, wat hare praktische toepassing betreft, niet in de eerste plaats in aanmerking mag komen. De eerste vraag moet zijn: is deze of gene oefening nuttig voor ontwikkeling, gezoudheid, juist gebruik der zintuigen? en daarna mag men vragen: kan die soort van klimmen of springen of zwaaien ook in het leven te pas komen? en zoo ja, dan is dit eene aanbeveling te meer.
Vergelijken wij nu met de les voor jongens eene voor meisjes, dan zien wij in de volgende punten verschil. In plaats van le en 2e gelid, spreekt de onderwijzer van le en 2e rij: zijn toon is gewijzigd zóó als aan het zachtere geslacht toekomt. Langer blijft hij stil staan bij de oefeningen, die bevalligheid van houding en gang bevorderen: de loopexercities gelijken meer op dansen; springen wordt minder, klimmen niet gedaan.
Dat voor meisjes de gymnastiek nog nuttiger is dan voor jongens, wordt door velen erkend; wanneer wij ook nagaan hoe veel meer de eersten naderhand te huis blijven en zittende bezigheden hebben, is het ligt in te zien, dat er veel voor hare gezonde ontwikkeling in de jeugd moet gedaan worden, terwijl ook voor haar, en volgende geslachten, wanneer zij moeders zullen worden, gezonde, krachtige ontwikkeling van dubbel belang is.
Gedurende de les voor jongens en die voor meisjes, heeft de nauwkeurige toeschouwer kunnen opmerken, dat zoowel bij de vrije oefeningen, als bij die aan werktuigen, telkens een nieuw kommando werd uitgevoerd; dat dezelfde oefening schijnbaar niet werd herhaald. Dit is nu juist de takt van den onderwijzer: voor ieder, die een ander iets leeren wil geldt binnen rationeele grenzen de regel: ‘tous les genres sont bons, hors le genre ennuyeux.’ Acht de gymnast het noodig eenige

{==646==} {>>pagina-aanduiding<<}
bepaalde spiergroepen herhaalde malen op dezelfde wijze te laten werken, toch moet hij de aandacht der leerlingen telkens op iets anders vestigen. Hij wil hen b.v. aan de handen laten hangen - goed. Eerste oefening: hangen aan de ringen. Tweede: hangen aan een der boomen van den horizontalen ladder. Derde: met de handen voortloopen hier langs. Vierde en vijfde: hangen en loopen aan de sporten van denzelfden. Hangen en loopen aan sporten en boomen, aan de twee boomen, en nog vele wijzigingen daarenboven. Telkens hebben zij aan iets anders te denken, en toch werken aldoor dezelfde spieren. Hiermede meen ik over de paedagogische gymnastiek te kunnen eindigen. Hetgeen zij beoogt meen ik duidelijk uiteengezet te hebben; hetgeen zij gelukkig meer en meer vermijdt, is het maken van nuttelooze en gevaarlijke effektstukken.
Laat ons nu de gymnastiek voor ouderen eens nagaan. Wie als kind en knaap de gymnastiek heeft beoefend, zal zeker later, als hij er gelegenheid toe heeft, lid worden van een gymnastiekgezelschap.
Hiermede komen wij tot een ander gebied der hygiëinische gymnastiek. Het is hier geene les, maar vrijwellige oefening: ieder volgt meer zijne neiging, en die is bij ieder min of meer om uit te munten. De sterke wil met zware gewichten werken, de vlugge wil springen en voltigeeren, de behendige wil klimmen en aequilibreeren.
De rol van den onderwijzer bestaat hier vooral in voorkomen van gevaarlijke of al te eenzijdige oefeningen: in den aard der zaak ligt het, dat de jongeling, die zijner gaven bewust is, ze ook wil toonen, en dat is niet af te keuren. Wat voor den knaap niet wenschelijk is, is voor den jongeling en den man nuttig: niet ongaarne in toestanden te geraken, waarbij hij zijn beleid en zijne krachten noodig heeft om buiten schade of gevaar te blijven. Hier zien wij dus gymnastische toeren, die inspanning en kalmte eischen: hier zien wij ontwikkeling van weêrbaarheid: de forsche zwaardslag, de behendige degenstoot, de vlugge manoeuvres met den stok, zoowel als de eigenlijke gymnastische toeren verdienen hier toejuiching, maar ook hier wordt meer en meer erkend, dat overdreven athletische oefeningen, mogen zij ook de belangstelling der toeschouwers in angstige spanning brengen, niet bijdragen tot de harmonische, flinke ontwikkeling van den man, dien wij krachtig en kloek, en dus niet onberaden en overspannen wenschen.

{==647==} {>>pagina-aanduiding<<}

Hebben wij ons verheugd bij het denkbeeld van jongens en meisjes, van jongelingen en mannen, die hun lichaam tot schoone en krachtige ontwikkeling trachten te brengen: thans moet ik uwe aandacht inroepen voor zieken en zwakken, misvormden en hypochondristen. Is het eerste schouwspel meer uitlokkend, de taak der gymnastiek bij hare aanwending op de geneeskunde is zeker niet minder schoon. Ik wil u nog kort uiteenzetten hoe de geneeskundige kamergymnastiek, de zweedsche geneesgymnastiek en de orthopaedische gymnastiek het gestoorde evenwicht trachten te herstellen.
De geneeskundige kamergymnastiek bestaat hoofdzakelijk uit hetgeen ik vroeger reeds vrije oefeningen noemde, dat is: bewegingen van alle gewrichten in alle mogelijke richtingen; sommigen rekenen er de oefeningen met halters en stokken ook toe. Wat de vrije oefeningen uit paedagogisch oogpunt beteekenen bespraken wij reeds; uit hygiënisch oogpunt hebben zij eene andere beteekenis. Hun doel is vooreerst: verhooging der stofwisseling. - Stofwisseling, gelijk u bekend is, de groote levensvoorwaarde, heeft in geen orgaan krachtiger plaats, dan in de spieren. Is er krachtige spierwerking, dan is er ook veel oxydatie van opgenomen, afvoer van geoxydeerde stoffen; vandaar ruime ademhaling, krachtige hartslag, ontwikkeling van veel warmte.
Tot staving hiervan heb ik geen ander bewijs noodig, dan uwe eigen ervaring; vergelijkt de stemming waarin gij huiverend en kleinzeerig eene winterwandeling begint, met die, waarin gij, na stevig doorgestapt te hebben, terugkomt, en gij zult erkennen, dat eene flinke wandeling gezond is. Ondertusschen: niet ieder heeft tijd tot wandelen, het weder is in ons land niet altijd even uitlokkend, kortom dagelijks een uur wandelen houden slechts weinigen vol. - Dit kan nu met voordeel vervangen worden door de kamergymnastiek, vooral wanneer zij plaats heeft in de open lucht. - Wie het nooit beproefd heeft, kan zich niet voorstellen hoe eenvoudige bewegingen, zonder gewichten of werktuigen, zulk een machtigen invloed op de gezondheid kunnen hebben; bij eene eerste proefneming echter zal zijn eerbied voor die eenvoudige bewegingen zeer stijgen. als hij bemerkt hoe vermoeiend zij zijn. Het blijkt dan ook spoedig dat men ook hierin van het goede te veel kan doen, en dat het woord stelselmatig, dat ik in de bepaling van gym-
{==648==} {>>pagina-aanduiding<<}
nastiek opnam, hier niet overbodig is. Beoefent men ze echter stelselmatig, dan ondervindt men er spoedig de heilzame gevolgen van. Menige ongelukkige podagrist, wiens pijnlijke gewrichten de rol spelen van het geweten, dat hem verwijt hoe veel en smakelijk hij at en dronk, terwijl hij zich het leven niet door werken en zorgen moeielijk maakte, zou vroolijk en flink zijn levenspad ten einde wandelen als hij geregeld kamergymnastiek had beoefend, menige treurige hypochondrist zou er de sombere nevel, waar hij zich niet weet uit te werken, door zien ophelderen en eindelijk verdwijnen.
Een bezwaar er tegen, dat slechts door vasten wil kan overwonnen worden, is, dat het dagelijks bedrijven van kamergymnastiek ontegenzeggelijk vervelend is, hetgeen door gemeenschappelijke beoefening met huisgenooten of vrienden eenigszins kan verminderd worden.
Verhooging van stofwisseling en daardoor ruime ademhaling en krachtigen hartslag noemde ik als uitwerkselen der kamergymnastiek; nog andere vruchten er van zijn: directe verruiming der borstkas, door de werking der spieren, die de ribben opligten, en vermeerdering der huidfunctie door de wrijving der kleederen. De afzonderlijke bewegingen, waaruit de kamergymnastiek bestaat, op te noemen zou nutteloos en vervelend zijn: ik wil nwe aandacht er nog slechts op vestigen, dat zij niet alleen toegepast wordt door hen, wier zittende levenswijs te weinig opwekking voor de stofwisseling aanbiedt, maar dat zij met veel nut voor gevallen wordt aangewend, waar stilstand van eene bepaalde functie plaats heeft, b.v. bij de groote reeks onaangename toestanden, die uit traagheid der darmbeweging voortvloeien, bij congestieve hoofdpijn, aanhoudend koude voeten, enz. Dat vele ziektetoestanden b.v. koorts, sommige hartsgebreken en andere de beoefening der kamergymnastiek verbieden, zal u niet vreemd voorkomen. Voor hem, die ze voor zijne gezondheid in het algemeen, of als geneesmiddel voor een bepaalden toestand wil beoefenen, is het boekje van Schreber, vertaald door Waitz zeer aan te bevelen.
Zeer na verwant met de kamergymnastiek is de Zweedsche gymnastiek van Ling. - Perh Henrik Ling in 1776 geboren, kreeg reeds in zijne kindschheid, onder de tucht van een strengen stiefvader, groote zelfstandigheid, en dit is aan zijne geheele opvatting der gymnastiek te bemerken. - In het jaar

{==649==} {>>pagina-aanduiding<<}
1805 werd hij akademisch schermmeester te Lund, toen kwam hij in de gelegenheid werkzaam te zijn tot uitvoering zijner grootsche plannen. Gelijk Jahn de krachtige Germanen wilde doen herleven, wilde Ling de zonen en dochteren van het noorden weder tot kloeke Frithjof's en bevallige Ingeborg's maken. Door Gutsmuth's werken was vooral in Denemarken de beoefening der gymnastiek in het leven geroepen; hier leerde Ling ze kennen, en vatte hij zijne grootsche plannen op. Hij begreep spoedig dat gymnastische oefeningen te leiden zonder anatomische en physiologische kennis te bezitten de beteekenis der zaak niet zou verhoogen: met al de kracht van zijn onafhankelijk karakter wierp hij zich op de studie van anatomie en physiologie, doch met de zwakke zijde van een eenzelvig karakter bouwde hij op zijne studiën en vermeende ontdekkingen een philosophisch stelsel, waardoor hij, hetgeen hij goed deed, slecht verklaarde. Deze hebbelijkheid van would-be philosophische verklaringen is zijnen warmsten vereerders en navolgers bijgebleven, doch daarmede hebben wij ons niet op te houden. Voor wie belang in hem stelt diene, dat hij in Zweden de aanmoediging en erkenning mocht ondervinden, die hij verdiende.
Zijne denkbeelden over de paedagogische gymnastiek hebben in en buiten Zweden tegenspraak en verdediging uitgelokt, en hebben dus ook invloed gehad op dit gebied; van zijne geneeskundige gymnastiek het volgende:
Zij stelt zich, even als de kamergymnastiek, ten doel door doelmatige bewegingen ziekelijke afwijkingen in de levensverrichtingen op te heffen. Geene beweging laat zij toe, of de gymnast, dat is degeen, die de beoefening der gymnastiek leidt, moet zich geheel van haar anatomisch mechanisme en hare physiologische gevolgen rekenschap weten te geven. Hare bewegingen, grootendeels zonder toestellen uit te voeren, worden verdeeld in: willekeurige en onwillekeurige; de eerste weder in eenvoudig actieve en gedupliceerde, de onwillekeurige in half- en geheel passieve. Door voorbeelden moge u de beteekenis dezer verschillende termen duidelijk worden.
De actieve willekeurige bewegingen zijn eenvoudig bewegingen, die de patient wil maken, b.v. het buigen en strekken van den arm.
Gedupliceerde bewegingen zijn zulke, waarbij een tweede per-
{==650==} {>>pagina-aanduiding<<}
soon in het spel komt, die de beweging van den patient ondersteunt of tegenwerkt. B.v. bij halve verlamming der buigspieren van den arm, zal de patient trachten den arm te buigen, maar het niet gedaan krijgen, de tweede persoon zal hem juist zooveel ondersteunen als noodig is, opdat de arm gebogen worde. Zijn de spieren te zwak, doch zóó dat zij den arm nog kunnen buigen, dan zal de gymnast, om ze te versterken, den patient den arm laten buigen, maar zelf aan deze beweging weêrstand bieden in die mate, dat de patient hem nog juist kan overwinnen. Hetzelfde doel kan hij bereiken door, onder aanhoudende tegenwerking van den patient, diens arm te strekken.
In het eerste geval, wanneer namelijk de patient eene beweging uitoefent onder tegenwerking van den gymnast, heet de beweging gedupliceerd concentrisch; in het andere geval, wanneer de gymnast eene beweging uitvoert onder tegenwerking van den patient: gedupliceerd excentrisch.
De half passieve onwillekeurige bewegingen zijn die, waarbij de spieren worden samengetrokken, niet onder den invloed van den wil, maar onder dien van andere prikkels, voornamelijk electriciteit. Deze wordt aangewend bij verlammingen. Geheel, passieve bewegingen hebben plaats zonder spiersamentrekking bij den patient: zij zijn kneding, schudding, klopping, buiging, enz. en dienen tot het losmaken van vergroeide gewrichten, tot het op gang brengen der circulatie in de huid en ledematen bij bevriezing, enz. In den laatsten tijd wordt kneden meer aangewend dan vroeger, in gevallen, waar men exsudaten wil doen opslorpen. - Het arsenaal is, gelijk men ziet, wel geuld met bestanddeelen voor samengestelde geneesbewegingen: hoe zij gecombineerd moeten worden hangt af van iederen patient en zijne gebreken in het bijzonder. Is er ook veel ijdele ophef over deze geneesmethode gemaakt, zeker is het, dat zij, met beleid aangewend, allerheilzaamste gevolgen kan hebben, en ik geloof dat wij mogen verwachten, dat zij, nu de geneeskunde meer en meer tracht middelen aan te wenden, wier uitwerking zij niet alleen ziet maar ook begrijpt, ook meer naar waarde zal geschat worden.
Ten slotte komen wij aan de orthopaedische gymnastiek, d.i. die, welke zich ten doel stelt verkrommingen en daarmede gepaard gaande misstanden op te heffen. Talrijk is het aantal personen, die aan de eene of andere verkromming van den rug-
{==651==} {>>pagina-aanduiding<<}
gegraat of de ledematen lijden, en geen wonder. Hoe vele moeders, die er haar trots in stellen hare kinderen vroeg te laten loopen, als de beentjes van deze nog week zijn, hoe vele kinderen, die zich aan de schooltafel eene scheeve honding aanwennen, hoe vele meisjes, die reeds voordat haar beenstelsel zijn vollen wasdom bereikt heeft, den kost moeten verdienen als dienstmeid en als zoodanig hetzij kinderen moeten dragen, hetzij voor winkeliers bestelde goederen aan de huizen moeten bezorgen, enz.. Bijna iedere stad kan misvormden aanwijzen, die reeds vroeg begonnen zijn met het rondbrengen van couranten of portefeuilles en zich daarbij gewend hebben deze voorwerpen altijd onder denzelfden arm te dragen. - Welke diep ingrijpende nadeelige gevolgen verkromming van den ruggegraat heeft op het geheele organisme weten alle geneeskundigen. Onder de verschillende middelen, die de chirurgie tot hare bestrijding aan wendt behoort ook de orthopaedische gymnastiek. Zij is dus een onderdeel der orthopaedie, en houdt zich vooral bezig met die verkrommingen, die ontstaan zijn door verzwakking of wel overmatige inspanning van een deel der spieren, zoodat de antagonisten van deze te veel of te weinig invloed hadden.
Het zal u van zelf duidelijk zijn, dat b.v. een jongen, die reeds vroeg begint dagelijks eenige uren eene zware mand met boeken aan den linkerarm te dragen, even veel uren met het bovenlijf naar rechts gebogen zal moeten loopen, wil hij het evenwicht niet verliezen. De spieren, die het bovenlijf naar rechts buigen, verkeeren dus dien tijd in aanhoudende krachtige samentrekking, hunne antagonisten daarentegen in verslapten, passief uitgerekten toestand. Het gevolg daarvan is, dat allengs de spieren aan de rechterzijde korter, dan die aan de linkerzijde worden, om van verdere afwijkingen niet te spreken. Tegen dit begin van verkromming kan nu de orthopaedische gymnastiek nog werkzaam optreden. Bij den jongen in ons voorbeeld, zal men vooreerst den raad geven om nu de mand eens aan den rechterarm te gaan dragen, en verder gymnastische oefeningen iaten doen, waardoor de wervelkolom krachtig naar links gebogen wordt. In dit voorbeeld is maar van ééne verkromming gesproken, maar het blijft nooit bij ééne: altijd moet er nog eene van een ander gedeelte der wervelkolom in tegenovergestelde richting ontstaan, om het lichaam zijn evenwicht te laten behouden. In ons voorbeeld zal de jongen,

{==652==} {>>pagina-aanduiding<<}
wanneer de verkromming naar rechts ontstaan is, zoodra hij de mand neêgezet heeft, het hoofd naar links overbuigen en dan de gewaarwording hebben alsof hij recht stond.
De gymnast moet hierop letten. Hij moet er acht op geven, dat zijne oefeningen geene soortgelijke compenseerende verkrommingen doen ontstaan; hij moet ieder geval afzouderlijk bestudeeren. Waar hij ziet, dat spiergroepen verzwakt zijn, moet hij deze zich krachtig laten samentrekken: het behoeft geen betoog, dat de prikkel van den wil hiertoe oneindig krachtiger, zekerder en aangenamer werkt, dan electrische prikkeling; dikwijls zal hij den patient aan de handen moeten laten hangen; naar de eischen van het bijzondere geval kan hij dit doen aan ringen, die op ongelijke hoogte hangen; in vele gevallen zal hij wel doen den patient te laten uitrusten op de orthopaedische plank, dat is eene eenigzins hellende plank, waarop de patient op den rug gaat liggen, het achterhoofd plaatst zich in eene daartoe geschikte opening, met de handen houdt hij eene lat vast, die boven die opening op doelmatigen afstand geplaatst is. In het algemeen is orthopaedische gymnastiek de aanwending van die gymnastische oefeningen, hetzij vrije, hetzij aan werktuigen, die in ieder bijzonder geval geschikt zijn eene bestaande afwijking tegen te gaan of op te heffen. De aanwending van beugels, keurslijven, krukken, enz. behoort meer tot de chirurgie, dan tot de gymnastiek.

Hiermede ben ik aan het einde van mijn overzicht gekomen. Laat ons hopen, dat met de beoefening van wetenschap en kunsten ook die der gymnastiek, uit vroolijke, gezonde jongelieden degelijke, flinke mannen en vrouwen vormt, en dat meer en meer gezonde denkbeelden worden uitgevoerd door krachtige armen.





{==653==} {>>pagina-aanduiding<<}

Sage van Hakon den Noorman.

(Verhaal aangaande eenen kunstenaar uit het ouden Noorden, dat den oorsprong van een werk uit nieuweren tijd verklaart.)

Medegedeeld door Dr. L.S.P Meijboom.

Wie kent niet Schiller's Gang nach den Eisenhammer? Knaap Fridolin is page in dienst der gravin van Saverne, en heeft door zijne trouw en dienstvaardigheid in hooge mate de gunst zijner meesteres verworven. Robert de jager, daarop afgunstig, fluistert den graaf in het oor, dat hij een verboden hartstogt voor de gravin koestert. De graaf gelooft den lasteraar en gaat naar de ijzersmelterij in het bosch, waar hij den knechten beveelt, den eerste, die uit zijnen naam komen zal en hen vragen of zij 's mesters bevel reeds hebben uitgevoerd, te grijpen en in den smeltoven te werpen. Vervolgens draagt hij Fridolin op, naar de ijzersmelterij te gaan en in zijnen naam de vermelde vraag te doen. De page is terstond bereid om te gehoorzamen, maar vraagt toch, eer hij vertrekt, zijne meesteres of zij hem misschien iets heeft op te dragen. Zij verzoekt hem, voor haar de mis bij te wonen, omdat zij zelve door de ziekte van haar kind verhinderd wordt zulks te doen. Fridolin gaat aanstonds heen, maar hoort reeds, eer hij het dorp nog uit is, de klok voor de mis en treedt de kerk binnen. Daar is geen koorknaap, en de page doet daarom als zoodanig dienst, maar wordt hierdoor langer dan gewoonlijk opgehouden. Nadat zijn kerkdienst is afgeloopen, spoedt hij zich naar het woud, doet de hem opgedrag'en vraag, en ontvangt ten antwoord: Die is

{==654==} {>>pagina-aanduiding<<}
gepakt en wèl bezorgd; de graaf zal met zijne dienaars tevreden zijn! welk antwoord hij zijnen heer gaat brengen. Deze ziet hem met stomme verbazing verschijnen, hoort dat hij onderweg op verzoek der gravin gebeden heeft, en vraagt of hij Robert niet gezien heeft, die hem is nagezonden. Op zijn ontkennend antwoord begrijpt de graaf, dat Robert Frildolin belasterd heeft, maar door Gods regtvaardige bestiering zelve gevallen is in den kuil, dien hij voor den ander had gegraven.
Dit gedicht werd door Schiller in 1797 vervaardigd, en de vorm is oorspronkelijk. Niet alzoo het hoofddenkbeeld, dat afgunst eenen man beweegt om eenen ander te belasteren en aan den dood in het vuur over te leveren; maar dat hem zelven dit lot overkomt in plaats van den belasterde, die door het bijwonen der mis gered wordt. Dit thema is veel ouder der dan de dagen van Schiller. Bij de bewerking van de godsdienst der oude Noormannen vond ik in de verzameling van oud-noordsche Sagen, die onder den titel van Fornmanna Sögur bekend staat, in het elfde deel een verhaal, dat door P.F. Muller in zijne Sagabibliotheek tot de dagen der hervorming gebragt wordt en voor de bron gehouden mag worden, waaruit Schiller zijn thema putte. Ik meen den lezers van de Letteroefeningen geene ondienst te doen, als ik dat verhaal in het Nederlandsch mededeel. Het heet: Sage van Hakon den Noorman, en luidt als volgt:

1. In het rijk van den koning van Noorwegen, in Ooster-Vigen, leefde een invloedrijke boer, met name Harek, zoo rijk, dat hij, behalve de boerderij, die hij zelf bewoonde, nog twaalf bouwhoeven bezat. Op zee had hij zoo vele schepen, dat hij handel dreef op alle landen aan de Oostzee, op Duitschland, Vlaanderen en Engeland. Dien ten gevolge bestond zijn rijkdom voornamelijk in kostbaarheden en gereed geld. Hij plagt jaarlijks driemaal een groot feest te geven, op Jul, Midwinter en Paschen. Door zijne edele gezindheid verwierf hij zich zoo vele vrienden, dat alle menschen hem prezen. Hij had eene zoon, Harek genaamd, een knap en rijk begaafd man. Toen de tijd gekomen was, dat Harek zijne bloedverwanten moest volgen, liet hij zijnen eenigen zoon al zijne schatten na. Hakon nam de erfenis in bezit, en trouwde kort daarna, in overleg met zijne bloedverwanten, eene flinke vrouw van aanzienlijken huize. De bruiloft was nog niet lang voorbij, of de

{==655==} {>>pagina-aanduiding<<}
vrouw bespeurde reeds, dat er in haars mans manier van doen heel wat jeugdige oubezonnenheid heerschte; want hij wilde al den staat van zijuen vader ophouden, terwijl er aan diens verdiensten en inkomsten niet meer te denken viel. Hakon toch dacht meer aan spel en vrolijkheid, aan maaltijden en drinkgelagen geven, dan aan geld verdienen en sparen. Zijne vrouw bragt hem dat wel onder het oog - want zij was eene schrandere en verstandige vrouw - maar kon er niets aan doen. Zij vroeg hem, waar hij aan dacht. Het baat uw vermogen niet, al staat dit op tal van voeten, dat gij met beide handen uitschept, en inmiddels verzuimt iets te verdienen, en daarom zou ik uraden. de drie groote feestmaaltijden af te schaffen; want er rust op u volstrekt geene verpligting om die te houden, zooals uw vader deed. Maar wat zij ook sprak, hij deed alsof hij het niet hoorde, en zeide, dat hij het niet over zijn hart kon krijgen, zoozeer uit zijns vaders aard te slaan, dat hij diens onbekrompenheid verloochende. Gij moet het weten, sprak zij, maar na verloop van een jaar zal ik u zeggen wat gij verkwist, want ik zal er op letten. Hij ging nu op de oude wijze voort, hield daardoor zijn aanzien staande, en verkocht zijn goed zoo, dat de menschen er hem om prezen. Na verloop van een jaar echter vroeg zijne vrouw hem, wat hij nu van zijne zaken dacht. Hij antwoordde, dat hij daar weinig van te zeggen had. Dan kan ik u zeggen, sprak zij, dat alle koopvaardijschepen, die uw vader u naliet, zoo goed als weg zijn, en gij geene scheepsruimte meer in een enkel bezit. Hakon antwoordde, dat dit hem niet zou hinderen. Er verliep weer een jaar. Toen vertelde zijne vrouw hem, dat de twaalf bouwhoeven verteerd en opgegeten waren, en dat het nu volstrekt noodzakelijk was, ofschoon laat genoeg, de feestmaaltijden te verminderen. Hakon gaf ten antwoord, dat hij het nog wel uithouden kon; want, zeide hij, wij bezitten eenen ontzaggelijken rijkdom aan kostbaarheden en kleinodiën, zoowel in
uwe huwelijksgift als in mijn erfdeel. Als gij zoo voortgaat, zeide de vrouw, dan is alles op na verloop van een jaar tijds. Hakon ging evenwel voort met uitgeven, en toen de tijd kwam, dat er voor de feesten op Paschen toebereidselen gemaakt moesten worden, zeide hij tot zijne vrouw, dat hij aan dit feest alles te koste leggen en niets sparen wilde. De vrouw achtte zulks geheel verkeerd, maar deed toch uit liefde voor hem zooals hij wilde. Op dit

{==656==} {>>pagina-aanduiding<<}
feest kwam zulk eene groote menigte gasten, als er nog op geen ander geweest was, en er werd groote moeite gedaan om het zoo prachtig mogelijk te maken. En op den laatsten avond van het feest, toen men den volgenden morgen weg zonde rijden, werd er tot diep in den nacht gedronken, en toen dit gedaan was, gingen de gasten beschonken naar bed. Hakon sliep in een bed met deuren er voor, en toen zijne vrouw bij hem te bed kwam, sprak hij tot haar in dezer voege: Gij verdient wel, lieve vrouw! dat ik u ait ware liefde blijmoedig toespreek voor al de goede gehoorzaamheid en volgzaamheid, die gij mij bewezen hebt, zoolang wij zamen waren; maar ik heb het u met kwaad vergolden, vooreerst door mijne eigenheerigheid, en nu op den koop toe door hetgeen u nog meer bedroeven zal en ook mijne bloedverwanten en pleegbroeders. Ik wil nu in geen geval hier in het land blijven, en daarom heb ik besloten, nog in dezen naeht geheel alleen heimelijk weg te gaan. God beschikke er over, hoe het met mij gaan zal! Maar twee dingen bid ik van u: vooreerst, dat gij het bed eerst laat in den morgen opent, want des te langer tijd heb ik dan om weg te komen, als er naar mij gezocht wordt: en mijne andere bede is, dat gij op mij wacht met dezelfde trouw, die gij van mij verwachten moogt. Op die taal schreide zij veel en bitter, en met betraande oogen kusten zij elkander en scheidden omstreeks middernacht. Hij ging zacht uit de hoeve en vervolgens in een nabijgelegen wond, waarin hij voortwandelde tot dat het dag werd en zich toen verbergde.
2. De dienstboden en velen van de boeren wachtten 's morgens lang voor Hakon's bed; want de vrouw liet niets van zich hooren. Intusschen fluisterden zij elkander toe, dat Hakon goed sliep ten gevolge van het nachtbraken. Maar toen degenen, die aan tafel wilden en dan wegrijden, begrepen, dat het al te lang duurde, klopten zij op het bed om te weten, hoe het stoud. De vrouw vroeg, wat er was. Zij antwoordden, dat het voor haren man tijd was om zich aan te kleeden; maar zij hernam, dat haar man daar niet was. Men ging nu in den kelder en rondom alle huizen door, waar men verwachten kon hem te vinden; en toen men herm op de hoeve nergens vond, verkeerde het feest in droefheid en geween, in een loopen en draven heen en weer naar alle kanten van de hoeve, totaan den middag en nog langer, en dit was menigeen tot zoo groote

{==657==} {>>pagina-aanduiding<<}
droefheid, dat hij het eerst langzaam te boven kwam.
Inmiddels zette Hakon zijne reis voort in de rigting van het Oosten, tot aan de grenzen, en het trof gunstig voor hem, dat een dikke mist hem voorthielp, zonder dat hij gezien werd, tot dat hij op zekeren morgen uit het bosch en de duisternis kwam. Hij was toen bij eene kaap aan zee gekomen, en ontdekte weldra, dat er eene schuit te wachten lag. Het was een groot vaartuig, en daar men het zeil had neergelaten, riep Hakon het aan en verzocht, dat men hem aan boord mogt nemen. Toen men aan zijn verlangen voldaan bad, ging hij naar den schipper, die Gyrd heette, een Deen was en tot het hof behoorde van koning Svend Ulfsen, die toen ten tijde over Denemarken regeerde. Hij had met waren van den koning eene handelsreis naar Engeland gedaan, en was nu van daar met eene lading op den terugtogt. Hakon gaf zich thans eenen anderen naam, zeide, dat hij Vigfns heette, en verzocht den schipper om kost en vrijen overtogt naar den deenschen koning. Hij zeide, dat hij een arm man was, maar van een goed geslacht in Noorwegen, en voegde er bij, dat hij er een voorgevoel van had, bij den koning van Denemarken zijn geluk te zullen vinden, indien dit nog voor hem was weggelegd. Zijn verzoek werd hem toegestaan, want hij zag er wel uit alsof er wat in hem stak, en de Denen kenden de mildheid en welwillendheid van hunnen koning. Kort daarna kregen zij goeden wind en zeilden naar Seeland, waar zij vernomen hadden, dat de koning zich bevond. Zoodra het mogelijk was, begaf Gyrd zich naar den koning en Vigfus de Noorman ging met hem mede. Zij kwamen aan het hof, juist terwijl de koning aan tafel zat, en traden voor hem. De koning ontving Gyrd zeer genadig en vroeg, hoe het hem op zijne reis naar Engeland gegaan was. Hij antwoordde, dat alles goed gegaan was, en toen het gesprek daarover afgeloopen was, vroeg de koning, wie die jonge man was. Gyrd noemde diens naam en bad daarop den kouing om eenige ondersteuning. De koning vroeg, welke bekwaamheid hij bezat om hoofdingen te dienen, of hij
in het een of ander bedreven was of eenige kunst verstond. Vigfus antwoordde, dat hij geenerlei kunst verstond om hoofdingen mede te dienen; maar, voegde hij er bij, ik heb er een voorgevoel van, dat ik bij u mijn geluk zal vinden. De koning zeide, dat het dan moeijelijker zon gaan.

{==658==} {>>pagina-aanduiding<<}

3. Eenigen tijd daarna liet de koning den besten ijzersmid van het hof roepen en sprak tot hem op deze wijze: Hier is een man, dien gij medenemen moet om hem het smidshandwerk te leeren, indien hij dat leeren kan. Zie toe, dat gij hem goed behandelt, en wees niet afgunstig op hem, wanneer God hem eene goede leerzaamheid schenkt, zooals ik verwacht. De smid zeide, dat hij 's konings wil zou volbrengen, en nu gingen die beiden te zamen naar de smederij. Om kort te gaan, Vigfus was zoo leerzaam, dat de leerling na zes maanden met den meester gelijk stond, en hij nam zoo snel in bekwaamheid toe, dat hij weldra de voortreffelijkste van alle ijzersmeders in het deensche rijk geworden was. Na verloop van een jaar kwamen zij beiden weer voor den koning, en de oude smid berigtte, hoe ver het gekomen was. De koning dankte hem zeer, en riep eenen zilversmid, aan wien hij Vigfus overgaf. Hij was nog vlugger in het leeren van diens kunst dan van de vorige, zoodat, na zes maanden de meester zeide, dat hij hem niets meer leeren kon en dit ook aan den koning verklaarde. De koning plaatste Vigtus nu in eene derde school bij eenen goudsmid, om het graveren, zetten van edele gesteenten en emailleren te leeren, en na acht maanden kwam de meester bij den koning, en verklaarde, dat hij ten einde was met dien man te onderwijzen; want zulk een schrander en degelijk kunstenaar in metalen had hij nog niet ontmoet. Hij voegde er nog als zijne overtuiging bij, dat, op welke kunst die man zich ook mogt willen toeleggen, hij ze altijd beter dan anderen leeren zou. De koning werd daarover zeer verblijd, en plaatste Vigfus in een vierde school bij eenen werkman in steen, om het steenhouwen, metselen en inzetten van steenen naar de regels van de metselaarskunst te leeren. Daarin was hij na verloop van een jaar uitgeleerd, zoo dat het er mede ging als met de andere kunsten; hij overtrof alle anderen verre in vlugheid en schoonheid van werk. Zijn leertijd was nu ten einde, en op 's konings
verlangen begon hij de kostbare kleinodiën te vervaardigen, die de koningter eerevan het rijk verlangde. Daarmede verliep een jaar. De koning dankte hem zeer voor zijn werk en bood er hem betaling voor. Vigfus zeide, dat hij het aan den koning te danken had, zoo hij iets verstond, en geene betaling verdiende. De koning noemde het te erg, dat hij voor niets zon werken. Dat zal dan ook niet gebeuren, zeide Vigfus. Ik zal tot loon kiezen

{==659==} {>>pagina-aanduiding<<}
wat mij het schoonste voorkomt en mij het nuttigst worden zal. Ik bid u mij eenen goeden raad te geven. Gij zijt een wonderlijk man, antwoordde de koning, gij wijst geld van de hand en vraagt om zoo iets. Wie zegt u, dat ik zoo wijs en ver vooruitziend ben? Vigfus gaf ten antwoord, dat hij het in zijnen eigen persoon had ondervonden, hoe wijs en ver voornitziend de koning was. Het einde werd, dat de koning ten antwoord gaf: Dit is mijn raad, dat gij een klein man met eenen rooden baard niet moet vertrouwen. Vigfus dankte voor den raad als voor de schoonste gave. Het volgende jaar vervaardigde hij nu kleinodiën van goud en andere kostbare stukken met zoo zeldzame kunstvaardigheid, dat allen ze bewonderden, en na verloop van dat jaar spraken Vigfus en de koning weer te zamen op dezelfde wijze als de vorige maal. De koning bood Vigfus geld, maar deze verlangde weer eenen goeden raad, en de uitkomst was, dlat de koning aan zijn verlangen voldeed en zeide: Pasop, wanneer gij in de kerk zijt, dat gij de godsdienstoefening niet verlaat eer die ten einde is, hoe velerlei bezigheden u ook mogen dringen! Vigfus dankte voor dien goeden raad, werkte het volgende jaar in steen en bouwde voor den koning van Denemarken eene zaal zoo schoon, dat er geen andere zoo in het rijk te vinden was.
4. Nadat de zaal gebouwd was, kwan de koning tot Vigfus op den tijd, dat het volk zich tot koopvaardijtogten begon te bereiden. De vorst dankte hem voor zijn werk en vroeg, wat hij daarvoor nu het liefst zou ontvangen. Eenen goeden raad, kouing! zeide Vigfus. Toen sprak koning Svend: Hoe kan een man toch zoo zijn, van den eenen kant verstandig en van een buitengewoon doorzigt, maar van den anderen kant zoo bescheiden, dat wij het haast als spotternij zouden moeten beschouwen! Toch zult gij ook nu uwen zin hebben. Wanneer gij ooit zoo boos op iemand wordt, dat gij lust krijgt om hem te dooden, dan raden wij u aan God te denken en het Onze Vader in naam van God den Vader op te zeggen. Gaat uw toorn daardoor niet over, zeg dan nog een Onze Vader op in naam van God den Zoon; en als gij dan nog niet bedaard zijt, een derde in den naam van God den Heiligen Geest. Hebt gij daarna nog lust tot dezelfde daad, dan moogt gij ze volbreugen, daar God het niet verhindert en geen middel tot verzachting gedoogt. Vigfus dankte als gewoonlijk voor den goeden raad, en vroeg, wat hij nu verder doen moest.

{==660==} {>>pagina-aanduiding<<}
De koning antwoordde, dat hij eene poos met hem zou gaan wandelen. Zij gingen daarop van de kaai naar de brug, voor welke een schoener geladen, opgetuigd en volkomen reisvaardig lag. Toen zeide de koning: Uw werk, Vigfus! is veel waard, hoewel wij het weinig beloonen; deze schoener, die volkomen voor eene reis naar Engeland uitgerust is, zult gij hebben; wij hebben gedacht, dat gij daarmede naar Engeland moet zeilen, en u daar dezen winter ophouden; want er is veel te verdienen, wanneer de engelsche koning, zooals ik verwacht, u voor zich bouwen laat, daar de zalen in Engeland nog in den ouden stijl gebouwd zijn. Gebruik dan het goed, dat wij u geven, maak het rentegevend; want het zijn goede tijden in Engeland en de lading van de schoener zal u nog al iets opbrengen. Het scheepsvolk staat onder uwe bevelen; maar het dunkt mij het best, dat gij, zoodra gij overgekomen zijt, onkosten spaart en hun een vaartuig geeft om naar hier terug te zeilen, daar gij in het voorjaar geen gebrek aan volk zult hebben, wanneer gij, zooals ik vermoed, naar Noorwegen terug wilt keeren om uw vaderland te bezoeken. Vigfus dankte den koning voor al de goedheid, die hij hem bewezen had, vooreerst voor het onderwijs, voorts voor de gaven aan geldswaarde, en eindelijk voor zijnen goeden raad en zeide, dat hij het hem vergelden zon door hem boven alle koningen te roemen.
4. Hij vroeg nu verlof van den koning om op reis te gaan, ging aan boord van zijn schip en onder zeil, kwam behouden in Engeland en gedroeg zich daar in alles naar den raad van den deenschen koning. Hij zond het scheepsvolk terug, ontscheepte zijne waren, alle van dien aard, dat men ze in Engeland best te gelde kon maken. De koning onthood hem weldra tot zich; want het duurde niet lang of het werd ruchtbaar, hoe groot een meester hij was in allerlei kunsten. En toen hij bij den koning kwam, vroeg deze, of hij iets voor hem maken wilde, en zeide, dat hij eene oude zaal had, die afgebroken moest worden. Vigfus zeide: Is dat niet de raad van den deenschen koning, dat ik het werk op mij nemen zal, 't welk mij wordt aangeboden en dat ik in dezen winter volbrengen kan? Maar om het korte van den tijd zette de koning twee meesters aan het bouwen van de zaal; een van die was een Engelschman en de andere Vigfus. Elk van beiden zou met de hem toegewezene werklieden van eenen kant beegin-
{==661==} {>>pagina-aanduiding<<}
nen; want de koning wilde zien, wie van beiden de deugdelijkste en de vlugste was. De voorbereidingen echter waren naar 's kouings bevel voor beiden gelijk; even wel had de engelsche meester twaalf knechten en Vigfus maar zeven. De engelsche meester had boven Vigfus in last, om naar de steengroeven te rijden en te bepalen, wie de steenen zou behouwen en fatsoeneren. Het werk begon. De koning verwonderde zich zeer, toen het bij Vigfus vlugger ging, hoewel hij minder hulp had. Hij dacht bij zich zelven dat het toch erg was, indien een vreem deling dezulken overtrof, die de Engelschen meesters noemden; want men zeide tevens algemeen, dat het werk van Vigfus niet minder door schoonheid uitmuntte dan door de vlugheid, waarmede het werd uitgevoerd.

6. Op zekeren avond, toen de arbeiders hun dagwerk gedaan hadden, riep de koning den engelschen bouwmeester bij zich, berispte hem gestreng omdat een Deen hem in bekwaamheid overtrof, en zeide, dat hij zijnen roem geheel zou verliezen en nooit terug winnen. De engelsche bouwmeester zeide: Heer ik kon verwachten, dat het u zoo voorkomen zoude, en daarom moet ik u wel zeggen wat gij te voren nie weten kondet, hoewel het mij zeer aan het hart gaat, het te moeten openbaren. Het staat met den deenschen man zoo, dat zijne arbeiders voortgeholpen en ondersteund worden door eene hulp waarvan geen braaf man zich bedienen mag. Mijne gezellen kunnen het mede getuigen, dat wij des avonds, nadat hij was heengegaan, den muur hebben gemerkt en afgeteekend, maar dat die des morgens vrij wat hooger was. Daarom is het boven mijne magt met zoo iemand gelijken tred te houden. De koning zeide, dat dit niet waar konde zijn. De engelsche meester antwoordde, dat hij zijne arbeiders kon roepen en den koning laten hooren wat die zeiden. Toen zij kwamen, werden zij daarover ondervraagd en boden aan er eenen eed op te doen, dat ieder woord, door den meester gesproken, waar was. Het kwam zoo ver: met de hand op den Bijbel zwoeren zij, dat Vigfus een duivelskunstenaar was. Nadat zij den eed gezworen hadden, gingen zij heen, en de koning overlegde met den engelschen meester, wat hij doen moest. Hij zeide, dat het hem in 't geheel niet aangenaam was zulk een duivelsch gebouw boven zijn hoofd te hebben, omdat hij niet weten kon, aan welke gevaren hij zich daardoor blootstelde. Maar hoe zullen wij hem dooden,

{==662==} {>>pagina-aanduiding<<}
sprak hij, zonder ons aan zware beschuldigingen bloot testellen? Want mij dunkt, dat die man niet wettig gedood is, wauneer wij hem niet om iets anders dan om zijn werk laten sterven, daar hij zulk eenen grooten roem heeft bij de Denen. Daar is raad voor, zeide de meester. Gij moet mij straks nwen handschoen geven met de boodschap aan Vigfas, dat gij zijne bekwaamheid hoogelijk roemt en hem van dit oogenblik af het geheele bestuur over het werk opdraagt; dat gij daarom gebiedt, en uwen handschoen ten teeken daarvan zendt, dat hij vroeg in den morgen, vóór zonsopgang, naar de knechten rijden en het werk besturen zal, dat ik vroeger onder mij gehad heb. Zoodra ik hem uw bevel heb overgebragt, zal ik naar de knechts rijden en hun zeggen, dat hij vroeg in den morgen bij hen zal komen, en dat het uw wil is, dat zij hem op eenen brandstapel verbranden, welke gestalte hij ook door zijne tooverij moge hebben aangenomen. Dien raad vond de koning goed. De meester ging daarop heen, bragt Vigfus den handschoen, vergezeld van alle boven vermelde woorden, verschafte zich vervolgens paarden, reed naar het bosch en gebood den knechten, den volgenden morge den deenschen bouwmeester te verbranden, onder welke gestalte hij ook mogt komen. Maar Vigfus herinnerde zich den eersten raad van den deenschen koning, die juist op deze boodschap paste: dat hij een klein man met eenen rooden baard niet zon vertronwen. Want daaraan beantwoordde de meester, die én klein was én eenen rooden baard had. Daarover werd hij nu zoo bekommerd, dat hij den ganschen nacht wakker lag; want hij had vast besloten, den raad te volgen. Van den anderen kant echter scheen het hen gevaarlijk aan 's konings bevel niet te gehoorzamen. Hij verkoos eindelijk omstreeks klokke drie in den morgen op weg te gaan, en toen de zon opkwam, lag er een fraai landstadje voor hem. Zoodra hij in de stad kwam langs den regten weg door de straat, hoorde hij, dat er aan den anderen kant, buiten
voor den muur, voor de mis geluid werd. Vigfus ging naar de kapel, steeg van zijn paard, ging binnen en zag rond. Hij werd gewaar, dat er een onde priester was, die zeer slecht zag en buitengewoon langzaam was, en meende daarom, daar hij zich haasten wilde, dat hij niet op den regten tijd zon komen, wanneer hij bleef, totdat de godsdienstoefening afgeloopen was. Nu herinuerde hij zich koning Svends tweeden raad, die hem gebood de mis ten einde toe te hooren, en evenwel koude

{==663==} {>>pagina-aanduiding<<}
hij zich den tijd niet gunnen om hier blijven. Hij sprong op, steeg te paard en reed verder. Maar terwijl hij bezig was met regt door de stad te rijden, om er aan den anderen kant weet uit te gaan, werd er in eene kapel nabij de poort geluid. Hij steeg weer van het paard, en dacht, zooals het ook was, dat zulks hier insgelijks voor het begin van de Mis geschiedde. Hij ging binnen en knielde, en toen het heilige Nachtmaal was uitgedeeld, besloot Vigfus zijne ongehoorzaamheid aan koning Svend ten volle weer goed te maken, door den zegen na de Mis af te wachten, hoe lang het ook mogt duren, en zoo deed hij. De zon stond nu hoog aan den hemel; want dit oponthoud had hem veel tijd gekost. Hij steeg dus weer te paard, reed hard voort, en rustte niet eer hij de plaats zijner bestemming bereikt had.

7. Nu zal ik u vertellen, wat de engelsche meester deed. Hij lag eenen tijdlang wakker van blijdschap, omdat Vigfus den volgenden lag des morgens vroeg gedood zou worden, en daarom reed hij weg, zoodra de dag aan den hemel was; want geeene Mis hield hem ergens op. Hij reed naar het bosch, om den koning een voldoend berigt te kunnen geven van den afloop der zaak. Maar zoodra hij op de plaats kwam, omriugden de knechten hem, grepen hem en trokken hem wreedaardig naarden brandstapel, dien zij vooraf in sterken gloed hadden gezet. Hij schreeuwde, vroeg, waarom ze hem wilden dooden, en voegde er bij: Ik ben immers een engelschman en's konings vriend! (relooft gij, vervloekte toovenaar, antwoordden zij, dat wij uwe boosheid niet kennen, en niet weten, dat gij elke gestalte kunt aannemen, die gij verkiest, zooals de Engelschman ons van nacht gezegd heeft? Daarom zal het vuur u verteeren. Zij wierpen hem dus op den brandstapel, en daar verbranidde hij tot kool, de booze en bedriegelijke man, die voor anderen een graf had gedolven, waarin hij naar Gods regtvaardigheid zelf viel. Maar terwijl de knechts om het vuur stonden en er met elkander over spraken, hoe die onmensch uit de wereld gekomen was, reed Vigfus naar hen toe en vroeg, waarom zij niets uitvoerden. Zij antwoordden. dat zij het noodigste morgenwerk reeds verrigt hadden, door den toovenaar te verbranden, die den vorigen herfst uit Denemarken gekomen was. Vigfus zweeg daarop, en zag, wat er voor hem bestemd geweest was, en welken keer de zaak genomen had. Hij zag toen, dat de mis hem van den dood gered

{==664==} {>>pagina-aanduiding<<}
had, maar dat hij, die ze verdiende, de straf had ontvangen. Hartelijk dankte Vigfus God bij zich zelven voor zijne redding, gaf den knechten hun werk, en reed daarop terug naar zijn eigen.
Toen nu op dien dag de koning als gewoonlijk kwam om naar het werk te zien, stond Vigfus op zijne plaats, maar die aan het andere eiden was ledig. De koning verwonderde zich daarover zeer en zweeg; want het was geheel anders uitgevallen dan hij gedacht had. Vigfus vatte daarom het woord op en zeide: God wist beter dan gij, koning! wat regt en regtvaardig was; want gij werdt door valschheid misleid om een onregtvaardig vonnis over eenen onschuldige te veelen. Daarom leed die slechte mensch voor zijne boosheid. Des te meer moet ik dankbaar de goedheid van koning Svend erkennen, en men leert het verschil tusschil u, koningen! te meer inzien, naar mate gij meer op de proef gesteld wordt. Daarmede eindigde het gesprek, want de koning ging weg, omdat hij gevoelde, dat hij onregtvaardig gehandeld had. Maar kort daarna kwam hij weer bij Vigfus, sprak hem vriendelijk toe, en zeide, dat hij hem, eer zij scheidden, volle vergoeding wilde geven voor het kwaad, dat hij hem had willen toevoegen, nadat hij zich daartoe door den laster en de laagheid van slechte menschen had laten verleiden. De koning verzocht nm Vigfus, het geheele stuk van het gebouw, dat de engelsche meester had opgetrokken, tot op de fundamenten af te breken, en het gansche werk uit ééne hand te voltooijen. Vigfus deed dit, en het gansche gebouw was voltooid eer de schepen des zomers van Engeland wegvoeren. Nu rigtte de koning een groot feest aan ter eere van Vigfus, en toen dit was afgeloopen, gaf hij hem twee schepen, met goede waren beladen, en daarenboven grooten roem. Vigfus maakte zich daarop gereed voor de reis naar Noorwegen. Hij had de schoenér, die koning Svend hem gegeven had, en daarenboven nog een groot schip, dat hij in Engeland gekocht had. Deze beiden bevrachtte hij met de goederen, die hij voor het hem door den deenschen koning geschonkene geld gekocht had. Die vier schepen versierde hij op bewonderingswaardige wijze door zijne kunstvaardigheid; hij maakte er vergulden
wimpels voor en gestreepte zeilen met verschillende kleuren.
8. Daarop stuurde hij van Engeland weg en had goeden

{==665==} {>>pagina-aanduiding<<}
wind. Op zekeren avond kwam hij onder de kust van Nooregen tegenover zijn familieland in Vigen. Hij legde zijne schepen op eene veilige plaats, ging met eenige mannen in eene boot en roeide zacht naar de hoeve, van welke hij voorheen was weggetrokken. Hij ging alleen aan wal en naar de hoeve. Toen werd hij wrevelig te moede, zoodat zich straks een hevige toorn van hem meester maakte; want de hoeve was op menige plaats hersteld en nieuw geteerd, waaruit hij meende te mogen besluiten, dat zijne vrouw eenen anderen man genomen had. Hij trad dus in de slaapvertrekken, die hij kende, en wilde onderzoeken, waar zijne vrouw sliep; want het vroeger vermelde bed met de deuren stond nu ledig. Hij kwam op eene bovenkamer, waar een bed was. Daar zag hij zijne vrouw in liggen, met een knap man in haren arm. Hij hield nu voor bewezen wat hij vermoed had, en werd zoo vertoornd van gemoed, dat hij dien man wilde dooden. Door Gods beschikking echter kwam hem nu de derde raad van koning Svend in den zin, dat hij niemand dooden mogt, zoodra hij daartoe lust gevoelde. Hij ging dus zoo ver hij kon van het bed, binnen in de kamer, en dacht daar te blijven staan, terwijl hij het Onze Vader opzeide; maar het ging zoo, dat de drift hem nader bij het bed gebragt had, toen het gebed uit was. Hij ging voor de tweede maal terug, en dacht bij zich zelven, dat, hoezeer het hem ook ter harte ging, hij toch de redding van zijn leven in Engeland zou waarderen en den raad opvolgen. Het ging ook nu even als de eerste maal. Voor de derde maal ging hij terug, en toen het gebed uit was, stond hij met getrokken zwaard bij het bed, had den jongen man bij het haar gegrepen, en wilde zijn hoofd over de beddeplank trekken; want hij lag achter in het bed. Ten gevolge van den ruk werd de vrouw wakker, zag dadelijk wie daar was, en riep: Onze zoon, mijn Hakon! Hij wierp het zwaard weg en bad God om hem te beschermen. Dit werd nu eene zoo blijde ontmoeting, dat het niet te beschrijven is; want zij
verheugden zich over het geluk, dat God hun naar ligchaam en ziel vergund had. Zij verhaalde hem toen, dat zij zwanger was van dien knaap, toen zij van elkander scheidden, en dat hij Harek heette naar zijnen grootvader. Zij vroegen elkander wederkeerig, hoe het hun beiden zoo gelukkig gegaan was. Zij zeide, dat hare bloedverwanten en vrienden haar zoo veel hulp geboden hadden, dat zij sinds zijn vertrek vanalles voldoende voorzien

{==666==} {>>pagina-aanduiding<<}
was geweest, zoowel om zich te voeden als om de hoeve in stand te houden. Hij zeide, dat zij, zoodra het morgen was, zijne heerlijkheden zou zien. Daarop ging hin weg en naar zijne schepen, en liet alles te regt lengen. En des morgens, toen de zon de rotsen rood kleurde, voerde eene zachte koelte hem naar land. Zijne zeilen maakten toen eene zoo schoone vertooning, dat een ieder naar het strand liep om ze te zien, en menigeen geloofde, dat het een koning was, die daar zeilde. Hij voer naar land, liet de zeilen vallen, wierp de ankers uit en de bruggen op het strand. Toen herkende het volk hem en zag, dat het Hakon was, die terug was gekomen! Dat verwekte groote vreugde in het geheele dorp rondom, en nog dienzelfden dag werd er een groot feest aangerigt. Hakon verhaalde zijn wedervaren, en dankte zijne bloedverwanten en vrienden voor hunne trouw. De Sage van dezen man besluit daarmede, dat hij zijn aanzien levenslang wist op te houden; want zoo veel geluk, en wijsheid had hij benevens zijne uitnemende kunstvaardigheid bij den deenschen koning opgedaan, dat zijn rijkdom niet meer te gronde kon gaan; integendeel, hij kocht alle landerijen terug, die hij vroeger door verkwisting en slecht beestuur verloren had, en leefde sinds in overvloed. En wij hebben nu niets meer van hem te vertellen.
Hier eindigt de Sage van Hakon den Noorman.

In deze Sage uit het Noorden komt het eigenlijke thema van de boodschap naar de ijzersmelterij zoo duidelijk en zoo volledig voor, dat wij er redelijker wijze niet aan kunnen twijfelen, of zij is de bron geweest, waaruit Schiller middelijk of onmiddelijk geput heeft. Daarentegen verschillen vorm en inkleeding zoo geheel, dat wij ook aan de oorspronkelijkheid en het genie van den grooten dnitschen dichter te kort zouden doen, wanneer wij meer dan het thema ontleend noemden. Schiller heeft het hoofddenkbeeld overgenomen, maar dit op zijne wijze zelfstandig bewerkt. Zijn knaap Fridolin in eene flinke eigene schepping, eene zelfstandige bewerking van een gegeven thema. Maar wat zou er van de noordsche Sage in haar geheel, zoo als zij door ons nu volledig werd medegedaeld, niet kunnen worden? hoe zou zij zich niet aan ons kunnen vertoonen, als zij eens door de kunstvaardige hand van ten Kate ware gegaan!






{==667==} {>>pagina-aanduiding<<}

Arthur Schopenhauer.

Door. H.F. Waller.

In eenen steen van zwart graniet, waarmede een der graven op het kerkhof te Frankfort aan den Main gedekt is, staat de naam gegrift van Arthur Schopenhauer. Datum en jaartal zijn weggelaten, op uitdrukkelijk verlangen van den man, door wien die naam is gedragen. Een trotsch zelfvertrouwen deed hem dien eenvoud verkiezen: hij ging heen in het vaste geloof, dat de nakomelingschap toch wel weten zon, wanneer hij geboren en gestorven was.
Een merkwaardig man is hij inderdaad geweest. Toch meen ik. dat niet velen mijner lezers ook maar één jaartal zonden kunnen invullen op dien grafsteen, en zelfs niet al te gewaagd schijnt mij de gissing, dat er een enkele onder hen is, die den naam van mijnen held niet kent. Dit heeft voor mij stellig zijne goede zijde, en u te doen kennismaken met eenen genialen vreemdeling, naar mijn beste weten in Nederland nog niet gepresenteerd, ziedaar eene aangename taak.
Vergunt mij eene wijle van de onderstelling uit te gaan, dat gij met dlezen man, nog niet aan het publiek voorgesteld, ook geen privaat verkeer hebt gehad. Ik wil u hem dan terstond, van eene, zoo al. niet liefelijke, toch karakteristieke zijde doen kennen, door hemzelv' te laten spreken. Hij schrijft ergens:
‘Er is maar ééne aangeborene dwaling. Zij doet ons meenemn dalt wij bestaan, om gelukkig te zijn. Zoolang wij in haar volharden, of nog wel door optimistische dogmas in haar ge-
{==668==} {>>pagina-aanduiding<<}
sterkt worden, vertoont de wereld zich vol tegenstrijdigheden. Want bij iederen tred, in het groote, zoowel als in het kleine, moeten wij ervaren dat de wereld en het leven volstrekt niet hierop ingericht zijn, om geluk te geven. Terwijl nu de onnadenkende alleen in de werkelijkheeid zich geplaagd voelt, komt hierbij voor hem, die nadenkt, nog eene theoretische kwelling. Hij vraagt zich, waarom eene wereld en een leven, die toch eenmaal bestaan, opdt men daarin gelukkig zij, zoo slecht aan hun doel beantwoorden. Men begint dan aan zijne verslagenheid lucht te geven door ontboezemingen als deze: Ach! waarom zijn er zoo vele tranen onder de maan? enz. Maar zij voeren in hun gevolg verontrustende twijfelingen omtrent die optimistische dogmas.’ lets verder lezen wij: ‘Hij, die nu, op eene of andere wijze, van die ons aangeborene dwaling teruggekomen is, zal alles in een ander licht zien, en dan de wereld, zoo ook niet met zijnen wensch, dan toch met zijn verstand in harmonie vinden. De rampen, van alle soort en grootte, zullen hem smart veroorzaken, maar niet meer verwonderen: omdat hij heeft ingezien, dat ellende en verdriet naar het ware doel des levens heenleiden. Want juist deze brengen ons zóó ver, dat wij het leven niet meer willen.’
Afkeer van het leven het levensdoel! Deze man heeft natnurlijk weinig op met het aanzijn den mensch op deze aarde geschonken. Elders schreef hij dan ook: ‘'t ls waarlijk verbazend, hoe onbeteekenend en zinledig, van buiten gezien, hoe dof en gedachteloos, wat hun eigen bewustzijn aangaat, het leven van de allermeeste menschen voorbij snelt. 't Is een flaauw en mat zuchten en tobben, een droomend tuimelen en dwarlen, door de vier tijdperken des levens tot aan den dood, terwijl eene reeks van weinig verhevene gedachten den geest vervult. Uurwerken zijn zij gelijk, die opgewonden worden en gaan, zonder te weten waarom; en telkeus als een mensch gewonnen is en geboren, is de speeldoos van het menschelijke leven op nieuw aan den gang gebracht, om thans haren reeds tallooze malen afgespeelden deun nog eens te herhalen, maat voor maat, niet onbedluidende variatiën. Ieder individu en zijn levensloop is niet dan een korte droom van den oneindigen geest der natuur, van den volhardenden levenswil, is maar een vluchtig beeld, dat hij spelende teekent, op zijn oneindig blad der ruimte en des tijds, en dat hij een oogen-
{==669==} {>>pagina-aanduiding<<}
blik slechts laat bestaan, om het daarna uit te wisschen, en voor een ander te doen plaats maken.’
Dit klinkt zeer somber, maar voor hem, die 's mans stelsel niet kent, ligt er weinig bewijskracht in deze uitboezeming. Meer beredeneerd is de melancholie in de volgende zinsneden:
‘Alle leven is lijden. Onder afwisselend begeeren en verkrijgen, brengt de mensch het leven door. De begeerte is van nature smart, terwijl de vervulling onzer wenschen verzadiging baart, ras gevolgd door walging. Het doel was bedriegelijk; het bezit verbreekt de betoovering, de begeerte neemt eenen anderen vorm aan en baart nieuwe onrust, nieuwe smart. Zoo dit niet geschiedt, dan volgt verveling, ladigheid, eene even verschrikkelijke ramp als het gebrek. Is dit laatste de geesel des voks, de verveling teistert de aanzienlijken. Zij is in de maatschappij door den zondag, gelijk het gebrek door de zes werkdagen vertegenwoordigd. Als een slinger gaat tusschen die twee het leven heen en weder.’
Even duidelijk is zijn pogen, om het optimismc verstandelijk te weêrleggen, als hij schrijft:
‘Deze wereld, dit strijdperk van gekwelde en beangstigde wezens, die alleen bestaan door elkander te verslinden, waarin ieder verschenrend dier het levende graf is van dnizeind anderen, en zijn aanzijn door hunne martelingen rekt, waarin de wezens, die denken kunnen, des te bitterder smarten lijden, naarmate zij hooger begaafd zijn, deze wereld nu heeft men in 't systeem van 't optimisme willen wringen, en bewijzen, dat zij de beste der mogelijke werelden is. Is 't niet eene schreenwende ongerijmdheid? Ondertusschen zegt een optimist: open toch uwe oogen, en zie hoe schoon de wereld is, in het licht der zon prijkende met hare bergen en dalen, hare stroomen, planten en dieren. Maar ik vraag: Is de wereld dan eene kijkkast? Zeker, zij is schoon voor het oog; maar haar leven mede te leven, dat is iets anders. Dan komt een teleoloog, en prijst de wijze inrichting, die verlindert, dat de planeten met de koppen tegen elkaâr bonzen, dat land en zee tot brij gemengd worden, dat alle dingen verstijven in eeuwige koude, of geroosterd worden in bestendige hitte. Maar dit alles spreekt immers van zelf, zoo er namelijk in 't geheel eene wereld zijn zal, indien hare planeten ten minste zoo langen tijd zullen bestaan, als het licht van eene verwijderde vaste

{==670==} {>>pagina-aanduiding<<}
ster noodig heeft, om tot hen te komen, en niet, als Lessings zoon, terstond na de geboorte zullen afreizen, dan moet zij natuurlijk niet zoo onhandig gebouwd zijn, dat reeds de grondslagen dreigen in te vallen. Maar wanneer men op de spelers lot, die optreden op dit zoo vast in elkaâr geslagene tooneel, als men ziet, hoe met het bewnstzijn het lijden verschijnt, en met de ontwikkeling van 't verstand gelijken tred honedleldl, smart en begeerte immer tonemen, tot dat eindelijk het leven van den mensch stoffe biedt tot trenr- en blijspelen alleen, dan zal wie niet huichelt, weinig opgewekt zijn tot lofzangen.’
Deze aanhalingen zon ik sterk kunnen vermenigvuldigen. Maar gij hebt waarlijk niet meer noodig om te gelooven, dat Arthur Schopenhauer de wereld en het leven door een zeer douker glas placht te bezien. 't Is u daarbij misschien al somber genoeg geworden. Wellicht vinden sommigen mijner lezers het onaardig, zich als bij verrassing in aanraking gebracht te zien met zooveel en zóó groot pessimisme. ‘Laat dezen heftigen) bitteren wereldhater rusten in zijn graf, “dus hoor ik hen spreken,” wij houden meer van optinnisten.’ Zij vreezen datin hun binnenste - want dragen wij niet allen eenen grooteren of kleineren in ons om? - de pessimist zich zal gaan roeren.
Is 't u ernst met die vrees, dan raad ik u niet voorttelezen. Maar ik vertrouw, dat gij reeds beronuw hebt over uwe eerste opwlelling, en uwe woorden wel intrekken wilt. Imnmers gij behoort niet tot dezulken, die eene tragedie niet willen zien, omdat dat zij voor hun plezier naar den schouburg gaan, of die eenen roman dichtslaan, zoodra zij hooren dat de ontknooping akelig is. Iedere richting wilt gij hooren, elke levensbeschouwing tot naar recht laten komen. Dit alleen verlangt gij, dat de richting goed vertegenwoordigd zij.
Dienaangaande nu ben ik volkomen gernst. Hij is niet halverwege blijven staan; consequent is hij geweest, deze verachter van de wereld en van 't geen in de wereld is. Pessimist in theorie en praktijk, kan hij wel een representative man genoemd worden. En daarmede zijt gij tevreden, Ik behoef u dan niet meer te herinneren, dat niets geschikter is, om ons van eene verkeerde richting terug te brengen dan hare consequentie. Want ook zonder dat geeft uwe weetgierigheid mij vergunning, om u van dezen, in zijne soort nog al volmaakten, te spreken.
Toch neomt gij misschien awe toestemming nog terng. Want

{==671==} {>>pagina-aanduiding<<}
met het ergste ben ik nog niet voor den dag gekomen. Dat hij geen teedere, kwijnende, sentimentele melancholikus was, hebt gij reeds begrepen. Maar dat gij hier te doen hadt met eenen wijsgeer, in optima forma, dat wist gij nog niet. En hij is bovendien nog wel een philosoof van de bespiegelende soort geweest. Die soort nu valt allerminst in uwen smaak. Thansishet u geen raadsel meer, en gij schaamt er u volstrekt niet over, dat gij dezen man, hoe merkwaardig ook, alleen van naam kent. Wie houdt zich in onze dagen nog met metaphysica op? ‘Hebt gij dan, dus hoor ik iemand vragen, Macaulay's Essay over Baco van Verulam niet gelezen? En hebt gij ze kunnen verslinden, die bladzijden, waarin hij de wijsbegeerte van ervaring, nut en vrucht zoo hemelhoog verheft, zonder voor altijd van metaphysica afkeerig te worden?’ Een ander voegt mij toe: ‘Leeft gij in de tweede helft der negentiende eenw, en hebt gij nog niet ingezien, hoe ijdel het is, de causus premières te zoeken, en dat wij slechts relatieve waarheid bezitten?’ Waarom, zoo vraagt mij een derde, ‘indien gij ons dan toch met eenen wijsgeer vervelen wilt, waarom dan niet eenen empirist, eenen materialist, eenen scepticus, of liefst nog eenen positivistgekozen? Wat hebt' ge er aan, de steenen aan te roeren, die de graven der bespiegelende philosofen dekken?
Dergelijke vragen klinken zeker ontmoedigend in de ooren van iemand, die zich in het hoofd heeft gezet, eenen speknlatieven wijsgeer ten tooneele te voeren. Ik zou op mijne beurt kunnen vragen: Hebben wij niet even goed eenen metaphysicus in ons als eenen pessimist? Dat streven, om het wezen der dingen te doorgronden, is het ons niet aangeboren? Is er niet iets waars in Schopenhauers beweren, dat alle vromen en rechtvaardigen, met de leer der ‘natuurnoodwendigheid’ niet tevreden, hebben verklaard te gelooven aan eene metaphysica? Alfred de Musset, als hij uitroept ‘Malgré moi l'infini me tourmente,’ is hij niet de vertegenwoordiger van den geest die in velen is? En zijn er ook soms, die den metaphysicus in zich met geweld onder den duim houden, en vreezen, dat hij, bij't verschijnen van Schopenhauers geest, zich zal gaan bewegen en 't hun lastig maken? Maar door zoo onbescheiden te vragen, door nu voordetweede maal reeds te onderstellen dat gij uwe rust liever hebt dan de waarheid, zou ik uw billijk ongenoegen wekken. En ik zou nog daarenboven den schijn op mij laden, alsof ik, zoo al niet

{==672==} {>>pagina-aanduiding<<}
een discipel van Schopenhauer, dan toch een beslist aanhanger van eene of andere bespiegelende school ware.
Aan den anderen kant komt het ook niet bij mij op, te verzekeren dat ik eene poging wil aanwenden, om met den speknlatieven philosoof u van bespiegelende wijsbegeerte te bekeeren. Het zou eene vreemde houding hebben, ten overstaan van rechtvaardigen, die de bekeering niet van noode hebben.
Liever tracht ik uwe ontevredenheid te bezweren, door u te beloven, dat ik, in de eerste vijf-en-twintig bladzijden althans, de metaphysica zal laten rnsten. Het is mijn voornemen, u daarin iets van het worden en zijn van mijnen somberen held te verhalen. Omdat zijne levensopvatting zulk eene belangrijke rol speelt in zijn systeem, reken ik het van belang een blik op zijnen persoon en zijn leven te slaan. Voorzeker ware ik geschikter voor deze taak. zoo ik met hem persoonlijk en vertronwelijk verkeerd had. Een onzer schrijvers begint eene rede, der nagedachtenis van Da Costa gewijd, met de opmerking, dat iemand, die dezen man niet van nabij gekend had, zeer licht eene karikatuur van hem geven kon. En ik wenschte dan ook wel, dat ik met Schopenhauer had omgegaan gelijk Pierson met Da Costa. Toch heb ik aangaande hem geschriften kunnen raadplegen, als die van Wilhelm Gwinner en Julius Frauenstädt. 1) Deze behooren tot de enkelen, die den menschenhater in zijnen onderdom van nabij gekend hebben en eenigzins vertrouwde vrienden van hem zijn geweest. Terwijl er van hem in Duitschland, even goed als van Da Costa onder ons, een Zerrbild in omloop was, hebben zij gepoogd, zijne persoonlijkheid in 't juiste licht te plaatsen. Den zonderlingen, bitteren man hebbende liefgekregen, om zijnen diepen ernst, om zijne volkomene oprechtheid, hebben zij hem recht willen laten weêrvaren. Indien er cenige waarheid is in de woorden van Joubert: ‘On n'est juste qu'envers ceux qu'on aime,’ dan heb ik, mij tot deze beide manonen wendende, uit de rechte bron geput.
In ons vaderland is het zeker niet noodig, eene karikatuur van Schopenhauer te bestrijden. Maar ik heb reeds herinnerd, waarom ik omtrent den levensloop van mijnen wijsgeer iets wil meê-
{==673==} {>>pagina-aanduiding<<}
deelen. Van zijne philosophie toch geldt, wat hij zelf ergens sch reef:
‘Eene philosophie die haren naam verdient, laat zich niet ontspinnen uit abstracte begrippen. Want het geheele eigendom der begrippen is niets anders, dan wat zij bij de ervaring hebben geleend en afgebedeld. De wijsbegeerte moet even goed als kunst en poëzie hare bron hebben in waarneming en ervaring; ook mag het, hoewel het hoofd de baas blijven moet, daarbij niet koud en onverschillig toegaan. Neen! de geheele mensch, hart en hoofd beide, moet eindelijk in actie komen, en ten krachtigste aangegrepen, door en door geschokt worden. Philosophie is geene oplossing van een algebra-voorstel. Vauvenargues heeft gelijk, als hij zegt: les grandes pensées viennent du coenr.’
Die eisch is door Schopenhauer, in zijne eigene wijsbegeerte, vervuld geworden, omdat zijne sombére levensbeschouwing zulk cenen bijzonderen invloed heeft gehad op zijn stelsel. Dit vooral maakt de vraag belangrijk:
Hoe is hij zulk een pessimist, hoe is hij de philosoof van het pessimisme geworden?

Hij zon wellicht antwoorden: ‘door eene metaphysische daad van den vrijen levenswil ben ik geworden, die ik geweest ben.’ Maar wij, beloofd hebbende, de zaak niet metaphysisch aan te leggen, wij pogen hem te begrijpen naar de wet van oorzaak en gevolg, en zijn dus met dat antwoord niet tevreden.
Henri Taine, de zeer uitnemende, maar ook zoo ondernemeende schrijver van de geschiedenis der engelsche literatuur, zou zeggen: ‘Ik zal hem u verklaren uit de samenwerking van drie factoren: la race, le milien, le moment.’ En dit procédé staat ons beter aan. Wat wil men tronwens meer? Wel blijft in de wording van ieder individn ontzaglijk veel mysterie voor ons. Ook Taine heeft dit niet weggenomen. Maar toch, wie geen creatianist is, wie niet gelooft dat iedere ziel nieuw geschapen wordt, zal, dunkt mij, niet loochenen, dat 's menschen oorspronkelijke aanleg, zijn karakter, zijn verstand, zijn temperament enz. bepaald worden door zijne geboorte uit die en die ouders, uit eene of andere familie, uit een zeker volk. Die aangeborene richting van karakter en geest wordt ontwikkeld en gewijzigd door het milieu, waarin de mensch wordt opgevoed, door zijne naaste en meer verwijderde omgeving, door zijne lotgevallen, door den geest van den tijd waarin hij leeft. Zoo vormt zich zijne persoonlijkheid.

{==674==} {>>pagina-aanduiding<<}

Dat Taine zich aan overdrijving schuldig maakt, dat er eene zekere aanmatiging is in de wijze waarop hij zijne methode toepast, dat hij soms de beteekenis van eenen enkelen factor te hoog stelt, wordt vrij algemeen erkend. Het ligt natuurlijk niet op mijnen weg, daarover verder te spreken, evenmin als de ongegrondheid aan te toonen van sommige bedenkingen tegen hem gemaakt. Ongeraden acht ik het ook, om, Taine nazeggeude dat de langste weg de kortste is, terug te gaan tot die leden van het Arische gezin, die, nog noordelijker getrokken dan de Grieken, met den naam van Germanen worden aangeduid. Wel schijnt in deze mijne kraam de opmerking zeer goed te passen, dat die volken, wonende aan de kust eener woeste zee, of in groote moerassige wouden, meer tot somberheid en tot diepzinnige overpeinzing werden gestemd, dan zij, die door een goed gesternte waren gevoerd naar prachtige landschappen, onder eenen helderen hemel, aan het strand eener lachende zee. Maar reeds mijn bestek verbiedt mij over Schopenhauer tespreken, gelijk Taine over La Fontaine geschreven heeft.
Mijne lezers zullen mij niet euvel duiden, hoop ik, dat ik de zaak zoo hoog niet ophaal. Maar laat ik dan ook de ‘faculté maîtresse’ van het Duitsche volk buiten spel bij de vraag naar den oorsprong van Schopenhauers pessimisme, toch kan ik in beperkteren zin vragen: Wat heeft het meeste aandeel daaraan gehad, 's mans natuurlijke aanleg, zijne omgeving en lotgevallen of de heerschende denkheelden van zijnen tijd? Wanneer aldus gevraagd wordt, welke var de drie factoren, door Taine genoemd, de grootste schuld had aan meergemeld pessimisme, dan antwoord ik: la race. Arthur Schopenhauer was een geboren melancholikus. Zijne omgeving en de tijdgeest hebben hem niet gemaakt tot iets wat hij van nature niet was. Ik geloof, dat ik dit zeer waarschijnlijk maken kan, ook zonder aanstonds te wijzen op de somberheid zijns vaders, die hij vermoedelijk ten erfdeel heeft ontvangen.
Wij vinden van hem vermeld, dat hij reeds in zijne eerste jongelingsjaren zeer somber was. Hij zelf placht te verhalen, dat zijne verbazing gedurig klom over de, door honger on hartstocht, op zoo zonderlinge wijze, in het aanzijn gehoudene menschenwereld. Nog geen achttien jaar was hij oud, of hij was reeds gekomen tot het besluit: deze wereld moet het werk van eenen duivel zijn.

{==675==} {>>pagina-aanduiding<<}

Wat heeft hem zoo somber kunnen maken? Door geen lichamelijk lijden was hij gekweld. Hij was zwak noch ziekelijk. In eenen der bundels van de Génestet staat een versje, getiteld: ‘Kracht,’ met den aanhef: ‘Ik wenschte mij een koopren kop.’ Wie het kent, weet wat den teedren dichter tot klagen bewoog. Toch was hij als jongeling de zanger der vroolijke levenslust, en liet onder 't lijden zijn optimisme niet ganschelijk varen. Arthur Schopenhauer is sterk en gezond; hij heeft ‘den koopren kop,’ maar is op zijn zeventiende jaar een volslagen pessimist.
Zijne kindsheid was ook in andere opzichten, onder benijdenswaardige omstandigheden voorbijgegaan. Hij was de zoon van een zeer welgesteld koopman. Zijn vader was een man van een helder, door lectuur en reizen zeer ontwikkeld verstand, en had veel op met wetenschap en kunst. Zijne moeder, Johanna Frosiener, de dochter van eenen Dantzigschen raadsheer, was begaafd met eene rijke fantasie en eenen scherpzinnigen geest. En schoon zij, op achttienjarigen leeftijd in het huwelijk tredende, eene min of meer verwaarloosde opvoeding achter zich had, zij vond in de uitgebreide bibliotheek en in den omgang van haren man eene vergoeding. Ook viel het wel in haren smaak, dat haar zwerfzieke echtgenoot al ras met haar ging reizen. Hij, wiens ingenomeheid met de Engelschen even groot als zijn haat tegen de Pruissen onverzoenlijk was, had zelfs het eenigzins vreemde denkbeeld van aan zijn eerste kind eene Britsche wijding te geven, door het in Londen te doen geboren worden. Maar dit plan ging niet door. Den 22sten Februarij van het jaar 1788 werd Arthur te Dantzig geboren. De stad zijner geboorte evenwel bleef zijne woonplaats niet lang. Toen Dantzig bij Polens tweede verdeeling aan de Pruissen kwam, kon zijn vader het daar niet langer uithouden. Binnen vier-en-twintig uur was de onstnimige republikein naar Hamburg op weg, waar hij zich nu vestigde. Zich vestigde in naam althans, want de familie Schopenhauer was meestal op reis. Buien van zwaarmoedigheid, zekere onrust, die Arthurs vader bij toeneming kwelden, stonden met deze reislust in verband. De knaap ging overal mede. Twee jaren echter liet zijn vader hem te Havre bij eenen vriend, om de fransche taal grondig te leeren. Later ontving hij onderwijs op het gymnasium te Hamburg. Een brandende zucht naar wetenschap openbaarde zich bij hem: hij

{==676==} {>>pagina-aanduiding<<}
on studeren. Maar zijn vader, die een aanzienlijk verlies van vermogen geleden had, en een leven, der studie gewijd, synoniem achtte met een armoedig en kommervol bestaan, wist hem, ouder auderen door beloften van nienwe reizen, af te trekken van de studie. Een deel van dit reisprogramma was reeds uitgevoerd, Engeland en Zwitserland hadden zij bezocht, toen de onde Schopeuhauer plotseling stierf. Het vermoeden bestond, dat hij zich van het leven beroofd had in eenen aanval van melancholie. Arthur was door dit verlies diep geschokt. Aan zijnen vader, in weêrwil van diens zonderling, zeer onbuigzaam karakter, was hij meer gehecht, dan aan zijne moeder met al hare levenslust.
Doch, van levenslust gesproken: wij vonden nog weiuig, dat hem de zijne benemen moest. Had hij, dorstende naar kennis, niet veel boven menigeen voor, die ook gekweld werd door denzelfden dorst, maar aan wiens voet de wateren om dien te lesschen, niet zoo ontsprongen? Vergelijkt zijne jeugd met die van eenen man als de schotsche dichter Burns. Ziet dezen worstelen tegen armoede, tot harden lichaamsarbeid gedwongen. Brengt hem voor uwe verbeelding, gelijk Taine hem ons teekent, zittende op zijne boerenkar, zijne opmerkzaamheid tusschen zijn paard en zijne lectuur moetende verdeelen, of wel, aan den soberen maaltijd, eene lepel in de eene hand, een boek in de andere; hoort hemzelv' getuigen: de droevige eenzaamheid van eenen kluizenaar, en het werk van eenen galeislaaf, ziedaar mijn leven. Dat zulk een jongeling bitter werd en somber, dat hij in opstand kwam tegen de maatschappij en het lot, dat begrijpen wij. Maar, de wereld te zien onder de leiding van eenen belangstellenden en ontwikkelden vader, aan de hand eener talentvolle levenslustige moeder, moest, zouden wij zeggen, eenen zoon, zoo rijk begaafd als Arthur was, gelukkig hebben gemaakt en vroolijk. Toch had hij bijna alleen oogen voor de donkere zijde des levens. Deze knaap ziet de menschen aan met een blik, als dien Swift op hen sloeg, toen hij hen als yahous ten tooneele voerde in het land, waar de paarden koningen zijn.
Zoo de omgeving, waarin hij zijne jeugd doorbracht, deze somberheid niet verklaart, evenmin gaat het aan, den tijd waarin hij leefde, daarvan de meeste schuld te geven.
Kuno Fischer, in zijne geschiedenis der philosophie, over Leibnitz schrijvende, meent, dat de hoopvolle, zoovcle vruchtbare

{==677==} {>>pagina-aanduiding<<}
kiemen in zich dragende tijd, waarin deze wijsgeer leefde, hem het instinet van 't optimisme geven moest. En hij noemt het tevens even karakteristiek als begrijpelijk, dat de philosoof, dien hij in deze dagen van alle wijsgeeren de meeste opmerkzaamheid waardig keurt, dat Arthur Schopeuhauer, in eenen somberen tijd levende, pessimistisch denkt en oordeelt.
‘Ergo,’ schreef Schopenhauer, aan Frauenstädt, toen hij dit ‘gelezen had, ‘indien ik in 1700 geleefd had, zou ik zoo'n gladde, optimistische Leibnitz geweest zijn, en Leibnitz zou Arthur Schopenhauer zijn, zoo hij thans leefde? Zoo verblind maakt het Hegeldom!’
In deze krasse woorden ligt dunkt mij wel waarheid en daaruit ware ook wel eene kritiek te ontspinnen van Taines overdrijvingen. Wanneer men iederen mensch verklaart uit de richting en aanleg, eigen aan het volk, waaruit hij is gesproten, in verband met zijne omgeving, en den algemeen heerschenden geest van den tijd waarin hij leeft, dan komt de verscheidenheid der individuen niet genoeg tot haar recht.
Het is zeker waar, dat Schopenhauers jengd viel in eenen somberen tijd. Op maatschappelijk en staatkundig terrein had de hooggespannen verwachting van velen, die door den geest hunner eeuw het meest waren bezield, plaats gemaakt voor teleurstelling. De gruwelen der fransche revolutie hadden de grootste vrijheidsmannen met ontzetting vervuld. Duitschland, Europa, werd geteisterd door den krijg. Een malaise heerschte op zedelijk en godsdienstig gebied. Het moedig afbreken van veel, dat eeuwen lang had vastgestaan, voerde scepticisme in zijn gevolg, en deed eenen toestand ontstaan, waarin de ernstigen gecsten met diepen weemoed werden vervuld. Het was een tijd waarin Chateaubriands Réné weêrkland vinden moest, en ‘het instinct van 't optimisme’ was ver te zoeken.
Maar hier is een gezonde krachtige knaap van zeventien jaar, wiens jeugd onder gunstige omstandigheden voorbijgaat. Wie acht het waarschijnlijk, dat hij er op dien leeftijd toe zal zijn gebracht, de wereld voor het werk van den duivel te verklaren, tenzij hij van natnre behoort tot het groote ras der pessimisten, dat onder alle volken en in alle tijden zijne mysteriense vertakkingen heeft, en nu hier dan daar, eenen zeer uitnemenden voortbrengt?

{==678==} {>>pagina-aanduiding<<}

Is eenmaal de neiging tot pessimisme aanwezig bij iemand, dan zoekt hij overal wat daaraan voedsel geeft. Uit de geestelijke atmosfeer, waarin hij adem haalt, neemt hij 't meest de hem verwante bestanddeelen op. Als kind reeds lnistert Arthur Schopenhauer met de meeste oplettendheid naar alles wat somber klinkt, naar de verhalen van de verschrikkelijke tooneelen der Parijsche omwenteling, van de jammeren door den oorlog over Duitschland gebracht. ledere zucht daarover in zijn bijzijn geslaakt, verstaat hij, terwijl vooral elk Waarom een echo bij hem vindt. In de bibliotheek zijns vaders stel ik mij den knaap voor, telkens weêr opzoekende het plaatsje, waar Shakespeares tragedies te vinden zijn; ik zie hem, gebogen over den Candide van Voltaire, of verslindende de bittere parodiën van Swift. En hij had wel kans Roussean en La Rochefoucanld daarnaast aan te treffen, want 't zou ons niet verwonderen zoo zijn vader ook eene voorkenr had gehad voor schrijvers, die de dingen juist niet van de helderste zijde bezien. Ook den vader schijnt eene sombere, wantrouwende geaardheid eigen geweest te zijn, en het vermoeden ligt voor de hand dat Arthur die ten erfdeel heeft gekregen. Dezelfde onrust althans, eene soort van onverklaarbaren angst, in den vader door ons opgemerkt, kwelde ook den zoon reeds vroeg, en bleef hem levenslang bij. Als kind reeds beeldde hij zich gedurig in ziek te zijn; als jongeling geloofde hij ernstiglijk door longtering bedreigd te worden; in later jaren vluchtte hij uit Napels voor de pokken, uit Berlijn voor de cholera, in Verona meende hij stellig, vergiftigde snuif gebruikt hebben. En niet alleen op 't punt zijner gezondheid plaagde hem de zorg. Maar wij vinden van hem vermeld, dat hij als grijsaard. nog zijn kasboek in de Engelsche taal hield, aanteekeningen omtrent zaken van belang in het Grieksch en Latijn maakte, zijne papieren van waarde als: ‘geneeskundige kruiden’ bewaarde, dat hij allerlei
dergelijke valsche opschriften in zijne kasten had, dat hij geld onder zijnen inktkoker placht te verbergen enz. En daarin herkennen wij denzelfden, soms aan manie grenzenden, ziekelijken angst, die zijnen vader gekweld had en die Arthur als zesjarigen knaap, toen zijne ouders eens beiden uitgegaan waren, in de hevigste wanhoop deed vervallen: hij vreesde dat zij nooit zouden wederkeeren. Argwanend en achterdochtig, heftig en prikkelbaar was hij van nature in hooge mate.

{==679==} {>>pagina-aanduiding<<}

Een geboren zwaarhoofd was hij. Bij het verklaren van zijn pessimisme, stel ik mij tevreden met dit te constateren. Mijne lezers zullen mij ten goede houden, vertrouw ik, dat ik de zaak niet dieper opvat, en mij niet waag aan de voetangels en klemmen van het gebied der physiologie. Het blijkt ons uit zijne persoonlijkheid, dat in iemand, wiens gestel zeer gezond en sterk is, toch de fantasie eene neiging kan hebben om de somberste beelden op te roepen. Zulk een mensch, altijd het ergste droomende en vermoedeude, heeft natuurlijk in schijnbaar zeer gelukkige omstandigheden, allerlei zorgen, kwellingen, ergernissen, waarvan anderen weinig weten. Eene nooit verdroogde bron van bitterheid ontspringt in zijn binnenste. Van iedere roos ziet hij het eerst de doornen, van elk karakter alleen de zwakke zijden, van elk voorrecht het meest den schaduwkant. Zeer talrijk zijn de oogenblikken, waarin zijne ervaring getuigt: leven en lijden is synoniem.
Zulk eene sombere prikkelbare natunr is zeer dikwijls met groote gaven des geestes verbonden. Er zijn, die gelooven, dat het genie zonder haar niet bestaat. Schopenhauer zelf, bewerende dat reeds Aristoteles en Cicero zóó gedacht hebben, helde sterk tot dit gevoelen over.
Zoo die melancholie zeer groot is in eenen dien de Muzen hebben gezalfd, dan geeft hij aan zijne somberheid lucht in de scheppingen van zijn genie. Zijn adagio in mineur wekt in ons een nameloos gevoel van heimwee en droefgeestigheid. Zijne verzen storten stroomen van bitterheid over ons uit. Tot diepen weemoed brengt hij ons als hij in zijne zangen klaagt over de eenzaamheid van den edelen grooten geest, of, wanneer hij in zijn eigen lijden als in een spiegel het lot der menschen aanschouwd hebbende, het kleed der verdichting weeft, en, toch met vreeselijke waarheid, ons de werking en botsing der hartstochten toont, dan worden wij geschokt en ontroerd.
Niet aldus, niet in liederen of toonen, zon Arthur Schopenhauer tot zijne medemenschen spreken. Wel was zijne fantasie zeer levendig, en zijn kunstzin sterk ontwikkeld. Daar schuilde, dunkt mij, in hem veel van eenen poëet. Maar den boventoon voerde bij hem het diepdenkende, voor geen raadsel terugschrikkende, maar daardoor veeleer geprikkelde verstand. De wereld, die hem omgaf, hetgeen hij zelf daarin doorleefde, was hem vooral een probleem. Ergens schreef hij: ‘De werkzaamheid

{==680==} {>>pagina-aanduiding<<}
van ieder genie rust op eene aangeborene kunstgreep, die de geheime springveer is van al zijne scheppingen, en wier uitdrukking men zelfs op zijn gelaat kan bespeuren. Mijne kunstgreep (Kniff) bestaat daarin, dat ik de levendigste waarneming of het diepste gevoel, als de goede ure die heeft aangebracht, plotselijk en in hetzelfde oogenblik met de koudste, meest abstracte bespiegeling overgiet, en het daardoor als versteend bewaar.’
Deze geboren pessimist was ook geboren om een wijsgeer te zijn. Hij kon niet nalaten zich te vragen: Wat en van waar is toch dit raadselachtige leven, deze geheimzinnige wereld? En terwijl hij hare ellende door een vergrootglas zag, stelde hij zich tevens reeds in zijne jongelingsjaren ernstiger en geduriger dan velen van rijperen leeftijd de vraag: Van waar al dat kwade. waarom al dat lijden? Zoo geopend was voor deze beide zijn oog, dat hij toen reeds kwam tot het voorloopig resultaat: deze wereld moet zijn voortgebracht door eenen boozen geest.
Zijn verstand, hoewel wij ons dat niet licht te doordringend en te zelfstandig kunnen voorstellen, liep inderdaad groot gevaar van dienstbaar te worden aan zijne altijd bovendrijvende somberheid. Zoo ook de kloekste denker zich moeilijk geheel verheffen kan boven den invloed van den geest des tijds of de macht der opvoeding, nog zwaarder valt het, geloof ik, zich te ontworstelen aan de heerschappij van zulk eene. in ons binmenste altijd weêr opwellende melancholie.
Daarbij kwam, dat hij, met eene geweldige wilskracht begaafd, gelijk allen, die hierdoor zich onderscheiden, een esterke behoefte had. om zijne doorgaande levensopvatting te rechtvaardigen voor zijn verstand. Door die zucht gedrveven, begon hij, in plaats van zijne sombere denkbeelden te bestrijden, daaraan toe te geven, en daarvoor te zoeken eenen vasten grond en een goed recht. En terwijl hij, als andere wilsmenschen, tot het, maken van eene conclusie gedrongen werd, en van een aarzelend scepticisme afkeerig was, zoo was hij al voorbereid, reeds op weg, om aan de zijde van het pessimisme eene oplossing te zoeken van het groote probleem, voor hij nog aan eigenlijk gezegde wijsgeerige studie deed.
Wel moest het den jougeling treffen, dat hij zoodoende tegen den stroom der meerderheid opzielde, maar, aan den anderen kant, zag hij spoedig, hoe gebrekkig en vol tegenstrijdighe-
{==681==} {>>pagina-aanduiding<<}
den de levensbeschouwing der meesten is. Was hun optimisme niet vol inconsequentie? Was hunne levenslust niet verachtelijke zelfzucht? Zoo zij dus vroeg hij, zich bij eene soi-disant oplossing van het raadsel hadden neêrgelegd, was het niet uit gemakzucht of uit gebrek aan vermogen om zelf te denken? Wat beteekende dan de meerderheid van het getal?
Zoo ging hij zijnen eigen weg. Zijn eigen weg zooveel te meer, omdat hij niet godsdienstig was opgevoed. Afkeer van het kerkelijke, wantronwen jegens den godsdienst, drouk hij, met volle teugen, in de atmosfeer waarin hij opgroeide. Zijn vader dweepte met Voltaire; en zoo het scepticisme der achttiende eenw den ernstigen man tot somberheid moest stemmen, het was koren op den molen van de eenigzins lichtzinnig geklenrde levenslnst van Arthurs moeder. Bidden heeft hij dan ook waarschijnlijk aan haren schoot niet geleerd. Hare vroolijke, min of meer frivole opvatting des levens kon hem niet aantrekken; aan ernst, aan diepte had hij behoefte. En een ernstig levend geloof aan den God, die het goede schept en hetkwade, die uit het kwade het goede doet voortkomen, een blind vertrouwen op den ondoorgrondelijken wil eener hoogste liefde was hem niet ingeprent. In dien vorm had het optimisme geen diepen indrnk op hem gemaakt, was hem niet lief geworden.
En, was een blijmoedige godsdienst voor hem alles behalver belichaamd in vader of moeder, er ontbrak nog eene macht in zijne omgeving, die hem op de helling van zijn pessimisme eenigzins had kunnen tegenhouden. Is er wel iets geschikter, om ons het leven als eene weldaad te leeren beschouwen dan het zien, het ontvangen en vergelden van liefde? En dat licht heeft niet helder in zijn jonge leven geschenen. Hij had het voorrecht niet, dat zij genieten, wier onders door eenen innigen band aan elkaâr zijn verbonden. Johanna van haren kant althans had geen mariage d'amour gesloten. Zij had den leelijken twintig jaar onderen man uit dépit genomen. Hare betrekking tot haren zoon is ook nooit eene teedere geweest. Heeft zij ernstig beproefd, den somberen eigenzinnigen knaap, wiens in zichzelv' gekeerde aard zoo zeer van haar karakter verschilde, aan zich te verbinden? In elk geval is het haar niet gelukt, den nanwen weg tot zijn hart te vinden. Uit hunne latere verhouding, uit hetgeen hij lang daarna over moeder-
{==682==} {>>pagina-aanduiding<<}
liefde schreef, blijkt dit genoegzaam. Hij meende dat deze dikwijls niet langer duurt dan de tijd van het instinct.
Terwijl aldus de godsdienst geen tegenwicht gaf, en liefde zijne somberheid niet verzachtte, ontwikkelde zich in hem het aangeboren pessimisme. Maar dat hij er de philosoof van worden zou, liet zich toen nog niet voorzien. Hij bleef te Hamburg op het kantoor, waar hij, kort voor den dood van zijnen vader, tot diens groot genoegen geplaatst was. Een zekere eerbied voor den wil des overledenen schijnt hierbij in 't spel geweest te zijn. Zijne neiging was het althans niet, die hem daar hield: er was in hem eene onuitbluschbare studielust. Hem, den anders zoo waarheidlievenden, bracht zij er toe, om zijnen patroon op allerlei wijze te foppen. Onder zijne kantoorboeken hield hij boeken van studie verborgen, en werd hij voor zaken uitgezonden, dan sloop hij naar Galls phrenologische voorlezingen. De schedel van dien jongen blonden deserteur, die liever niet gezien wilde worden, en die met zijne breede gedrongene gestalte, zijn geweldig groot hoofd en zijn doordringenden blik toch zoo licht in het oog liep, zou Galls aandacht wel verdiend hebben. De protectie van Auguste Comte zelfs heeft niet kunnen verhinderen, dat Galls toen rijzende ster zeer gedaald is, en het spijt ons daarom niet ernstig dat deze professor Schopenhauer's schedel niet onderzocht heeft. Aan hem, die de theorie van Carns hooger schat, kan ik meêdeelen, dat de groote hersenen, het verstandsorgaan, buitengewoon ontwikkeld waren, de kleine hersenen, de zetel van den wil nog sterker, de daar tusschen gelegene drager des gemoeds betrekkelijk weinig. En wat wij van onzen wijsgeer weten, pleit wel voor deze theorie.
Schopenhauer schijnt wel iugenomen te zijn geweest, in dien tijd ten minste, met Galls phrenologie. Of aan zijnen patroon die uitstapjes even goed bevielen, is onvermeld. Maar zoo zijn chef niet klaagde, Arthur kon niet nalaten, over zijne valsche positie als verkapt student de bitterste klachten aan zijne moeder te sturen. Al ras nam hij een kloek besluit, verliet Hamburg en volgde haar naar Weimar, om zich daar voor het akademische onderwijs voor te bereiden. Hij zon dan later in de medicijnen studeren. Twee jaren bracht hij daar door, halve nachten der studie wijdende, zijne leermeesters door zijne vorderingen verbazende.

{==683==} {>>pagina-aanduiding<<}

Zijue moeder had ondertusschen te Weimar, waar zij zich had gevestigd na haars mans dood, een leven geheel naar haren smaak. Zij had daar opgang gemaakt, en was er met haren rijkbegaafden geest op hare plaats. Wekelijks werd haar salon bezocht door mannen als Göthe en Wieland, Majer, Grimm en de Schlegels.
Zoo haar zoon, in zijne studie verdiept, nog eenigen invloed heeft ondervonden van den kring, waarin zijne moeder zich bewoog, van het der kunst gewijde leven om hem heen, dan was die zeker niet geschikt, om hem voor abstracte bespiegeling te winnen. En toch, nog geen drie maanden is hij geweest aan de Göttingsche academie, waarheen hij in 1809 ging, of hij is van de rol der medische studenten geschrapt, en hij studeert in de philosophie. Bij den eersten wijsgeerigen stroom, die hem ontmoette, werd hij met onweêrstaanbare kracht medegesleept. En na 't geen wij omtrent zijnen aanleg opmerkten, verwondert dit ons niet.
Bovendien, de geest des tijds was der philosophie gnnstig. Van Kant was een krachtig wijsgeerig leven uitgegaan. Zijne werken werden bestndeerd door mannen van de kunst zelfs, als Schiller.
Een vereerder, maar tevens een scherpzinnig heoordeelaar van den Koningsberger wijsgeer was G.E. Schulze, onder wiens bezielende leiding Schopenhauer twee jaren in Göttingen studeerde. Op raad van dezen wijdde hij zich in dien tijd bijna uitslnitend en met den grootsten ijver aan de studie van Plato en Kant.
De roem van J.H. Fiehte trok hem naar Berlijn. Met al de onaf hankelijkheid van zijnen ontwikkelden zelfstandigen geest, maar toch met gespannen verwachting, met zekeren eerbied, naderde hij den beroemden professor. Doch zijn eerbied dunrde niet laug, want zijne verwachting werd teleurgesteld. In het eerste nur ergerde hem reeds Fichtes uitspraak, dat genie en waanzin zoover mogelijk van elkander verwijderd liggen. En al ras verklaarde hij Fichte voor eenen sophist.
Met Schleiermacher, die toen ook te Berlijn was, had hij niet zeer veel op. Op het eerste collegie het beste hoorde hij dezen zeggen, dat philosophie en godsdienst niet zonder elkander kunnen bestaan. en hij schreef op den rand van zijn papier: ‘Niemand, die religieus is, komt tot de philosophie, hij heeft haar niet noodig, en niemand, die werkelijk philosopheert, is reli-
{==684==} {>>pagina-aanduiding<<}
gieus: hij gaat zonder leiband, gevaarlijk, maar vrij.’ Hij had toen reeds de meening, door hem later uitgesproken, dat de godsdienst alleen metaphysica is voor het volk. Als zoodanig schatte. hij dien zeer hoog, omdat hij de behoefte aan metaphysican onverdelgbaar achtte. Wie het niet met hem eens is, stemt toch toe dat wij hier te doen hebben met eenen studen van ongewoon maaksel.
Meer was hij ingenomen met Schleiermachers woord: ‘Op uiversiteiten leert men alleen, wat men nog te leeren heeft.’ Inmiddels gebruikte hij zijnen tijd daar uitstekend. Daarvan kunnen zes dikke deelen collegie-aanteekeningen getuigen. Dat hij meer deed dan werktuigelijk opschrijven, bewijzen de ranschriften, waarin hij zijne eigene denkbeelden naast, dikwijls tegenover die zijner professoren plaatst. Frauenstädt geeft er enkele voorbeelden van. Zijn diepe geest, zijne groote heerschappij over den vorm, ook zijn heftig karakter komen er sterk in uit. Soms zijn zij lachwekkend tevens. Als motto voor Fichtes dietaat over ‘die Wissenschaftslehre’ (die hij ‘Wissenschaftsleere’ wil genoemd hebben) plaatste hij deze regels van Göthe:

Gewöhmlich glaubt der Mensch, wenn er nur Wörte hört, 
Es mnsse sich dabei doch anch was denken lassen. 

Iets verder staat: ‘In dit nur heeft hij dingen gezegd, die mij den wensch afpersten, hem eene pistool op de borst te mogen zetten en te zeggen: sterven moet gij nn zonder genade; maar bij het heil nwer arme ziel bezweer ik u, dat gij ons bekent, of gij u bij die gallimathias iets wezenlijks gedacht hebt, dan of gij ons eenvoudig hebt voor den gek gehouden.’
Waar Fichte spreekt van het ‘Sichanschauen des Seins als Sichanschanens, wozn das Anschanende im Schauen sich wieder anschanen muss’ (men houde mij ten goede dat ik dit maar in 't oorspronkelijke laat blijven) ‘daar vraagt de student: zou het ook helpen kunnen als men “het zijn” tusschen twee spiegels plaatste!’
Behalve de collegies over wijsbegeerte, woonde hij zeer getrouw allerlei lessen over natuurwetenschap bij, van welker verschillende takken hij zijn leven lang een zeer ijverig beoefenaar bleef. Hij meende dat de philosoof deze studie volstrekt niet verwaarloozen mag, en later schreef hij: ‘Mijne werken zouden zonder grondige kennis der natuur onmogelijk zijn geweest.’

{==685==} {>>pagina-aanduiding<<}

In 1813, toen de slag bij Lützen gewonnen was, dreef hem de nationale geestdrift uit Berlijn. Hij kon daarin maar volstrekt niet deelen, en het zelfs te midden dier algemeene opgeewondenheid niet uithouden. Geheel vreemd aan 't geen toen in Dnitschland zoo vele harten sneller deed slaan, studeerde hij rustig voort, in het stille dal van Rudolstadt, waar hij een paar kamers in het logement gehuurd had. En hij had die stilte wel noodig, hij het schrijven van het zeer diepzinnige boekje, dat zijne dissertatie worden moest. Hoe gevoelig hij was voor iedere stoornis, en tevens hoe ingespannen en gednldig hij arbeidde, blijkt ons uit wat hij daar in eene soort van dagboek schreef: ‘Wanneer eene gedachte nog maar ondnidelijk in mij oprijst, en nevelachtig voor mijnen geest zweeft, dan bevangt mij eene onuitsprekelijke begeerte, om haar te grijpen: ik laat alles liggen en vervolg haar, gelijk de jager het wild, langs alle kronkelpaden, tracht haar van allerlei kanten te naderen en den pas af te snijden, tot ik haar bereikt, duidelijk gemaakt en als geschoten op het papier gebracht heb. Somtijds ontsnapt zij mij toch, dan moet ik wachten, tot een ander toeval haar weder opjaagt. Juist die, welke ik eerst na verscheidene vergeefsche jachtpartijen ving, zijn gewoonlijk de beste. Maar word ik bij zulk eene vervolging gestoord, door het geluid b.v. van een dier, dat mijnegedachten in tweeën snijdt, gelijk het beulszwaard het hoofd van den romp deelt - dan ondervind ik eene van die smarten, die wij verdiend hebben, toen wij met honden, ezels en eenden in ééne wereld ons hebben begeven.’
In hetzelfde dagboek deed een schreiend kind hem uitroepen: ‘Het is billijk, maar hard, dat wij, geheel ons leven alng, zoo vele kinderen moeten hooren schreenwen, omdat wij zelv' een paar jaar geschreeuwd hebben.’
Op deze gevoeligheid voor dergelijke stoornis was hij trotsch. Hij had haar gemeen, geloofde hij, met vele groote mannen. Van Göthe verhaalt hij, dat deze een bonwvallig huis in zijne buurt kocht, alleen om het geraas van het herstellen niet te hooren. Zoo weten wij ook omtrent Kant, dat deze wijsgeer gedurig verhuisde, omdat het hem telkens nog niet stil genoeg was, en dat hij zelfs ééns van woning veranderde, dewijl de haan van zijnen buurman te dikwijls kraaide. Hij had vruchteloos gepoogd dien te koopen. Schopenhauer meent, dat de

{==686==} {>>pagina-aanduiding<<}
hoeveelheid gedruisch, die iemand zonder moeite verdragen kan. in de omgekeerde reden staat tot zijne geestvermogens. Wie denkt, dat hij meer begaafd is, omdat hij onder allerlei rumoer voortstuderen kan, vergist zich zeer, volgens onzen prikkelbaren philosoof. ‘Als ik, schreef hij later, op de plaats voor een huis, de honden uren lang ongestoord hoor blaffen, dan weet ik al, wat ik te denken heb van het verstand der bewoners. Hij die toelaat, dat de denren in zijn huis staan te klapperen, of tocgesmeten worden, is een geborneerd mensch. Geheel beschaafd zullen wij dan eerst zijn, wanneer niet iedereen het recht zal hebben, het bewustzijn van elk denkend wezen, op duizend passen in het rond, te martelen met fliniten huilen, brullen, hameren, met de zweep klappen enz. De Sybarieten hielden de geraasmakende handwerken uit hunne stad verwijderd: de eerwaardige sekte der Shakers in Noord- Amerika duldt geen onnoodig gedruisch in hare dorpen: omtrent de Hernhutters heb ik iets dergelijks vernomen.’
De aandoening der gehoorzenuwen werkt veel sterker op de hersenen dan die des gezichts. Daar de hersenen van geniale menschen veel bewegelijker zijn dan die van middelmatige, zoo worden hunne gedachten ook veel lichter gestoord. Aldus bewijst hij à priori zijn beweren.
Ik keer tot zijne dissertatie terug, welk van veel oorspronkelijkheid en diepzinnigheid getuigend geschrift geenzins de sporen van de kwellingen draagt, die hem in den vorm van eendgekwaak etc. zelfs in die stilte vervolgden. De titel luidde: ‘Die vierfache Wurzel des Satzes vom zureichenden Grunde.’ Dit opschrift is zeker geschikt, om iemand een oogenblik in eenen toestand van verdooving te brengen. En toch, onnoodige duisterheid, de kwaal van zoo menigen duitschen philosoof, heeft gewis nooit tot Schopenhauer's gebreken behoord. Hij, die dan ook dezen titel bedaard blijft bekijken, ziet spoedig dat hier sprake is van eene viervondige splitsing van het begrip van oorzaak. Het onderwerp is zeker belangrijk genoeg. Niemand zal tegenspreken, wat de schrijver in zijne inleiding zegt: ‘De moeder van alle wetenschappen heet waarom.’ En hij beweert dat de reden van menige verwarring en allerlei misverstand, van bedrog en zelf bedrog op wijsgeerig gebied, gelegen is in het gebruiken van het woord oorzaak, zonder dat behoorlijk is aangewezen, in welken zin men dat woord opvat.

{==687==} {>>pagina-aanduiding<<}
Hij meent, hij toont aan, dat het in vierderlei beteekenis kan genomen worden. Er is, zegt hij, ein Grund des Werdens, des Erkennens, des Seijns en des Wollens; dus eene physische, logische, mathematische en moreele noodzakelijkheid.
Het onderscheid tusschen de beide eersten is in theorie lang vóór Schopenhauer opgemerkt, doch in de praktijk dikwijs verwaarloosd. Van deze verwisseling der physische, reëele oorzaak met den logischen groud, geeft hij sommige voorbeelden. Zelfs groote wijsgeeren beschuldigt hij hiervan, b.v. Descartes. Deze zegt ergens: ‘Geene zaak bestaat, waarvan men niet vragen kan, welke de oorzaak is van haar bestaan. Dit kan zelfs omtrent God gevraagd worden, niet omdat Hij eenige oorzaak voor zijn aauzijn noodig heeft, maar omdat de oneindigheid zijner natnur zelv' de oorzaak is of reden (causa sive ratio) waarom Hij geene oorzaak behoeft om te bestaan.’
Schopenhauer merkt op, dat hier, waar sprake is van eene physische, reëele oorzaak, eene logische wordt ingeschoven, omdat men bij deze meer kans heeft, dat niet terstond verder gevraagd worde. Zoo, zegt hij, baant Descartes zich den weg tot het ontologische bewijs voor het bestaan van God.
Spinoza is de tweede, dien hij noemt, als hebbende den logischen met den reëelen grond verward. Hij heeft, meent Schopenhauer, het ontologische bewijs gerealiseerd. Zijn pantheisme stennt geheel op die verwisseling. Daarom begint hij zijne Ethica stoutweg met te spreken van eene causa sui; eene oorzaak van zich zelv'. Schopenhauer noemt dit een ijdel machtwoord, waarmede de oneindige cansaliteit afgesneden wordt. Het doet hem deuken aan den Oostenrijker, die eene plnim boven aan zijnen reeds vastgemaakten soldatenhoed willende bevestigen, en niet hoog genoeg kunnende reiken, op eene stoel klom.
Dit boekje, waarmede hij den titel van doctor verkreeg, bewijst ons dat hij niet te vergeefs Kant bestndeerd had. Van diens idealistische en critische richting was hij een beslist aanhanger geworden. De wet van oorzaak en gevolg ligt. in ons, even als tijd en ruimte, in onze hersenen. Zij wordt door ons in de dingen gebracht. Deze stelling van Kant overnemende, bewijst hij haar anders en toont zoo zijne oorspronkelijkheid. Van zijn eigen wijsgeerig gebouw heeft hij dan ook in dit geschrift den eersten steen gelegd.
Over deze dissertatie zou ik licht uitvoeriger kunnen worden

{==688==} {>>pagina-aanduiding<<}
dan mijn plan gedoogt. Die verleiding ontvliedende, wil ik u toch nog, als curiosnm meêdeelen, wat hij, bij de bchandeling van den grond des Seyns, over de meetkunde zegt. Hebt gij wel eens, lezerl toen gij nog aan de mathesis deelt, een onbevredigd gevoel gehad, bij het uitwerken van al die stellingen? Hebt gij soms menschen gekend, die, overigens zeer begaafd, toch tot uwe verbazing, voor geometrie geene bijzondere geschiktheid, en nog minder smaak hadden; en gebukt gingen onder de gedachte dat dit stellig aan hen moest liggen? Schopenhauer, dit verschijnsel eenigzins verklarende, biedt aan de zulken tevens eenigen troost. Hij meent, dat in de meetkunde alles op aanschouwing teruggebracht worden moest. In plaats daarvan, dat men de waarhied van hetgeen gesteld wordt, ziet, krijgt men enkel logische gronden. Men heeft den logischen grond, niet den zijnsgrond. En dat veroorzaakt genoemd gevoel van onvoledaanheid. Het gewone mathematische bewijs van Euclides, zegt hij, geeft u de overtuiging: dat is zoo. Maar waarom het zoo is, doet het u niet inzien. Wij zijn te moede, als of men ons iets in den zak gegoocheld heeft, zonder dat wij weten hoe. De schrijver teekent eene figuur, en meent, dat deze ons eene twintigmaal vastere overtniging geeft omtrent het bekende theorema van Pythagoras, dan het bewijs van Euclides, dat aan eene muizeval doet denken.
Dat klinkt vreemd en stellig origineel. Later verheugde het Schopenhauer uitermate, te hooren dat op zeker gymnasium een leeraar in de mectkunde met zijne methode de proef nam. Of de toekomst hem in 't gelijk zal stellen? Zooveel is toch zeker, dat de aandacht van Göthe, die het zelf trouwens nooit ver in de mathesis had gebracht, door deze paragrafen het eerst op den jongen doctor werd gevestigd.
‘Die vierfache Wurzel,’ schertste Johanna Schopenhauer, toen haar zoon, na in Jena gepromoveerd te zijn tot doctor in de wijsbegeerte, haar zijne dissertatie gaf, ‘die vierfache Wurzel,’ ‘dat is zeker iets voor apothekers. Men zal 't nog lezen,’ sprak hij trotsch, ‘als er van uwe schriften, (zij schreef in dien tijd romans, die veel gelezen werden), nog maar hier en daar een exemplaar op een stalletje zwerft.’ ‘Van de nwe,’ antwoordde zij gevat, ‘zal dan stellig de geheele oplaag nog voorhanden zijn.’
Deze schermutseling geeft ons gnnstiger meening van Johan-
{==689==} {>>pagina-aanduiding<<}
na's geestigheid, dan van hunne wederzijdsche verhouding, en het was zeker niet, omdat zijne moeder daar woonde, dat hij in Weimar na zijne promotie meer dan een jaar vertoefde. Hij werd aan Weimar vooral geboeid door Göthe. Aan dezen kon hij zich niet verzadigen. Zijne eenige zuster, Adèle, had eenen zeer witten voet bij den toen vierenzestigjarigen dichter, die zich door haar gaarne verslag geven liet van allerlei boeken. Maar ook van de gaven des broeders had Göthe een hoog denkbeeld: hij poogde hem voor zijne ‘Farbenlehre’ te winnen, en zond hem zijne optische instrumenten.
Schopenhauer toonde zijnen eerbied voor Göthe, door zich in de questie te verdiepen, die den nniverselen man toen zoozeer bezig hield. Maar hij bewees, dat Göthe hem met recht voor eenen zelfstandigen denker hield. In een boekje, door hem eenigen tijd later over het zien en de kleuren geschreven, wordt de meening van zijnen leermeester op belangrijke pnnten bestreden.
En even zelfstandig bleef hij getronw aan zijne wijsgeerige richting. Hij kon daarin niet aangemoedigd worden door den man, die aan het streven der speculatieve wijsgeeren dacht toen hij schreef: ‘Gelijk er een plekje in het oog is, dat niet ziet, zoo is er eene ledige plaats in de hersenen, waar geen enkel voorwerp zich afspiegelt; hij, die daarop al zijne aandacht vestigt, wordt krank van geest.’ Maar onze jonge philosoof had zijne studie te lief gekregen. Vol minachting voor 't geen na Kant op wijsgeerig terrein geleverd was, branidde hij van eerzucht, om, betere dingen gevende, de wijsgeer der negentiende eeuw te worden. Hij voelde de kracht daartoe in zich, en nog te Berlijn zijnde schreef hij: ‘In mijnen geest onstaat een werk, eene philosophie, die tegelijk ethisch en metaphysisch zijn zal, en dus twee dingen vereenigen. die tot nog toe even dwaselijk van elkander gescheiden zijn, als ziel en lichaam. Dat werk groeit lanzaam, als het kind in den moederschoot: ik weet niet, wat het eerst en wat het laatst geworden is. Ik bespenr het eene lid na het andere: d.i. ik schrijf op, zonder te vragen, of het bij het geheel passen zal: want ik weet, het is alles uit eenen geest geboren. Zoo ontstaat een organisch geheel, en dat alleen kan leven. Ik, die hier zit, en dien mijne vrienden kennen, begrijp zelf het worden van het werk niet, gelijk de moeder dat van het kind in haren schoot

{==690==} {>>pagina-aanduiding<<}
niet verstaat. Ik zie het aan, en spreek als de moeder: “ik ben met vrucht gezegend.”
Toeval, beheerscher van deze stoffelijke wereld! laat mij leven en rust hebben nog weinige jaren! Want ik heb mijn work lief, als de moeder haar kind! Als het rijp en geboren zal zijn, oefen dan aan mij uw recht, en haal met woeker nwe schade in. Maar ga ik vroeger onder in den onverbiddelijken tijdstroom, o! zoo moge dit onrijpe begin, deze mijne studien der wereld gegeven worden, gelijk zij zijn: later verschijnt misschien een verwante geest, die de ledematen weet aan elkaâr te voegen, en het antieke beeld restanreert.’
Wanneer wij dit lezen, verwondert het ons niet, dat Göthe, hoe groot zijn invloed op Schopenhauer ook geweest zij, hem niet van zijne bespiegelende richting heeft teruggebracht.
Daardoor reeds stond hij in de Weimarsche wereld op zich zelv'. En zijn karakter maakte het hem moeilijk zich aan te sluiten, gelijk hij ook niet licht te naderen was. In de ‘Tagnud Jahreshefte’ zegt Göthe ergens van hem, dat hij meestal miskend werd, maar dan ook moeilijk te kennen was. Mij dunkt, ik zie den jongen man ronddwalen - is het niet eenigzius onhandig? - in het salon zijner moeder. Dikwijls treft men hem daar niet aan: maar somtijds wil hij het met het gezellige verkeer toch nog weêr eens beproeven. Zijn voorkomen is op zich zelt niet onaangenaam, en stellig interessant is dat breede, hoog gewelfde voorhoofd, van blond krullend haar omgeven. Maar op zijn zooveel verstand teekenend gelaat ligt eene sombere terugstootende uitdrukking. Ondertusschen ontvangt zijne moeder, rijk gekleed, in de smaakvolle en prachtige zaal hare gasten. Vroolijk klinkt hare stem, en met veel zelfbehagen toont zij hare geestige gevatheid. Het humeur van haren zoon wordt er niet beter op. Hare ijdelheid ergert hem evenzeer als hetgeen hij hare verkwisting noemt. En zijn ernst wordt door de conventionele nietigheden, zijne waarheidsliefde door de kleine onoprechtheden van de convorsatie pijnlijk aangedaan. Hij kan er zich niet in vinden: het hiudert hem zelfs als hij mannen van verdienste er zich naar schikken ziet. Ergernis straalt hem uit de oogen, hij kan een gebaar van minachting en ongeduld maar moeilijk onderdrukken. Zon Göthe nog niet kompen? De avond gaat om, en de dichter komt niet. En van den jongen Schopenhauer, die

{==691==} {>>pagina-aanduiding<<}
als een zonderling bekend staat, wordt niet veel notitie genomen. Als hij straks naar zijne eenzame kamer gaat, is hij waarlijk geen mindere misanthroop dan áan den morgen van dien dag.
Dat hij de menschen niet hoog stelde en toch poogde zich in hunnen omgang te vinden, blijkt uit hetgeen hij in dien tijd schreef:
‘Begrijp het toch, o mijne ziel, eens voor altijd, en wees wijs. De menschen zijn subjektief, niet objektief. Zoo gij eenen hond hadt, en dien aan u wildet hechten, en dan meendet: van mijne honderd buitengewone en voortreffelijke eigenschapoepn zal hij er toch wel eene bespeuren, en dit moet genoeg zijn, om hem voor altijd met de innigste trouw aan mij te verbinden - zoo gij dit meendet, dan waart gij een dwaas. Streel hem, geef hem te eten, en wees dan verder wie gij wilt, dat doet er niet toe, hij zal zich aan u hechen. Met den mensch is het niet anders. En dat er uitzonderingen zijn, namelijk olkomene uitzonderingen, geef ik niet toe. Sommige menschen hebben eenige objektieve oogenblikken; hoogere volmaaktheid is moeilijk aan te nemen. Zonder evenwel vooral u zelv' niet uit: onderzoek uwe liefde, uwe vriendschap; zie nanwlettend toe, of niet uwe objektieve oordeelvellingen grootendeels vermomide subjektieve zijn; geef acht of gij de talenten van iemand, die u niet liefheeft, op de rechte waarde weet te schatten enz. - en dan, wees verdraagzaam, gij zijt het waarachtig wel verplicht. En omdat gij allen nn zoo subjektief zijt, zoo weest toegevend voor uwe eigene zwakheid. Daar gij weet, dat hij alleen u behagen kan, die zich welwillend jegens u toont, en dat, op den langen duur, hij slechts welwillend jegens u zijn kan, dien gij behaagt, en dat gij hem wederom alleen behagen kunt wanneer gij vriendelijk zijt voor hem: zoo weest vriendelijk. Uit de valsche vriendschap wordt dan langzamerhand eene ware. Uwe eigene zwakheid eischt dit zelfbedrog.’
Als een staaltje van den zeer eigenaardigen blik dien hij op de menschen had, kan het volgende dienen: ‘Hem, die een denkbeeld heeft van schoonheid des geestes en des lichaams, biedt het gezicht en de kennismaking van iederen zoogenaamden mensch, in honderd gevallen tegen één, niets dan een geheel nieuw, werkelijk origineel en hem tot nog toe nooit voor

{==692==} {>>pagina-aanduiding<<}
den geest gekomen voorbeeld, eener samenvoeging van leelijkheid, latheid, gemeenheid, domheid en boosheid. luderdaad is mij onder nienwe menschen dikwijls evenzoo te moede, als voor “de verzoeking van den heiligen Antonius” van Teniers en dergelijke schilderijen, die mij, bij ieder nieuw gedrocht dat ik zie, in verbazing brengen over de nieuwheid der compositie en de fantasie van den schilder.’
En in denzelfden geest: ‘De menschen gevoelen zich dikwijls door een enkel woord, een gebaar, eene tegenstrijdigheid, zoo beleedigd, dat zij het nooit vergeven, en vriendschap in vijandschap verkeeren: mij nu is dat volstrekt onbegrijpelijk. Dat wil zeggen, ik moet voortdurend gezichten, woorden, meeningen, tegenstrijdigheden van allerlei aard vergeven, die mij diep kwetsen op eene wijze, aan anderen onbekend.’
Deze ontboezemingen zijn te vinden, niet in zijne uitgegevene werken, maar in zijne ‘Erstlingsmanuseripte,’ waaruit Frauenstädt, aan wie hij ze nagelaten heeft, het een en ander mededeelt.
Hij schreef daarin ook: ‘Menschen van genie en geest, en dezulken, bij wie de ontwikkeling van het verstand, van het theoretische, veel hooger staat dan die van het morele, het praktische element, zijn in het leven dikwijls niet slechts onhandig en belachelijk, gelijk Plato dat in het zevende boek der Republiek opgemerkt, en Göthe in zijnen Tasso geteekend heeft; maar zij zijn ook vaak moreel zwak, erbarmelijk, ja bijna slecht. (Een werkelijk voorbeeld hiervan heeft Rousseau geleverd). Toch is de bron van alle deugd, het betere bewustzijn, in hen dikwijls krachtiger, dan in velen, die beter handelen, maar minder edel denken; ja, gene zijn eigenlijk vertrouwder met de deugd, dan deze. Vol ijver voor het goede, even als voor het schoone, zouden zij rechtstreeks ten hemel willen stijgen. Maar het dikke stof der aarde biedt te veel weêrstand, en zij zinken terug. Geboren kunstenaars gelijken zij, wie de technische vaardigheid ontbreekt, of wie het marmer te hard is.’
Dacht hij, dit schrijvende, ook aan zichzelv'? Zooveel is zeker dat hij, in dit tijdperk zijns levens, in meer dan één opzicht, eenen grooten inwendigen strijd had. Naar objectiviteit in zijn pessisimisme strevende, had hij, gelijk men het van zijnen diepdenkenden geest verwachten kon, een even scherp oog voor zijne eigene gebreken als voor die van anderen. En toch, dat

{==693==} {>>pagina-aanduiding<<}
hij, over 't algemeen genomen, het zoo weinig met de menschen kon vinden, daarvan begon hij al meer de schuld te geven aan het lage standpunt waarop de meesten stonden, aan hunne ‘filisterei.’ Het genie, meende hij, moet zich wel verlaten voelen: ‘Op de hoogten moet het eenzaam zijn.’ Wel bracht de weinige bijval, dien zijne persoonlijkheid vond, hem nog gedurig in de war, maar hij kwam dit meer en meer te boven. Hij begreep, het kon niet anders zijn. En dit toenemen in een klaar begrip van de positie, die het genie in de wereld heeft, was hem een troost. Het twijfelen aan de waarde van zijnen eigenen persoon was hem onverdragelijk: ‘Voor iederen mensch, van buitengewone begaafdheid, is er een standpunt, waarop hij komen moet, zal hij geborgen zijn: het is dat, waarop hij volkomen duidelijk zijne eigene waarde begrijpt. En daar waarde altijd betrekkelijk is: zoo is dit tevens het standpunt, waarop hij de geringe waarde der overigen inziet. Nu is hij geborgen, zeg ik: want de anderen kunnen hem niet meer van het spoor brengen: hunne daden en meeningen beteekenen weinig voor hem: hij is boven alle antoriteit verheven, ziet in de besten zijne geestverwanten en in de schare (l'ignorante et sotte multitude de Rabelais,) niet dan wezenlooze schimmen.’
Hoezeer zijn philosophische aanleg hem drong, zich rekenschap te geven van alles wat er in hem omging, blijkt ons genoeg. En tevens dat zijn pessimrisme meer en meer het karakter van bepaalde misanthropie begon aan te nemen. Juister gezegd: hij begon de menschen te verachten. En als hij hen zoo slecht en zoo dom vond, moest hij wel vragen: Ben ik dan eene uitzondering? Dat hij zich moreel hooger stelde dan anderen, daarvan vind ik weinig of geen spoor. Maar intellektueel voelde hij zijne meerderheid. En aan zijn genie schreef hij het toe, dat hij zich onder de menschen niet te huis gevoelde. Moeten dan alle mannen van genie menschenhaters zijn? Kunnen zij vriendschap en liefde geven noch ontvangen? Hij antwoordde: ‘Menschen van groote gaven des geestes kunnen maar zeer weinige vrienden hebben: want hun scherp oog ziet ras alle fouten, en op het ideale gericht, worden zij door de grootte en afschuwelijkheid dier gebreken altijd op nieuw geergerd: de uiterste nood alleen kan hen dwingen, daarvan niets te laten merken of zelfs de allerliefste uitwassen en gezwellen te streelen. Geniale menschen kunnen dan alleen door

{==694==} {>>pagina-aanduiding<<}
velen persoonlijk bemind worden, wanneer hun de goden ook eenen onverstoorbaar blijmoedigen zin, een wereldverfraaiend oog schenken, of ook wanneer zij het langzamerhand zoover gebracht hebben, dat zij de menschen nemen gelijk zij zijn: d.i. de dwazen, als dwazen behandelen, gelijk het behoort.’
Bij deze laatste zinsnede dacht hij gewis aan Göthe's;

Thoricht auf Bessring der Thoren zu harren! 
Kinder der Klugheit, o! habet die Narren 
Eben zum Narren auch, wie sich's gehört. 

Waarschijnlijker althans acht ik dit, dan dat hij Göthe voor den geest had als iemand, die ‘het wereld-verfraaiend oog’ bezat. Wel heeft de dichter gepoogd, zijnen jongen vriend van diens overdrevene wereldverachting terugtebrebgen. Het blijkt uit. de regels door Göthe in Schopenhauer's album geschreven:

Willst du dich deines Lebens frenen, 
So muszt der Welt dn Werth verleilhen. 

Maar dat Göthe daarom in het oog van den pessimist eenie uitzondering zal zijn geweest op diens regel: ‘De geniale mensch is melancholisch en misanthroop van nature,’ is daarmede nog niet bewezen. Het distichon klinkt mij ook meer als eene les van praktische levenswijsheid, dan als een woord van eenen volbloedoptimist.
De gebreken en dwaasheden der menschen geduldig te verdragen, zich in het onvermijdelijke te schikken, het goede naast het kwade, met het kwade geheimzinnig vermengd, op te merken en te waarderen, daarin had Göthe het ver gebracht, geloof ik. Behoorde het voor hem niet onder de middelen, om ‘sich seines Lebens zu freuen?’ En zijn realisme hield hem evenzeer terng van overdrijving, hij wilde de wereld, de menschen, het leven, niet slechter, niet treuriger zien dan zij zijn. Oppervlakkig gezien, zou men zeggen, dat hij ook geene aanleiding had om de dingen bijzonder donker te beschouwen. Hij ziet op een leven terug, versierd met alles wat hoogst benijdenswaardig wordt geacht. Gezondheid, talent, roem, 't was alles zijn deel, en in zijnen onderdom blijft het hem bij. Zoo onderzoeken en scheppen zijne lust is, het genie begeeft hem niet, en de tijd tot rustige bcoefening der wetenschap is hem geschonken. De be-
{==695==} {>>pagina-aanduiding<<}
gaafdsten en edelsten zoeken zijnen omgang. Voor zijne met rijke kleuren ondergaande zon verbleekt nog elke opkomende ter. Wat ontbreekt dezen man? Toch klinkt niet optimistisch, wat hij in hoogen ouderdem aan Eckermann verklaart: ‘Men heeft altijd op mij gewezen als op eenen gunsteling der fortuin, en ik wil mij niet beklagen over mijnen levensloop. Maar mijn aanzijn is wezenlijk slechts moeite en arbeid geweest, en ik kan verzekeren, dat ik, in die vijf-en-zeventig jaren geene vier weken van waarachtig geluk heb gehad.’ En aan Fran von Stein had hij al veel vroeger geschreven: ‘De ijzeren banden die mijn hart omgeven, sluiten dagelijks. vaster aan, zoodat zij eindelijk niets meer zullen doorlaten. Zooveel kan ik zeggen: hoe aanzienlijker de menschen, des te elleindiger wordt de farce, en werkelijk is geene harlekijnsklucht zoo walgelijk als het woelen en wroeten der menschen in de maatschappij door elkander.’
Het is, alsof wij Schopenhauer in persoon hooren. Kunnen wij dezen man eenen optimist noemen, of hem geschikt achten om eenen pessimist te bekeeren?
Gaarne eindig ik vragende, waar het eenen man als Göthe, en nog wel diens gemoedsleven geldt. Zooveel is zeker, da, Schopenhauer, onder zijnen invloed evenmin zijn pessimisme heeft laten varen, als zijne bespiegelende richting. Toch had in allerlei opzicht, vooral op 't gebied van kunst en wetenschap, de jonge man zooveel aan den omgang des onderen te danken dat hij later verklaarde: ‘Göthe heeft mij ten tweedemale opgevoed.’
Nog een ander man had in die dagen grooten invloed op onzen philosoof, minder door zijne persoonlijkheid, dan wel door de wetenschap, waarin hij zijn gids was. Friedrich Majer, hem bekend makende met de leer der Indiers, met het Buddhisme, opende hem eene nienwe wereld, waarin de sombere wijsgeer evenwel maar al te spoedig genatnralizeerd was. Machtig moest hij zich aangetrokken gevoelen door eene leer, die levenshaat eischt, en, als ideaal, terugkeer tot het Niet predikt. Aangrijpen moest hem de edele iguur van Çakya-Mouni, die, bewogen door het lijden, dat hij om zich heen ziet, opstaat uit zijne weelde om een heiland der menschen te worden. Welk een steun voor zijne levensopvatting was de gedachte, dat de godsdienst, die de meeste belijders telt, volstrekt pessimistisch gekleurd is.

{==696==} {>>pagina-aanduiding<<}

Wat heeft Majer in dien tijd omtrent het Baddhisme aan Schopenhauer kunnen meêdeelen? Het is mij niet met zekerheid bekend. Tegen de beschuldiging, van zijn pessimisme aan de wijsheid der oude Indiers ontleend te hebben, zich verdedigend, beweert onze wijsgeer ergens, dat in dien tijd de kennis van het Buddhisme nog uiterst gering was. Dit rijmt evenwel volstrekt niet met wat hij elders zegt: ‘Ik beken te meenen, dat mijue philosophie niet had kunnen ontstaan, vóór de leer van Plato, Kant en die der Upanischaden hare stralen gelijktijdig in den geest van éénen mensch konden werpen.’ Hij ‘handhaaft wel zijne verdienste door er bij te voegen: Doch, gelijk Diderot zegt, vele zuilen stonden, en de zon scheen op allen; toch gaf Memnons zuil alleen geluid.’ Maar hij erkent hier dat de boeken der Indiers invloed op hem hebben uitgeoefend. Zijne eerste verzekering is daarmede in strijd. Al heeft dan ook zijne moeder van hem verklaard: Waarheidsliefde is ‘zijne grootste deugd: nooit heb ik eenen leugen uit zijnen mond hooren gaan.’ hier betrappen wij dezen eerlijken op eene onoprechtheid.
Doch niet daarom was het mij te doen. Ik bracht dit alleen ter sprake, om op te merken dat hij de oorspronkelijkheid van zijn pessimisme waarlijk voor ons niet behoefde te verdedigen, door te ontkennen, dat hij, in den tijd, waarin zijn systeem outstond. den invloed van het Buddhisme had ondervonden. En Foucher de Careil stelt ook in dit opzicht de zaak verkeerd voor, als hij, gezegd hebbende: ‘Schopenhauer levert een schitterend bewijs, dat de pantheistische besmetting in Duitschland niets gespaard heeft,’ er bij voegt: ‘Al tegenstrevende is hij voor twee derden overwonnen, en verbergt zijne nederlaag door in Indie een afschuwelijk masker te zoeken, een ijdel schrikbeeld voor de groote hoop.’ Ik heb, meen ik, aangetoond, dat Schopenhauer zulk eenen machtigen indruk van het Buddhisme heeft kunnen ontvangen om dezelfde reden alleena, waarom de pessimistische bestanddeelen van den tijdgeest zoo gereedelijk door hem geassimileerd werden. Hij was er van nature op aangelegd. Ten allen tijde, onder alle omstandigheden zou hij een pessimist, een beredeneerde pessimist geweest zijn.
Eu het kon niet auders, of, nu hij zich aan de studie der wijsbegeerte wijdde, moest zijne levensopvatting met zijne phi-
{==697==} {>>pagina-aanduiding<<}
losophie in nauwen samenhang treden. Want met zijnen donkeren blik op het leven was het hem zoozeer ernst, dat hij, een man uit één stuk zoo er ooit een was, alles moest aangrijpen, wat in zijne bespiegeling eenigzins met zijn pessimisme in verband kon worden gebracht en daaraan eenen theoretischen stenn geven.
Toen hij te Göttingen bij dagen en bij nachten Plato en Kant bestuderende, kennis maakte met de idealistische richting, toen heeft hem gewis de hoofdgedachte van zijn stelsel reeds somtijds voor den geest gezweefd. Hij was een van die oorspronkelijke geesten, die, bij het opnemen van anderer denkbeelden, zelv' voortbrengen. Lezen, placht hij te zeggen, moet alleen eene aanleiding zijn om zelf te denken. Zoo kon hij als student te Berlijn reeds die prachtig gestileerde dichterlijke ontboezeming neêrschrijven, door mij reeds aangehaald, met den aanhef: ‘In mijnen geest groeit een werk, dat tegelijk ethisch en metaphysisch zijn zal’ enz.
Wie bedenkt dat hij, dit schrijvende, nog geen vijf-en-twintig jaren telde, en dat hij eerst op zijn een-en-twintigste jaar begon philosophie te studeren, begrijpt, dat wij ons niet licht een te hoog denkbeeld van zijnen aanleg kunnen maken.
Het kwam er nu op aan, zijn systeem rijpelijk te overwegen, van alle kanten te toetsen, en nader uit te werken. Daartoe moest hij zeer ongestoord en rustig kunnen leven. En te Weimar kwam hij naar zijnen zin nog te veel met de buitenwereld in aanraking. Toen hij daar een jaar vertoefd had, kon zelfs Göthes tegenwoordigheid hem niet weêrhouden, en hij ging zich te Dresden vestigen. De kunstschatten, daar bijeengebracht, de schoone omstreken en de rijke bibliotheek bepaalden zijne keuze.
Hoe gevoelig hij was voor allerlei indrukken van zijne omgeving, zien wij uit wat hij schreef toen hij korten tijd te Dresden was geweest: ‘Zoo dikwijls ik in eenen nieuwen toestand, eene andere omgeving ben gekomen, ben ik in het begin meestal ontevreden en ontstemd. Ik schrijf dit daaraan toe, dat ik voorheen dien toestand in zijn geheel overzag, en mij daarvan veel beloofde. Gelijk alles echter op deze aarde, zijn de voorwerpen mijner omgeving, die, omdat zij nieuw voor mij zijn, zooveel sterker op mij werken, zeer gebrekkig en telenrstellend. En die levendige werking belet mij tevens om tot eene rustige totaal-aanschouwing van mijn bestaan te komen.

{==698==} {>>pagina-aanduiding<<}

In 't algemeen komen vele verdrietelijkheden voor menschen van mijne natuur voort uit dien zeer sterken invloed van 't geen hen omringt. Zij daarentegen die zoogenaamde verstandsmenschen zijn, bedaarde karakters, zijn veel tevredener. Evenwel hebben zij niet zulke buien van opgewektheid, en minder schitterende oogenblikken; ook kunnen zij niet geniaal zijn. Want zij leven grooteudeels in begrippen, waarhij het leven zelf en hunne omgeving zich aan hen slechts met flanwe klenren vertoonen. Zulke verstandsmenscheni kunnen ook niet veel eenzaamheid verdragen, ofschoon zij toch niet levendig zijn in gezelschap: want begrippen houden slechts een deel van den mensch bezig, men wil aanschonwen, en dat moeten zij dan in het werkelijk leven zoeken, terwijl zij, die eene sterke fantasie hebben, de werkelijkheid en het gezellige verkeer beter kunnen outberen.’
Een koudhloedig verstandsmensch was hij in geenen deele. En wie meent, dat men, om philosoof te wezen, niet phlegmatisch genoeg zijn kan, zon bijna vragen: Dengde hij wel voor de wijsbegeerte? Was hij niet geschikter b.v. om een kunstenaar te zijn?
Stellig was de aanleg voor de schoone kunsten bij Schopenhauer niet gering. Zijn aesthetische zin was sterk ontwikkeld. Zoo hij te Dresden toonde dan hij het gezellige verkeer missen kon, hij was er zeer op gesteld omgang te hebben met de daar aanwezige werken der groote meesters. Hij was van oordeel: ‘Met een kunstwerk moeten wij omgaan als met eenen vorst: voor hem staande behooren wij af te wachten, tot hij goedvindt ons iets te zeggen.’ Men bespeurt dat hij van Göthe geleerd had de beteekenis der kunst te verstaan.
Maar de vraag of hij, wegens zijn heftig karakter niet beter kunstenaar dan wijsgeer zou geweest zijn, zou althans voor hem geen zin hebben gehad, omdat hij menride dat philosophie en kunst hetzelfde doel hebben. Op vele plaatsen in zijne Erstlingsmanuseripte beweert hij dit: ‘Beider voorwerp, schrijft hij, is alleen de idee. De begrippen zijn het materiaal van den philosoof; meer niet. De idee van alles, wat in het bewustzijn ligt, zoeke de wijsgeer, hij sta als Adam voor de nieuweschepping, en geve aan ieder voorwerp den naam. Daarna legge hij de eeuwig levende ideëen in de doode begrippen neder, en late ze versteenen, gelijk de beeldhouwer de vormen in het marmer.’

{==699==} {>>pagina-aanduiding<<}

‘Mijne philosophie, zegt hij daar ook, zal zich van andere daardoor onderscheiden, dat zij niet, gelijk deze, eene eenvoudige toepassing is der wet van oorzaak en gevolg. en aan deze niet is gekluisterd, gelijk alle wetenschappen dat zijn moeten. Daarom is zij ook geene wetenschap alleen, maar vooral eene kunst. Zij zal zich niet bezig houden met wat volgens eene demonstratie zijn moet, maar alleen met wat is. Uit de verwarde massa van ons bewustzijn zal zij ieder feit uitlichten en omschrijven, gelijk de kunstenaar uit den ongevormden steen bepaalde gestalten doet te voorschijn treden. Zij zal daarom moeten scheiden en verdeelen, daar zij niets scheppen wil, maar slechts het bestaande leeren onderscheiden. Criticisme in den oorspronkelijken zin des woords zal zij dus kunnen genoemd worden.’
Op deze geniale manier trachtte hij de diepste problemen op te lossen, en het innerlijke wezen, de idee, het karakter der dingen te verstaan. Niet enkel op zijne studeerkamer was hij daarmede bezig, maar rondzwervende in de vrijé natuur kon hij stilstaan voor een dier, voor eenen boom, om hun af te vragen, af te dwingen hun geheim. Somtijds vergat hij geheel en al waar hij was, en wekte, al gesticulerende en overluid met zich zelf sprekende, de verbazing van menschen die in eene kalmere stemming verkeerden. Frauenstädt vertelt daaromtrent eene kleine anecdote. In den plantentuin te Dresden had Schopenhauer geruimen tijd peinzende doorgebracht. Wat wil deze eigenaardige plantengroei mij zeggen? Wat is de idee die zich hier in deze bladen en bloesenis openbaart? Dus had hij zich gevraagd: En in levendige gebaren, in half luid of hardop gesprokene woorden, had zich zijn ongeduld lucht gegeven bij het worstelen om het raadsel op te lossen, zijne vreugde ook, wanneer hem eenig licht opging, of als hij eenige bevestiging vond van zijne lievelingsgedachten. Een opzichter van den tuin, waarschijnlijk gewoon de voorwerpen aan zijne zorg toevertrouwd met een ander oog te beschouwene, sloeg hem uit de verte met verwondering gade. Toen de vreemde bezoeker ging vertrekken, was de custos te nieuwsgierig, om niet te vragen, wie hij was. ‘Ja, mijn vriend,’ was het antwoord, door onzen denker, met het ernstigste gelaat van de wereld, gegeven, terwijl zijne zware doordringende stem en zijne fonkelende oogen den indruk zijner woorden verhoogden: ‘Ja, mijn vriend,

{==700==} {>>pagina-aanduiding<<}
zoo gij mij dat zeggen kondet, wie ik ben, dan zou ik u recht veel verschuldigd zijn.’ Hij verhaalde dit aan Frauenstädt naar aanleiding van een gesprek over humor. Zijn antwoord noemde hij echt humoristisch. Met zijne definitie van den humor had hij veel op; de vóór hem daarvan gegevene omschrijvingen deugden, meende hij, niet veel. Wie b. v, zegt ‘humor bestaat daarin, dat het eindige en het oneindige elkander wederzijds doordringen,’ toont volgens hem, alleen zijne volstrekte ongeschiktheid om te denken. ‘Humor, meent hij, is eeuvondig het omgekeerde van ironie. Is deze ernst, waarachter zieh scherts verbergt, humor is scherts met eenen ernstigen achtergrond. De eerste is objectief, er op aangelegd om indruk op anderen te maken: de tweede subjektief, voor ons eigen genoegen geboren. Daarom vindt men de meesterstukken van ironie bij de oude, die van humor bij de nieuwere schrijvers. Want de humor ontspringt, wel beschouwd, uit eene subjektieve, maar ernstige verhevene stemming, die in konflikt geraakt met eene zeer van haar verschillende, platte omgeving. Zij kan deze niet ontvlieden noch zichzelv' verloochenen, daarom beproeft zij, bij wijze van bemiddeling, hare eigene beschouwing en die der buitenwereld door dezelfde begrippen te denken.’
Met deze definitie van den humor is hij wellicht bij het terugkeeren uit den plantentuin reeds bezig geweest. Want rusteloos werkzaam was zijn geest; uit alles, wat hij doorleefde, trok hij wijsgeerig voedsel, en in den zin, waarin Göthe een gelegenheidsdichter kau worden genoemd, zou men van Schopenhauer bijna als van eenen gelegenheidsphilosoof kunnen spreken.
Maar daarom is zijn philosopheren toch alles behalve stukwerk geweest. Een machtig, welgesloten geheel ligt voor ons, wanneer wij het werk opslaan, door hem in zijn vierjarig verblijf te Dresden geschreven. In deze uren, placht hij te zeggen, kwam als van zelf, als zonder mijn toedoen, mijn systeem tot rijpheid, gelijk een kristal, straalsgewijze naar het centrum zich dringende. Terwijl hij aldus zijne geliefkoosde denkbeelden in elkander zag passen, heeft hij zeker zooveel genot gesmaakt als waarvoor hij vatbaar was. ‘Mijn leven, schreef hij in 1815 te Dresden, is een bitterzoete drank. Het is een voortdurend verkrijgen van kennis, een altijd helderder begrijpen van deze werkelijke wereld en mijne verhouding tot haar. De inhoud

{==701==} {>>pagina-aanduiding<<}
van deze kennis is treurig en neêrdrukkend: maar haar vorm, het bewustzijn van de waarheid beter te verstaan, is stellig aangenaam, en mengt zijn eigenaardig zoet in gindsche bitterheid.’
Van eene zijner eenzame, aan peinzen en mijmeren gewijde wandelingen terugkeerende, werd hij door zijne hospita lachende begroet met de woorden: ‘Gij bloeit, heer doctor! Hij had een lentebloesem in zijn knoopsgat medegebracht. In verrukking riep hij uit: ‘En zoo de boomen niet bloeiden, hoe zonden zij vruchten dragen?’ Het was zijn bloeitijd. Welke vrucht daarop gevolgd is, wil ik u thans doen proeven, terwijl ik u een overzicht ga geven van zijn systeem, gelijk dat door hem in zijn hoofdwerk: ‘de wereld als wil en voorstelling’ is ontwikkeld. De smaak moge bitter zijn, niemand zal, vertrouw ik, ontkennen, dat kennis te maken met zulk eene merkwaardige grootsche conceptie een eigenaardig zoet in die bitterheid mengt.

Steenanijk
(Wordt vervolgd.)


{==702==} {>>pagina-aanduiding<<}

Nürenberg.

Door den vertaler van ‘Enoch Arden.’

Wij twijfelen niet, of elk, die haar bezocht, zal het met ons eens zijn, dat Nürenberg (Duitsch: Nürnberg) eene der merkwaardigste steden van Duitschland is. Geene dier steden toch heeft het eigenaardig type der middeneeuwen zoo zuiver en volkomen bewaard; teregt riep dan ook Beijerens altijd beroemde koning Ludwig uit: Nürenberg, gij trouwste beeld der middeneeuwen, gij alleen leert ons die keunen.’ Geene stad heeft zoo vele en zoo volmaakt goede overblijfselen van de kunst dier tijden aan te wijzen. Aan clke straat, aan elk plein, aan elk eenigszins belangrijk gebouw hechten zich herinneringen aan dagen, toen een krachtig bloeijend en zich ontwikkelend leven de eigenlijke burgerstanden doordrong, toen deze door hunne nijverheid zich schatten wisten te vergâren, maar die nijverheid ook als met de kunst vereenzelvigden, en een kring van uitstekende kunstenaars op elk gebied uit diezelfde standen opkwam, leefde, werkte en de heerlijkste scheppingen aan volgende geslachten ter bewondering naliet.
Wanneer men, met een helder blaauwen zomerhemel boven zich, die rijzende en dalende straten van Nürenberg doorwandelt, die vaak kromme en naauwe steegjes doorloopt, die marktpleinen bezoekt, en overal, die hooge, eigenaardige gebouwen als het Peller'sche, het Muffel'sche, het Petersen'sche, het Nassau'sche en andere huizen aanstaart, met kleine torentjes op de hoeken en daken; vaak met zonderling beeld- en snijwerk ver-
{==703==} {>>pagina-aanduiding<<}
sierd; met diepe ramen, waarin het daglicht door ijzeren stijlen zich den weg moet banen; wanneer men daar prachtige kerkgebouwen ziet oprijzen, wier gothische bogen en doorzigtige torenspitsen zich tegen den helderen hemel als steenen kantwerken afteekenen, en men geen markt zonder kunstiggewerkte fontein of standbeeld aanschouwt; en daarbij tevens zekere stilte en rust; een gemis van vele dier voorwerpen en tooneelen die in onze moderne steden den boventoon voeren, dan kan men zich hier nog eenigermate in den voortijd terugdenken. Er is hier zooveel in vorm en kleur, wat aan de dagen van keizer Hendrik en Maximiliaan, wat aan die van een Wolhgemuth, Albrecht Dürer, Vischer en Krafft, wat aan de magt en glans eener rijke en overmoedige burgerij van eene vroegere rijksstad herinnert, dat de vreemdeling zich niet geheel losmaken kan van dien invloed van den voortijd. Onwillekeurig geraakt hij in een toestand van droomen en dweepen, als in eene betoverde wereld, in eenie duizend-en-één-nacht's-stemming! - Hoe lang zal dit echter nog mogelijk zijn! Buiten die zoo merkwaardige oude poorten, het Königsthor en Spittlerthor, ziet men reeds van verre de eigenaardige gebouwen der Regensburger en Fürther-spoorwegen, met de daarbij behoorende telegraaf-inrigtingen: want spoorweg- en telegraafbureaux zijn tot aan - maar nog niet tot binnen de wallen der grijze stad doorgedrougen. Auders is het met het gaz en spiegclglas. Het laatste begint men inderdaad te zien in enkele
winkels in de Königstrasse, die zich buitendien wel wat nienwerwetsch en Engelsch beginnen voor te doen. Deze en ook de straten en pleinen worden des avonds door het nieuwe licht, het gaz bestraald! Het is inderdaad eene bijna te sterke anomalie! -
Nürenberg ligt, als vele Beijersche steden, in eene streek, die zeer weinig natuurschoonheid oplevert. De stad is in een betrekkelijk vlak landschap aan de boorden der rivier Pegnitz gebouwd. Wij noemen het terrein betrekkelijk vlak, omdat daarin hoogere en lagere deelen zijn, en het bepaald van het station van den Regensburger-spoorweg naar de rivier afdaalt, en aan de andere zijde weder rijst, tot waar de dusgenaamde Burg zich op een vrij steile zandsteenrots verheft. - Men kan dus in waarheid zeggen, dat Nürenberg in het dal der Pegnitz ligt; maar buiten hare muren strekt zich het landschap vrij vlak en eeutoonig uit tot het in de verte noord- en oostwaarts.

{==704==} {>>pagina-aanduiding<<}
door de henvelen van het onde Frankenland (Franconie), het Fichtelgebergte, wordt bepaald. Van den Burg, door keizer Konrad H in 1030 gebouwd, heeft men het beste en een inderdaad hoogst belangrijk en niet onbevallig uitzigt over stad en omgeving: - de stad, met hare zonderlinge gebouwen, grijze daken en talrijke torenspitsen, onmiddellijk onder zich; buiten de scherpe lijnen der hooge met torens voorziene stadsmuren, een vlak, eenigszins golvend landschap, door groentetninen en graanvelden ingenomen, waarin reijen ooftboomen of peppels de rigting van een landweg aanwijzen, of enkele boomgroepen de centoonigheid breken; verder meer henvelen en afgeroude lijnen met dat eigenaardig blaauwe waas daarom en daairover, dat bergachtige streken zoo bekoorlijk maakt, omdat het iets onbepaalds en oneindigs schijnt aan te geven.
Nürenberg heeft eenigermate den vorm van eene ruit (□) en is, regt middeneeuwsch, geheel door een hoogen muur omringd, waarin zich op bepaalde afstanden vroeger 365, thans nog 100 torens verheffen. Munr en torens zijn van zware vierkante gehouwen steenen opgetrokken; eene 100 voet breede drooge gracht, die 50 v. diep is, loopt daar om heen, en om den buitenrand van deze voert een landweg, eene soort van Cingel. Aau de vier hoeken zijn de hoofduitgaugen, het Frauen- Spittler- Neuene- en Lanfer-thor, die van 1555 tot 1568, naar de plannen van Alb. Dürer, werden gesticht. De stad moet op deze wijze, bij de vroegere manier van oorlog voeren, zeer sterk zijn geweest. Thans is de drooge gracht in groentetuinen berschapen, en schijnen kool en boonen zich daar bijzonder wel t'his te gevoelen: ook worden de onderste gedeelten der muren met goed gevolg voor het aanhecheten en opleiden van vruchtboomen gebezigd. Het plaatselijk gezag schijnt iu deze zoo vreedzame exploitatie van het publick eigendom geen bezwaar te zien.
Het eigenlijk bestaan der stad mag omstreeks dagteekenen van de stichting van den Barg. die wij zagen, dat in 1030 plaats vond. In 1050 wordt zij in oude oorkonden vermeld, en in 1219 verkreeg zij hare eerste dusgenaamde Vrijheidsbrief, en erkenniug van voorregten. Hare reeds nijvere en welgestelde burgers zagen hun gezag en aanzien verhoogen, toen in 1198 keizer Hendrik VI, bij gelegenheid van een feestelijk bezoek, 28 burgerfamiliën tot den adelstand verhief. Later echter bleek het, dat deze onderscheiding tot een patriciaat voerde, waaruit

{==705==} {>>pagina-aanduiding<<}
een aristocratische familieregering voortkwam, daar deze aldus bevoorregte geslachten zich uitsluitend de regeringsbetrekkingen en regten aanmatigden. Iutusschen nam de stad meer en meer in aanzien en bevolking toe. Er zijn dagen geweest, dat zij over de 100,000 zielen telde; terwijl hare bevolking in 1818 tot 25000 daalde, sedert echter weder belangrijk toenam en thans ongeveer 64000 zielen bedraagt. Zij was vrije rijksstad, waar de duitsche keizers meermalen verblijf hielden en Rijksdagen gehouden werden, zooals in 1324, 1356, 1390, maar verloor dien rang in 1806. Toen maakte de onder Napoleon's invloed gestichtte Rheinbond een einde aan het oude duitsche Rijk met zijn keizerschap, en werd, ten gevolge der daarmede gepaard gaande mediatizirung, eene eigenlijke vernietiging en opheffing van vele kleine Staten en vorsten-regten, de stad Nürnberg aan het koningrijk Beijeren toegevoegd. Het was tevens eene belooning voor den ijver en de dienstvaardigheid door vele vorsten bij deze regeling aan den Franschen keizer betoond.
Nürenberg was vroeger een hoofdzetel van het Katholieke geloof, en bezat een invloedrijke Bisschop en geestelijkheid. In den hervormingstijd schoot het nieuwe geloof hier echter spoedig wortel, daar het voorstanders vond in sommigen zijuer uitstekendste burgers. Het eerste vergelijk tusschen de strijdende partijen, de eerste dusgenaamde godsdienstvrede, werd dan ook, nadat de Protestantsche vorsten zich in 1531 te Schmalkalden verbonden hadden, hier in 1532 getroffen. Thans zijn de prachtige Katholieke kerken (met uitzondering der Frauenkirche) in Protestantsche bedehuizen herschapen, terwijl onder hare 64000 zielen nog slechts 4000 Katholieken geteld worden! - Groot en blocijend was die stad in nijverheid en haindel. Ofschoon men toch hare ligging in onzen tijd alles behalve geschikt voor den wereldhandel zoude rekenen, is het echter eene waarheid. dat die in vroegere eeuwen voor een deel over Nürenberg zijn weg nam. Vóór het einde der 150 eeuw toch had zij zelfs een niet onbelangrijk aandeel in den Oostlnlischen handel. De zaak klinkt al te zonderling, om niet eenige verklaring te behoeven. Eer de Portugezen de directe vaart op Oost-Indië ontdekten, was de Indische bandel bijna geheel in handen der Venetianen. Deze bragten de steeds gezochte hoofdartikelen daarvan uit Alexandrië en Constantinopel

{==706==} {>>pagina-aanduiding<<}
in den schoot der Koninginne van de Adriatische Zee. Van Venietië werden die waren verder te land over de Alpen naar Duitschland gevoerd. De dusgenaamde Brennerweg, die van Verona over Trient. Botzen en Brixen naar Insprück voert, was de veiligste en meest gebruikelijke route. Van hier ging het op Mittenwald en zoo naar Augsburg Elk, die dat in het dusgenaamde Baijerische Hochland zoo schilderachtig aan den voet der Karwändelspitz gelegen plaatsje bezocht heeft, herinnert zich de eigenaardige bouwtrant der onde vervallen huizen. De beneden-lokalen zijn meest gewelfd, eene soort van kelders of paklokalen, die eens als bergplaatsen dienden voor de goederen, die uit Italië kwamen of daarheen werden gevoerd naar de toen beroemde Bozenermarkt. Deze markt was nog in de vorige eeuw van groote, ofschoon natuurlijk meer plaatselijke beteekenis, vooral voor leder en zijde. Althans Goethe schijnt zich, bij zijn bezook aldaar in September 1786, bijna opgewekt te hebben gevoeld, om die markt met zijne waren eens opzettelijk te behandelen. Maar hij liet zich afschrikken door het denkbeeld, ‘dat in zijnen statistischen tijd. al die bijzonderheden zeker wel reeds gedrukt zouden zijn’. 1) Wat zoude Goethe dan nu wel zeggen! Van Augsburg, toen eeue handel- en geldsmarkt van den eersten rang, (men denke slechts aan het daar te huis behoorende geslacht der Fuggers) kwainen vele waren naar Nürenberg, als uiterst geschikt centraalpunt, en op den grooten weg naar Noord-Duitschland. - Van hier ging nu de stroom der koopwaren over het niet ver verwijderde Bamberg op Frankfort of wel door Thüringen, verder naar het Noordeu. Van het
laatste mag men wel het bewijs vinden in den ouden handelsweg, nog bekend ouder den uaam van Rennsteig of Rennweg, die breede, zich door de hooge dennowouden van het Thüringer gebergte kronkelende streep van lager hont, open grond en ligter groen, die nw oog duidelijk in hare rijzingen en dalingen kan volgen, waar het van den Inselbergstein, over het prachtige Felsenthal in en over den donkeren loveroceaan van het Thüringerwoud dwaalt.
Wat vreemde loop der wereldgebeurtenissen! Nürenberg voor Noord-Duitschland eeus, wat thans Antwerpen, Rotterdam of Ham-
{==707==} {>>pagina-aanduiding<<}
burg is! Maar, moge hare beteekenis als handelplaats grootendeels verdwenen zijn, niet zoo die van fabriekstad. Alszoodanig mag zij nog onder de zeer belangrijke plaatsen worden gerekend waar verscheidene takken van nijverheid een bijzonderen bloei genieten. Zoo heeft men hier eene beroemde Ultramarijnfabriek van Zeltner: de groote Machine- en Spoorwegmaterieelfabriek van Kramer-Klett, in wier uitstekende spoorrijtnigen wij meermalen op de Beijersche banen plaats namen. Het is een dier etablissementen, welke Gr. Brittannie tot eer zouden strekken en waarin 2000 arbeiders werkzaam zijn. Vergeten wij vooral ook uiet de fabrieken van kinderspeelgoed, wier producten in menige winkel der Königstrasse de oogen trekken. Wie herinnert zich niet die blijde dagen, toen die Nürenbergsche voortbrengselen zijn hoogste vreugde waren! Dat speelgoed en die poppen hadden een Europesche vermaardheid en een wezenlijk wereldgebiet. Maar ook hierbij is de mededinging van anderen, vooral der Franschen niet zonder invloed gebleven. Britsche deskundigen stelden op dit gebied de Nürnbergsche kunstvlijt op de laatste Parijsche Wereldtentoonstelling ver beneden de Fransche. En inderdaad, wij moeten het erkennen, de fransche pop bezit eene gratie, eene leenigheid, een zoo geacheveerd toilet, dat de duitsche zuster daarbij ongunstig afsteekt. Men bedenke echter ook, dat die fransche pop bestemd is, om de fransche dames-modes naar alle deelen der wereld te voeren. De fransche pop is niet zoozeer het kind onzer kinderen, maar in den kindervorm, de geacheveerde coquette, en de waremodepop! Wat men in de fransche jonkvrouw bewondert en laakt, komt er dus al zeer vroeg in! - Toch is het Nürenberger speelgoed en de Nürenberger pop nog in menig opzigt eigenaardig en zal het te huis wel steeds zeer aangename herinneringen aan
de grijze stad blijven opleveren.
Men heeft hier verder nog zeer goede fabrieken voor papieren kartonwerken, als dozen, portefeuilles, enz. Ook voor gomelastiek en gntta-percha-waren. Maar, hoe bloeijend menige tak van fabrieksnijverheid hier ook wezen moge en hoevele handen daarin arbeid en brood mogen vinden, toch heeft de stad, ook op dit gebied eene gevaarlijke mededingster in het 1½ uur westwaarts gelegen Fürth. Wij gaan daarheen met den spoorweg. Het is de Further-Nürnberger Bahn, de oudste baan van Duitschland, die in 1835 geopend werd, en die in menig opzigt nog

{==708==} {>>pagina-aanduiding<<}
onder de meest primitive mag gerekend worden. Buiten het Spittlerthor toch is het Station, eigenlijk eene soort van schuur, waar de passagiers onder een afdak de komst en het vertrek der treinen afwachten. Aan het dnsgenaamde plaatsbnreau worden de kaartjes door een echten zoon Israels afgegeven. Dit is eene voorsmaak van Fürth, waar het Israelitische element zeer aanzienlijk is. Op de bevolking dier plaats van bijna 18000 zielen telt men toch 2500 Joden, die er hunne eigene scholen, twee Hebreeuwsche drukkerijen, ja, een eigen geregtshof bezitten. Op deze Nürnberg-Fürther baan loopen de treinen, even als op die tusschen Parijs en Versailles, elk half nur op- of neder. Hier worden zij echter des morgens door paarden van vleesch en bloed, des middags door stoompaarden in beweging gebragt. In een groot kwartier is de afstand afgelegd, maar toch heeft men ongeveer halfweg een gewigtig station, Färther Kreuzung, waar de groote Beijersche Staatsbaan van het noorden naar het zuiden, van Bamberg naar Augsburg en München, deze baan snijdt. De Fürtherbaan voert door een vlak en eentoonig land, ofschoon vrij wel bebouwd. Ongeveer drie vierde uur van Fürth ziet men aan de linkerhand, dus zuidwaarts, een met hout begroeiden heuvel, waarop zich een toren verheft. Het is de dusgenaamde Altenberg, die met de Arpach's en Burgstal's hoogten, oostwaarts door de Rednitz gedekt, het sterke terrein vormde, waarop Wallenstein en keizer Marimiliaan in 1632 hun verschanst kamp plaatsten. De groote Zweden-koning toch, Gustaaf Adolf, had niet slechts Nerenberg in ontzagchelijken staat van tegenweêr gesteld, en op hare wallen 300 kanonnen
geplaatst, maar ook een verschanst kamp buiten de stad aangelegd, en voorsteden en nabijgelegen dorpen in zijue verdedigingsliniën opgenomen. Maar Nürenberg noemde hij: ‘zijn oogappel, dat hij met zijn uiterste krachten beschermen moest.’ Na menige schermutseling kwam het hier den 24sten Augustus 1632 tot een geweldig treffen, waarin Gustaaf Adolf, aan het hoofd van ongeveer 50,000 man de versterkte positiën zijns tegenstanders. door 36,000 man verdedigd, te vergeefs poogde te vermeesteren. Het hoofdkwartier van Gnstaaf Adolf was toen te Fürth, in de ‘Grünen Baum’ gevestigd. Den 8sten September trok Zwedens koning met zijn heir weg, na in Nürenberg een talrijke bezetting te hebben achtergelaten, welk voorbeeld ook door zijne

{==709==} {>>pagina-aanduiding<<}
tegenpartij werd gevolgd. 1) Wij stappen nu echter te Fürth uit onzen gemakkelijken waggon en doorwandelen de regte straten en ruime pleinen der stad, die bebonwd door huizen van dezelfde vormen en bouwtrant, door groote fabrieken, door tallooze winkels en magazijnen, elk denkbeeld van krijg en oorlog voor goed schijnen te verbannen; maar waar het gewoel en gedruisch van wachtkarren, van stoommachines, van de dnizend-stemmige klanken der nijverheid zonderling afsteken bij de rust en kalmte van Nürenberg. De meeste winkels hier hebben eigenlijk geen etalage; trouwens, waartoe zoude men hier ook etaleeren?- Het ziju magazijnen, waar men alle artikelen, katoenen, wollen, linnenî stofien, ijzerwaren, enz. in ontzettende hoeveelheden aantreft, en tegen fabrieksprijzen zeer goedkoop kan aanschaffen, maar nienwsgierige bezoekers, een flaneerend, naar nieuwigheden en schoone vormen zoekend publiek vindt men hier niet.
Maar het is tijd, dat ook wij naar Nürenberg terugkeeren, en van het gebied der nijverheid onzen blik rigten op dat der knust, waaraan ons de grijze stad zoo onophoudelijk en veelzijdig herinnert.
In den aanvang der 16de eeuw ontsproot hier uit de burgerij een geheele reeks van mannen, die zich als dichters, schilders, beeldhouwers, metaalgieters, houtsnijders, glasschilders niet slechts beroemd maakten bij huime stadgenooten, en voor hunnen tijd; maar wier werken aan Nürenberg een naam hebben geschonken, die niet vergaat, maar overal en altijd leven zal, waar de zin voor schoone gedachten in reine en schoone vormen uitgedrukt, niet verdwijnt of sterft. Wij merkten het reeds op, de overblijfselen van die kunst ontmoeten hier bijna overal het opmerkzaam oog. Toch moet gij die hier, evenals in de meeste overblijfselen van dien tijd, maar toch hier vooral, zoeken in de kerken, want kunst en godsdienst waren toen vooral ten naanwste verbonden, waren, zooals de Amerikaansche bard zingt, ‘één.’ In de eerste plaats dus ter bedevaart naar de St. Lorenzkirche; de grootste en schoonste der stad, in Gothische stijl gebouwd, waaraan de donker roode zauidsteen, evenals aan de fraaije kathedraal te Freiburg in Breisgan, nog een eigenaardige schoon-
{==710==} {>>pagina-aanduiding<<}
heid van kleuren en tinten geeft. Zij dankt haar bestaan aan keizer Adolf van Nassau, die haar in 1278 grondvestte. In den jongsten tijd werd zij als geheel vernienwd en van het vreesselijk onheil, dat haar voor weinige jaren trof, toen de bliksem in een der torens sloeg, en de daaruit ontstane brand groote verwoesting aanrigtte, was voor een paar jaar reeds bijna niets meer te bespenren. De façade verheft zich met de beide torens aan de Königsstrasse en toont den hoofdingang met het prachtige portaal, en de daarboven prijkende Vensterroos. In het beeldwerk van het portaal aanschouwt men eene indrukwekkende voorstelling van het laatste oordeel. In de kerk bewondert men de 11 vensters in het koor, geheel met glasschilderingen bedekt. Het schoonste is de voorstelling van den stamboom van
Christus, en werd door de familie Volkämer aan de kerk geschouken. Wonderbaar is het toverlicht, zijn de kleurspelingen, die door deze geschilderde glazen in het kerkgebouw dringen, waarmede zij alle voorwerpen daar binnen overstroomen, die beurtelings in een geheimzinnig duister hullen, of wel met een krans van licht, met eene krone der heerlijkheid tooijen. Dit schilderwerk behoort eigenaardig te huis in den Gothischen tempel. Daar is diepe harmonie tusschen die voorstellingen in schitterende kleuren op het glas, en in de onveranderlijke vormen van den steen; daar is harmonie in die geheimzinnige luchten en schaduwen en in dat geheimzinnige van de steeds hooger opwaarts strevende lijnen der gewelven en bogen die oog en hart steeds hooger voeren. Het wonder der kerk aanschouwt gij echter in het koor, in het dusgenaamide Sacramentshuisje. Het is een vierzijdig torentje, dat in den vorm eener piramide zich verheft, om op eene hoogte van 64 voet als een gebogen bloemstengel, maar in den vorm van een Bisschopsstaf, te eindigen. Het geheel wordt op de schouders van drie geknielde mansgestalten gedragen. Men ziet het aan hunne gekromde leden en gespannen spieren, hoe zij torschen, en wat inspanning het hun kost. Het kastje is echter geheel met het keurigste beeldwerk en half verheven beeldwerk (haut reliefs) bedekt, voorstellingen uit de Heilige Schrift en het leven van Heiligen. En dit alles is uit steen vervaardigd of gebeeldhouwd! Het eischte vier jaren van een kunstenaars leven, maar dat daardoor ook vereeuwigd werd. Het was meester Adam Krafft, in 1429 te Nürenberg geboren en in 1507 te Schwabach, gestorven. Zijne werken munten uit door rijke

{==711==} {>>pagina-aanduiding<<}
en levendige karakteristick; door dat dekoratieve, 't welk alleen aan de schitterendste ontwikkeling van den lateren Gothischen stijl eigen is. Hij heeft, zeer eigeuaardig, zichzelven en zijne beide gezellen, die hen bij dit kunststuk behulpzaam waren, als de geknielde dragers daarvan voorgesteld, bij een stillen en vromen zin zeker niet verwachtende, dat dit kunstwer zijn naam met klimmende bewondering tot het nageslacht zou dragen! Aan het noordelijk portaal der Sebaldus kerk aanschouwt men van denzelfden meester een Lijden van Christus, en vooral de leveusgroote Graflegging des Heeren, en in de kerk een Heilig Avondmaal, een Christus aan den Olijfberg, en het Verraad (de kus) van Judas - stukken, waarin weder de eigenaardige voortreffelijkheid van des meesters talent ten volle uitkomt. Deze laatste werken hebben ons reeds in een ander heiligdom der kunst gevoerd, de Sebaldus-kirche, eene der schoonste kerken van Duitschland. Haar naam ontleent zij van een Deenschen Prins die hier in de eerste kristentijden leefde en werkte. De torens, het schip en het oostelijk koor, in den zuiversten spitsbogenstijl, dagteekent van 1377, het westelijk koor uit de 13e eeuw in romaanschen bouwtrant. Boven Kraffts werk, in het oostelijk koor, wordt uwe aandacht getrokken door het dusgenaamde Markgraven Vengster, waar de beroemde Veit Hirschvogel den Markgraaf Friedrich von Ansbach, met gemalin en 8 kinderen, op glas schilderde. Over het hoog altaar ziet gij een krnisbeeld met de Heilige Jonkvrouw en den Heiligen Johannes, in hout gesneden door Veit Stoss. van wien wij ook een Engelengroet op dezelfde wijze bewerkt in de Lorenzkirche bewonderden. Het graf van Sebaldus is echter, volgens Kugler, ‘het hoogste heiligdom van Dnitsche kunst.’ Het is eene soort van kleine Gothische
tempel door acht pijlen gedragen, waaronder zich de zilveren sarcophaag bevindt, waarin het overschot van den heiligen schutspatroon der kerk rust. Het is geheel in brons gegoten. Ter halver hoogte dier pijlers prijken de beelden der 12 Apostelen, daar elke hoekpijler 2 beelden draagt. De pijlers zijn op dezelfde wijze gekroond door 12 kleinere beelden van kerkvaders en profeten, terwijl nog ongeveer 70 andere phantastische figuren van voorwerpen, dieren, enz., tusschen bloemen en loofwerk verspreid zijn. Onder aan den zerk zijn de wonderen van den Heilige in half verheven beeldwerk voorgesteld. Alles is op de keurigste en meest uitvoerige wijze uitgevoerd. Er heerscht een waar-
{==712==} {>>pagina-aanduiding<<}
heid en waardigheid, een ernst en liefderijke goedheid in de gelaatstrekken, in de geheele honding dier apostelen en heiligen, die het harte roert. Alles is eeu kunstwerk van Peter Vische, die het met zijne 5 zonen, na dertienjarigen arbeid, in 1519 voltooide. Van onderen, aan de zijde naar het altaar, heeft de kunstenaar zichzelven, met schootsvel en beitel. de insiguia zijner kunst, voor het nageslacht bewaard; aan de keerzijde prijkt het keurige standbeeld van Sint Sebaldns. In de Aegidienkirche vindt men achter het altaar 2 reliefs in erts van Vischer. die eigenlijk metaalgieter was, maar, zooals vele kunstenaars van zijn tijd en vooral ook A. Dürer. zich op verschillende kunstvakken, met denzelfden goeden uitslag toelegde.
De Peguitz, eene niet zeer baduidende en vrij troebele stroom, die in de nabijheid van het Fichtelgebergte ontspringt, deelt de stad in twee hijna gelijke deelen, wordt door 8 bruggen overschreden, waarvan de zoogenaamde Fleischbrücke, die door de Nürnbergers hun Ponte Rialto genoemd wordt, omdat zij in het klein naar die wereldberoemde brug werd gehouwd, wel de merkwaardigste is. Hare bonw dagteekent van 1569. Op de Karlsbrucke verheffen zich 2 spitse zuilen, de eene gekroond door een duif met een olijftak, de andere door een arend daar ter eere van keizer Karel VI opgerigt.
Op de groote markt, schuins voor de Frauenkirche, verheft zich de Schöne Brunnen. Het is eene gothische. spitstoeloopende, 60 voet hooge zui, in 3 hoofdafdeelingen verdeeld en bedekt met beeldwerk, waarvan echter veel van later dagteekening; dit kunststuk werd toch in 1823 op last van den toenmaligen krooinprius, later Koning Lndwig, en onder de leiding van den Directenr der Koninklijke kunstschool Albert Rieudels voor een deel vernienwd. In de benedenste afdeeling heeft men de standbeelden der 7 keurvorsten en 9 helden, te weten Karel de Groote, Gottfried van Bouillon, Chlodwig, Judas Maccabaens, Jozna, David, Caesar, Alexander en Hector. In de 2e afdeeling ziet men Mozes en 7 profeten. De bron is door een ijzeren hekwerk omgeven. Op de ganzenmarkt, achter de vronwenkerk, heeft men eene andere bron, het Ganzenmannetje: een boer, die onder elken arm een gans draagt, uit wier snavels het water stroomt. Het aardig gewerkte beeld is van erts, en een kunststak van Lubenuolf. leerling van Vischer. Ook heeft men nog eene fraaije bron met

{==713==} {>>pagina-aanduiding<<}
gegoten Gguren in de nabijheid van Haus Nassau, door Wurzelbauer in 1589 vervaardigd.
Van de groote markt, die er met hare vele kramen en uitstallingen, met haar druk gewoel van landlieden en burgers der lagere klassen, zeer eigenaardig uitziet, begeven wij ons, ter zijde van de Frauenkirche, naar de Hans Sachs Gasse, waarin men bij de Spital-platz eene kleine nederige woning ontwaart, tot bierhuis of Kneipe ingerigt, overigens door niets bijzonders gekenmerkt, maar waar eens Hans Sachs gewoond en gewerkt heeft. Deze naam, aan velen thans bijna onbekend, heeft toch in de geschiedenis der oude Duitsche letterkunde groote vermaardheid gehad. Hans Sachs behoorde tot de dnsgenaamde Meister Sänger of Singer. burgerlieden, meestal handwerkslieden, die zich in de 14 de eenw op de beoefening van taal en dichtkunde toelegden. Hunne vereenigingen waren, als alles in die dagen, gildenmatig ingerigt. Dit straalde zelfs in hunne dichterlijke pogingen door, waarbij de kunst niet zelden bestond in een streng in achtnemen van allerlei vaste regelen en voetmaten. Ofschoon de eigenlijke poëzie hiermede niet kon gediend worden, is het toch zeker, kat er door de onderlinge zamenkomsten, de wedstrijden dezer meesterzangers, een meer algemeene letterkundige zin ontwaakte; dat menige sluimerende gave werd wakker geschnd; dat tal van denkbeelden en gevoelens ontloken, die bij enkelen tot hooger letterkundige volkomenheid rijpten, of op den arbeid van smid, steenhouwer, ertsgieter, houtsnijder, wever en zoovele anderen bezielend terugwerkte. Of zijn niet vele der door ons reeds vermelde kunstwerken ware dichterlijke scheppingen in steen en metaal?
Hans Sachs werd den 5den November 1494 te Nürenberg gehoren, en stierf aldaar den 25sten Januari 1576. Hij was schoenmaker, en heeft zeker in zijn gilde een voorname plaats bekleed. Hij werd echter het eerst door den linnenwever Nunnenbeck in de edele zang- en dichtkunst onderrigt, overtrof spoedig zijn ineester en is een der beroemste Meesterzangers niet slechts. maar een dichter in den hoogeren zin des woords geworden. Zijn taal, de toenmalige volkstaal, was ongekuiselit, ruw, maar hij wist daarin toch denkbeelden en gevoelens te kleeden van naïeve gemoedelijkheid, van levendige geestigheid, waarbij hij treffende zede-schildering wist te voegen. Hij was een ontzettend productief dichtertalent daar men beweert, dat hij wel 6000

{==714==} {>>pagina-aanduiding<<}
verzen heeft geleverd, en wel in alle denkbare soorten; als treuren blijspelen; vele, toen zoo in zwang zijnde vastenavondspelen; bijbelsche en mythologische verhalen en fabelen. Bij het opkomen der kerkhervorming werd hij spoedig een warm aanhanger der nieuwe leer en bewonderaar van Luther. In 1523 gaf hij dan ook, onder den titel van: Die Wittenberger Nachtigall, een allegorisch gedicht uit op den grooten kerkhervormer, dat tevens strekken moest om de zaak der reformatie onder zijne medeburgers en landgenooten te bevorderen. Hij was mede vervaardiger van eenige Davidische psalmen, en van zeer schoone kerkliederen. Twaalf jaar na zijn dood zag in zijne vaderstad eene volledige uitgaaf van al zijne werken het licht onder den titel van: Sehr herrliche, schöne und wahrhafte Gedicht.
Na dus als vrome bedevaartgangers, onze herinneringstogtin dit kleine straatje te hebben volbragt, willen wij naar den Slotberg opgaan, om eene nieuwe en grootsche kunstenaarsgestalte voor onzen geest te doen oprijzen. Van het Rathhaus gaan wij de Bergstrasse op over de Dülersplatz. waarop zich het standbeeld des grooten schilders verheft. Het is 11 voet hoog, door Rauch ontworpen, en door Burgschmiet gegoten. Het staat in een eenvoudig, vierkant, vrij verheven steenen voetstuk, waarin op de voorzijde alleen de naam Albrecht Dürer is uitgehouwen. Een ijzeren hek omgeeft het, terwijl men daartoe van voren, door het afhellende der markt, langs een viertal treden opklimt. Het beeld toont ons den meester, met ontbloot hoofd, de lokken op de schouders nedergolvende; de linkerarm is door den langen, omhangenden mantel bedekt. maar de hand houdt een slip van dat kleed, 't welk onder den regterarm door komt; deze arm vertoont zich geheel in nedergestrekte rigting en de hand houdt penceel en teekenpen omvat. Het is een kunststuk vol eenvoud en waardigheid in lijuen en uitdrukking. Wij gaan nu tot het Thiergärtnerthor. vanwaar eene donkere straat nederwaarts voert. Deze straat draagt des meesters naam, de Dürer-Strasse, en zeer eigenaardig, want op den hoek regts, als men van de poort afdaalt, staat Dürer's woonhuis, thans eigendom der stad. Het is een hoog, graauw, van groote ruwe steenen opgetrokken gebouw. De deur is niet breed en de ramen zijn klein.
Het is een huis als zoovele dier oude burgerhuizen in deze stad, wier uiterlijk aanzien en inwendige inrigting niets van dat gemakkelijke, sierlijke, aan licht en lucht toegang verschaffende,

{==715==} {>>pagina-aanduiding<<}
niets van dat vriendelijke, zonnige, levenslust gevende, bezielende hebben, dat het tegenwoordige geslacht meer en meer in zijne verblijven, in zijn te huis zoekt, dat vooral voor den kunstenaar onontbeerlijk moet geacht worden; zonder 't welk zijn geest geen vlngt schijnt te kunnen nemen, zijn oog en hand hare diensten weigeren. En toch. in die sombere, donkere woning, binnen wier wanden hem daarenboven zooveel huisselijk verdriet vervolgde, werkte en schiep een der grootste beeldende kunstenaars. die Duitschland, ja Europa heeft aan te wijzen.
Albrecht Dürer werd den 20sten of 24sten Mei 1471 te Nürenberg geboren. Ziju vader oefende daar het bedrijf van goudsmid uit. en had een zeer talrijk gezin; 8 zonen en 7 dochters; waarvan hem echter op latereu leeftijd slechts Albrecht en twee zijner broeders overbleven. Evenals hij vele andere kunstgenini schijnt zich ook bij Albert reeds zeer vroeg eene bepaalde neiging en aanleg voor het teekenen te hebben geopenbaard. Op zijn 13e jaar vervaardigde hij reeds, voor een spiegel, een vrij gelukkig portret van zichzelven. Zijn vader, die hem aanvankelijk in eigen bedrijf wilde opleiden, gaf echter aan de wenschen zijns zoons gehoor, en plaatste hem voor 3 jaar, als leerling bij Michel Wohlgemuth. Deze was een beroemd kunstenaar, van wiens hand de grijze stad nog schatbare werken heeft aan te wijzen. Men lette slechts op het altaarstuk, in de Frauenkirche, en op zijn werk in de Heiligekreuzcapelle, op den weg naar het St. Johannis Kerkhof. Dürer ontwikkelde zich hier zeer snel en gelukkig, ofschoon hem, den toen reeds stillen en zedigen jongeling, het vrij woeste leven zijner medeleerlingen en makkers niet zeer schijnt behaagd te hebben. Zijn eerste meer belangrijk werkstuk hier wus een van kinderlijke pieteit, het beeld zijns vaders, dat zich thans nog te Florence moet bevinden. In 1492, derhalve op 21 jarigen leeftijd, ging hij zijne omzwerving als reizend kunstenaar, wij zonden thans zeggen: zijne eerste kunstreis, aanvangen. die zich over een deel van Duitschland, Frankrijk en Nederland uitstrekte. In 1494 in zijne vaderstad ternggekeerd, zette hij zich daar neder en begaf zich helaas! in het huwelijk met Agnes Erey, uit eene gegoede burgerfamilie, maar wier hevig en bitter gemoed, als dat eener ware Xantippe, het huisselijk leven des kunstenaars meer en meer ondragelijk maakte. Na den dood
zijns vaders in 1502 werd die toestand zoodanig, dat Dürer, op raad van zijn vriend Pirkheimer. besloot. om voor eenigen tijd

{==716==} {>>pagina-aanduiding<<}
rust en atleiding in het buitenland te gaan zoeken. Het Zuiden - Italië, met zijne in volle kracht en heerlijkheid ontluikend e knust, riep hem. Wij treffen den Duitschen kunstenaarin 1505 te Venetië en te Bologna. Hij leefde hier om te werken en te leeren, want ofschoon hij zich niet geheel aan het gezellig en vrolijk leven der kunstbroeders onttrok, en met enkelen betrekkingen van welwillendheid en vriendschap aanknoopte, toch klaagt hij meermalen over het wild en bandeloos leven der Italiaansche kunstenaars, voor wier naijver of broodnijd hij zijn leven soms niet zeker achtta. Geen wonder voorwaar, daar de regering van Venetie hem eene jaarwedde van 200 Dukaten, (eene zeker voor die dagen niet onbelangrijke som) aanbood, indien hij zich aan de dienst der republiek wilde verbinden. Zij deed hem daarenboven een Ecce Homo voor de vergaderzaal der Tienen schilderen. Hij vervaardigde hier ook eene Heilige Bartholomeüs voor de kapel der in Venetië gevestigde Daitsche kooplieden, een zeer beroemd stak, later door keizer Rudolf H aangekocht, die het door 1 maunen naar Praag liet dragen; zonderlinge zorg. om het tegen alle schade van verzending te behoeden!
Zijne reis naar Bologna schijnt met het doel geschied te zijn, om daar zelf nog onderrigt in het perspektief te ontvangen. Maar geen huisselijk verdriet en geene aanbiedingen in den vreemde deden hem zijne vaderstad vergeten. In 1506 vinden wij hem weder in het sombere gebouw nabhij het Thiergärtner Thor. Italie's hemel en Italie's kunst waren echter niet zonder invloed op zijn gemoed gebleven. Het bleek in een prachtig kunstwerk, door hem dadelijk begonnen voor eene kerk te Frankfort. eene Hemelvaart van Maria die helaas! verloren is gegaan. Dürer heeft zelf op naieve wijze aan de waarde van dat kunstwerk hulde gebragt, en als het ware een blik gegeven in de geheimen van zijn talent, en van het verkrijgen zijner onnavolgbare kleurenpracht. Hij zegt van dit werk: ‘Denn ich habe sie - die Tafel - mit groszem fleisz gemahlt, als ihr sehen werdt: ist anch mit den besten farben gemacht, als ich sie hab mögen bekommen; sie ist mit gutem Ultramarin nuten oben und antgemalt etwa 5 oder 6 mal, und da sie schon aufgemacht war, hab ich sie darnach noch zweyfach nebernalt auf das zie lange zeit wehre Ieh weisz. wenn ihr sie sanher hält dasz sie 500 Jaht sanber und trisch seijn wind.’

{==717==} {>>pagina-aanduiding<<}

Aan dien uitstap naar Italie hechten zich ook zijne latere vriendschappelijke gevoelens voor den grooten Sanzio da Urbino. Raphaël en Dürer mogen elkander toch niet persoonlijk gekend noch ontmoet hebben; zij hadden elkaâr leeren hoogschatren en liefhebben in hunne werken. Er bestond tusschen die beide kunstenaars, schoon door de besneeuwde Alpentoppen en diepe bergkloven en afgronden gescheiden, eene innige geestesgerneenschap, en, naar onze overtuiging, gelijke ideale opvatting der kunst, als een loslaten van het lagere, het aardsche en vergankelijke, om daarvoor het reine en hemelsche, het onvergankelijke in plaats te stellen, al moge de Noordlander daarin ook minder gelukkig geslaagd zijn. Wat de Duitsche kunst in het algemeen, en Albrecht Darer dus ook in het bijzonder betreft, kunnen wij ons toeh volkomen vereenigen met het gevoelen van den zoo bevoegden schilder-dichter, Théophile Gautier, in zijn Melancholia dus bekoorlijk uitgedrukt of geschilderd:

J'aime les vieux tableaux de l'école allemande; 
Les vierges sur fond d'or aux doux yeux en amande. 
Pâle comme le lis, blondes comme le miel, 
Les genoux sur la terre et le regard au ciel, 
Sainte Agnès, Sainte Ursule et Sainte Cathérine, 
Croisant leurs blanches mains sur leur blanche poitrine; 
Les chérubins joufflus au plumage d'azur, 
Nageant dans l'outre mer sur un filet d'or put; 
Les grands anges tenant la couronne et la palme; 
Tout ce peuple mystique au front grave, a l'oeil calme 
Qui pcie incessamment dans les missels ouverts, 
Et rayonne au milieu des lointains bleus et verts. 
Oui, le dessin est see et la couleur mauvaise, 
Et ce n'est pas ainsi que peint Paul Veronèse 
Oui, le Sauzio pourrait plus gracieusement 
Arronder cette forme et ce linéament; 


Mais il ne mettrait pas, dans un si chaste ovale. 
Tant de simplicité pieuse et virginale; 
Mais il ne prendrait pas, pour peindre ces beaux yeux. 
Plus d'amour dans son coeur et plus d'azur aux cieux 
Mais il ne ferait pas, sur ces tempes en ondes, 
Couler plus doncement I'or de ces trisses blondes. 
Ses madonnes n'ont pas, empreint sur leur beaute. 
Ce cachet de Candeur et de Sérénité; 
Leur bouche rit souvent d'un sourire profane. 
Et parfois sous la Vierge on sent la Courtisane: 
On sent, que Raphaël, lorsqu'il les dessina, 
Avait passé Ia nuit chez ja Fornarina! etc 


{==718==} {>>pagina-aanduiding<<}

Maar, wanneer wij in deze heerlijke regelen, althans wat de kleuren betreft, voor Dürer eene uitzondering eischen, wij komen op tegen die kwalificatie der Italiaansche, der Rafaëlische kunst, als zich geheel aan het zinnelijke aanslnitende. Moge, bij menige Heilige Jonkvrouw, de Fornarina Raphael geïnspireerd hebben. en daardoor te veel zinnelijks en aardsch de scheppingen van zijn penseel hebben aangekleefd, van zijue meer beroemde stnkken zal het niet gezegd worden en de kunstenaar zal daarin zeker niet de hoogste trap van het ideale en hemelsche miskennen! De dichter, die zich ligt door het prikkelende eener scherpe tegenstelling laat medeslepen, heeft hier, naar onze overtuiging, Gautier te ver gevoerd, en hem als kunstenaar onbillijk doen worden.
Hoe dit zij, de beide kunstenaars vereerden elkander. Dürer zond aan Raphaël zijn portret en eenige zijner werken, als om zich bij hem te introduceren. Deze had, bij het zien van Dürer's werken. reeds gezegd: ‘waarlijk deze zoude ons allen overtreffen. wanneer hij, even als wij, de meesterstukken der kunst voor oogen had.’ De ontvangst van Dürer's arbeid deed hem een aantal zijner eigene teekeningen aan den Duitschen kunstenaar terugzenden. Hoe hoog dit blijk van achting en vriendschap gewaardeerd werd blijkt uit een bijschrift door Dürer zelf op eene dier teekeningen gesteld, die in de verzameling van den vorst van Sachsen-Teschen, bewaard is gebleven. In dato 1515 schreef hij daarop: ‘Raphael di Urbino, der so hoch beim Pabst geachtet ist, der hat diese nackete Bilde gemacht, und hat sie dem Albr. Dürer. gen. Nürnberg geschickt, ihm seine Hand zu weisen.’
In 1520 deed Dürer weder eene kunstreis, maar thans in gezelschap van gade en dienstbode. Hij begaf zich naar Antwerpen. waar hij feestelijk ontvangen en onthaald werd. Ook hier liet het Stedelijk Bestuur regt wedervaren aan zijne groote talenten, door hem vrije woning en eene jaarwedde van ƒ 300 aan te bieden, indien hij zich in de stad wilde nederzetten. Maar ook dit aanbod werd afgeslagen. Te Brussel werd hij door de landvoogdesse, Margaretha van Parma, zeer welwillend ontvangen, gen het was ook door hare tusschenkomst, dat keizer Karel V hem in het genot van een jaargeld van ƒ 100 bevestigde, reeds door diens voorganger aan hem verzekerd. Hij schijnt op deze reis ook in kennis te zijn gekomen met Erasmus van Rot-
{==719==} {>>pagina-aanduiding<<}
terdam. In het volgende jaar weder te Nürenberg teruggekeerd. bleef hij zich nu met onverpoosden ijver aan zijne kunst en aan daarmede verwante studien toewijden. In dit tijdperk, dat den 6en April 1528 met zijn dood eindigde, behooren zijne uitstekendste stukken te huis, met name zijn Paulus en de Evangelisten Markus, Johannes en Petrus. die, naar het oordeel van Mannlich, Beschreilung der Gemäldesammlung zu München, slechts door Raphael's Hieronymus zoude overtroffen worder.
Van Dürers kunststukken, die over geheel Duitschland verspreid, en waarvan ook enkele fraaije in buitenlandsche galerijen en verzamelingen te vinden zijn, bezit zijne vaderstad eeue groote muurschilderij, voorstellende de zegetogt van Keizer Maximiliaan, op het Rathhaus, in de groote zaal, welke tot het andere gedeelte van dit merkwaardige gebouw behoort. In de Sebaldus-kerk, ziet men naast den kansel, eene Graflegging, die men meent, dat ook door hem zoude geschilderd zijn. In de over deze kerk gelegen St. Morits kapel, van Gothischen bouw, in 1354 gesticht, heeft men eene kleine doch fraaije verzameling van stukken uit de Hoog- en Nederduitsche school, voor een deel uit de Boissereesche verzameling afkomstig. Men vindt nier werken van Mabunse, Memling, Holbein, Burgkmair, Kulmbach Cranach, en van Dürer eene Pietà en een Ecce homo. Een zijner beste portretten, dat van den Burgemeester Hieronymaus Holzschuher, in 1520 geschilderd, is nog in het bezitdier familie, die te Nürenberg woont. Op den Burg zijn bok nog stukken van ouzen kunstenaar, in de sedert 1855 voor koninklijk verblijf ingerichte zalen.
Men beschuldigt Dürer van te weinig gevoel voor het ideale te hebben gehad, hetgeen een gevolg kan zijn van zijne mindere of geringe bekendheid met de antieken. Man gispt ook wel het minder schoone zijner lijnen en vormen, het soms te scherpe en hoekige in de plooijen en vouwen zijner kleedingen. Toch kan man hem een streven naar het hoogere, eene ruimheid en daardoor verhevenheid in de uitdrukking van vele zijner beelden en gelaatstrekken, die boeit en hooger stemt, niet ontzeggen. Zijne teekening is vaak keurig en vol karakter; zijne kleuren wonderbaar en bijna onovertroffen. Maar wij hoorden ook van hemzelven. wat zorg, wat moeite en arbeid hij daaraan ten beste gaf. Het was hem niet te doen om veel en spoedig te leveren. Maar

{==720==} {>>pagina-aanduiding<<}
hij werkte met naaun gezetheid, met liefde voor zijn werk, met een oog op volgende eeuwen 1).
Dürer was echter niet alleen als schilder beroend. Hij was ook uitstekend graveur en overtrof Franz Bochald en Martin Schonganer, die daarin een gevestigden naam hadden. Onder zijne eerste werkstukken behoort eene gravure voorstellende Juda en Thamar van 1497. en eene andere van 1504. Ook de hontsneêkunst werd door hem allergelukkigst beoefend en aanmerkelijk verheterd en veredeld. Hij was, even als Leonardo da Vinci, een goed vestingbouwkundige. Wij zagen in hem reeds den ontwerper der vier hoofdpoorten of toegangen tot de stad. Hij schreef ook een werk over dit onderwerp. onder den titel van ‘Etliche Underricht zur Bjestigung der Stett, Schlosz und flecken. dat te Nürnberg 1527 het licht zag. Hij beoefende ook met ernst en goed gevolg de landmeetknude, blijkens een werk door hem in 1525 te Nürnberg uitgegeven, getiteld:’ Unterweisung der Messung mit dem Zirchel end Richtscheyt in Liniën, Ebeven und ganzen Korpern, welk werk in 1608 te Arnhem werd nagedrukt. Zijn beroemdste werk, vooral ook betrekking hebbende op zijne lievelingskunst, was over de verhoudingen van het menschelijk ligchaam, dat gedeeltelijk nog na zijn dood het lieht zag. Te Nürnberg 1528 verscheen dit geschrift, onder den titel: ‘Hierrinnen sind begriffen vier Bücher von Menschilichen Proportion.’ dan hetzelve viel in 1537 de eer eener fransche, in 1614-22 die eener Hollandsche (te Arnhem) en in 1591, die eener Italiaansche vertaling, (te Venetie) te benrt Voorzeker een bewijs, dat dit geschrift des meesters, althans in dien tijd, een meer dan gewone belangstelling opwekte.
Dürer doet zich als een stil, nederig en vroom gemoed aan ons voor. Of getuigt daarvoor niet die innige gehechtheid aan zijne onders, en vooral die blijkbare vereering zijns vaders, met wiens beeld zijn penseel zich reeds vroeg (1489) en ook nog later met blijkbare voorliefde bezig hield? Getuigt daarvan niet zijn afkeer van het ongebonden en wildeleven van velen der kunst zich toewijdenden? Niet slechts stuitte hem dit als jongeling in de werkplaats van Wohlgemuth, maar later ook als man te Venetie. Hier als heengedreven door de mikken eener boosaar-
{==721==} {>>pagina-aanduiding<<}
dige echitgenoot vergat hij haar niet. maar toonde in menig voortschrijven van zijne steeds durende gehechtheid ook aan haar. Hij had eene blijkbare voorliefde voor die grijze vaderstad. en voor die doukere woning, en die weinig vervrolijkende werkplaats hij het Thiergürtner Thor. Eene zwakke gezondheid doed zijne ouvermoeide werkzaamheid niets verminderen, maar tegen het einde des levens steeds toenemen. Schatten heeft hij er niet mede vergaard, want kunststukken, zelfs van zijn penseel, werden toen nog niet zoo duur betaald, daar hij voor een zijner beroemdste stukken, de tien duizend Martelaars, slechts 280 Rheinische guldens kou bedingen. Zijne geldmiddelen waren dan ook, na zijn laatste Belgische kunstreis, in geen gunstigen toestand. Nijpend gebrek heeft hij echter niet gekend. en schatten werden door hem niet gezocht. uitgenomen deze twee: een goede naam en een rustig heengaan.
En zoo is hij heengegaan en heeft men den laatsten gang met hem gedaan door dat sombere, hooggewelfde Thiergärtner Thor langs die Seilers- en Johannis Gasse, eigenlijk slechts door verstrooide huizen begrensde landwegen, naar het op een vierde uurs verwijderde Johannis Kirchhof. Te midden van honderde steenen en kruisen, van tal van zerken en van het lange gras, dat er welig tusschen opschiet, vindt gij ook zijn steen, waar geen ontcijfering van een lang opschrift u boeijen zal. maar wel dat veelbeteekende, dat diepzinnige. dat van meer dan het voorbijgegane sprekende, dat van geloof aan het eeuwige en onvergankelijke getuigende:
Enrigravit 8 April 1528.
Niet ver van hem rust zijn vriend Pirkheimer, die hem slecht een paar jaar overleefde. Maar gij ziet hiar nog menigen steen, die bekende namen voor nwen geest terugbrengt, zoo die van Veit Stoss (1542), van den schilder Sandrart (1688) en van Paumgärtner (1679). Het was een sombere zomeravond, toen wij tusschen die graven wandelden en vaak in gedachten eenwen teruggingen, om ons weder met het leven en werken dier kunstenaars bezig te honden, waarvan hier niets dan een naam te vinden was! De godsakker biedt, buiten zijne herinneringen. dan ook niets bevalligs of schooas. Hij mist zelfs die netheid. die bloemenpracht en dat vriendelijk groen, 't welk anders de begraafplaatsen, vooral in Duitschland, zoo vaak versiert en bij

{==722==} {>>pagina-aanduiding<<}
den bezoeker zulke kalme en vriendelijke aandoeningen opwekt, daar het getuigt van de zorg der levenden voor de dooden. en hoe hun stof gedekt wordt met de kleur der hope en het heeld van nieuw ontluiken!
Bij het binnenkomen der stad door het Thiergärtnerthor heeft men ter linkerhand de vrij steile hoogte, waarop de Burg zich verheft. Op het burgplein staat, of stond althans nog voor enkele jaren, eene oude eerwaardige linde. Het was eigenlijk niet veel meer dan het overblijfsel. de bouwval, het geraamte eens eenmaal magtigen lindebooms. Door ijzeren banden aan elkander gehouden, trachtte de kunst een bestaan te verlengen. waarover de natnur haar doodvonnis had geveld. Maar de oude boom was eene levende getuige van den voortijd. De keizerin Kunigunde, gemalin van keizer Hendrik H. zonde hem daar zelve voor meer dan 700 jaren geplant hebben! Zij was de levende getuige geweest van het verblijf van zoo menigen keizer met zijne hofhouding en al de daaraan verbonden praal in de vertrekken van datzelfde slot. Enkele der torens, vooral de Heidenthurm, zijn zeer ond; de laatste zelfs ouder dan de Burg. Daarin ziet men twee kapellen, boven elkander, aan St. Margaretha en St. Ottmer gewijd, met spitsbogige kruisgewelven op marmeren zuilen, met Romeinsche kapiteelen, die vooral de aandacht van den oudheidkenner verdienen. Van de Vestnerthorthurm aan de stadszijde geniet men het best het reeds door ons in den aanvang geschetste uitzigt over stad en omgeving. Sedert 1856 is een deel van het onde gehouw op nienw en smaakvol voor vorstelijk verblijf ingerigt. In de andientiezaal heeft men stukken van Wohlgemuth, Kulmbach, Burgkmair, Schänffelin. Cranach en Dürer. In de keizer-kapel prachtig houtsuijwerk van Veit Stoss. met name de beroemde Rozenkrans: eene groote tafel. in verschillende afdeclingen; met tafreelen uit het leven van Jezus; ook nog de kroning der Heilige Jonkvrouw.
Ziet gij gaarne voorwerpen tot een zelfde tijdperk of tot een bepaald onderwerp behoorende. maar uit zeer verschillende plaatsen en omgevingen te zamen gebragt, gij hebt daartoe in Nürenberg de gelegenheid. Begeef u slechts naar de verzameling op het Museum van middeneenwsche voorwerpen, het eigendom van den ondheidkindige Pickert, op het Dürerplein; of, naar Maximiliaaus Museum van Middeneenwsche overbijfselen, onder aan den voet van den Burg. Gij kunt er veel schoons en belang-
{==723==} {>>pagina-aanduiding<<}
rijks vinden, maar wij volgen u thans niet. Geenszins, omdat wij in het algemeen een afkeer van dergelijke verzannelingen en kabinetten hebben, maar, omdat de middeneeuwen en het Duitsche volksleven. met al zijne eigenaardigheden en kunsten, ons hier in Nürenberg overal te zeer in het groot omgeeft, ons op straten en pleinen. in gebouwen en bronnen, in huizen en bruggen, in wallen en torens te zeer als werkelijkheid voor de oogen staat. om het in kleine bijzouderheden in bedompte zalen te gaan opzoeken.
Zullen wij u dan voeren naar de Rosenau. een klein eiland in eene waterplas of grooten vijver, buiten het Spittlerthor gelegen? Hier heeft men lommer en grasperken. ook wel enkele bloemen en rozen, ofschoon de naam wel wat pretentiens is. Het schijnt eene zeer geliefkoosde plek voor uitspanning en genot voor Nürenbergs burgers en burgeressen, voor onden en jongen van dagen, waar natuurlijk muziek, ofschoon dan ook niet van de uitstekendste. en dans en vrolijkheid niet ontbreken. Wij hebben daar, onder de olmen en linden eenige oogenblikken rust gevonden, na een laugen dag vol vermoeijenissen. Maar de dalende avondschemering stemde daar wel. gelijk Andersen zingt 1): ‘Tot een dommelen en droomen,’ maar geeuszins van ‘lente, licht en lied,’ maar tot een droomen en leven in den voortijd, tot een mijmeren over het wonderbaar wisselende en voorbijgaande van alles wat deze grijze veste daar achter ons te aanschouwen en te denkeu geeft, en wat wel nooit treffender en natuurlijker is uitgedrukt, dan in de dichtertaal van een ander reiziger uit het verre Westen, wiens gevoelens wij ten slotte als de onze in de volgende regels pogen weêr te geven 2).

	Nurenberg.
Zie, hoe door de blaauwe heuv'len van het Frankenland bepaald. 
Aan de boorden van de Pegnitz, Nürenberg, de grijze praalt. 
 
Oude stad van ruil en arbeid, oude stad van kunst en lied, 
Spoken rond uw spitse gevels, beelden der herin'ring niet. 
 
Beelden uit de middeneeuwen, toen de keizers, ruw en stout, 
In uw sterke vesten woonden, tijd trotseerend, eeuwen oud. 
 
Toen uw rijke burgers pochten, in hun ruwe dichtertaal, 
Dat de mag van 's keizers Rijksstad nergens kende perk of paal 

{==724==} {>>pagina-aanduiding<<}

Op het slotplein staat de linde, thans geschraagd in ijz'ren band 
Door vorstinne Kunigonda daar geplaatst met eigen hand. 
 
Op de markt het gothisch venster, waar, in d'ouden heldentijd. 
Melchior zijn lied den keizer Maximiliaan heeft gewijd. 
 
't Wondre toverland der kunsten staart hier overal mij aan. 
De fonteinen, rijk gebeeldbouwd, zie ik op het marktplein staan. 
 
Boven d'ingaug van Gods tempels staat, in steen, der Heil'gen stoet 
Als Apost'len van den voortijd bicden ze ons een vredegroet. 
 
In de kerk van St. Sebaldus, slaapt diens asch, in Heil'gen gloor, 
En de twaalf Apost'len waken over 't stof. de eeuwen door. 
 
In de kerk van St. Laurentius treft het Hostie-kastije uw oog. 
't Streeft, in 't toverlicht der vensters, als een piramide omhoog. 
 
Hier, toen kunst en Godsdienst één was, werkte, wasch van mer.schengunst, 
Albrecht Dürer, vroom en nedrig, a'Evangeliebôo der kunst. 
 
Hier, in stilte en in droefheid, zwoegde hij met nijvre hand, 
Leefde hij, gelijk de zwerv'ling, die hier zoekt naar beter land 
 
‘Emigrauit,’ is het opschrift, dat gij op zijn grafzerk ziet: 
Niet gestorven - maar vertrokken - kunstenaars, zij sterven niet. 
 
Schooner schijnt de grijze stad mij, schooner ook het zonnelicht: 
Nu hij hier eens ademhaalde - hier zijn schreden heeft gerigt. 
 
Door deez' straten, breed en achtbaar, door die donkre steegjes daar, 
Zwierven eens de meesterzangers, zongen liedren ruw en zwaar. 
 
Uit de voorstad naar het Gildhuis, Tempel van hun faam, gespoed, 
Bouwden zij zich daar hun nesten, als op 't dak de zwaluw doet. 
 
Hij, die toen de spoel hanteerde, weetde ook het mystieke dicht: 
Door den smid werd d' ijzren voetmaat naar des hamers klank gerlgt. 
 
Gode dankend, die de dichtkunst deed ontluiken in haar praeht, 
Ook uit stof en asch der smidse, ook uit weefsels teêr en zacht. 
 
En Hans Suchs, die schoenen maakte, rijmde ook hier bij zang en lach. 
Hij, van twalef wijze meesters de eerste, die bakroond zich zag. 
 
Maar zijn huis is nu een bierhuis en de vloer met zand gestrooid: 
En zijn beeld prijkt boven d' ingang, waar een bloemkrans 't venster tooit. 
 
't Beeld, hier door een nedrig kunst'naar voor het nageslacht bewaard. 
Is dat van een goedig grijsaard, mat een langen, witten baard. 
 
Tot verzet van moeite en zorgen, komt de werkman s' avonds hier, 
Zet zich in des meesters armstoel, drinkt uit tinnen kannen 't bier. 
 
Weg is al die oude luister. Als van een verkleurd tapeet. 
Is geheel die beeldenwereld, die daar langs mijn zielsoog gleed. 
 
Noch uw burgers, noch uw keizers gaven u een naam op aard, 
Door uw schilder, door uw werkman: Dürer, Sachs werd gij vermaard. 
 
Dus, o Nürenberg! weergalmde 't lied hier van een vreemdeling, 
Die, gedachtenvol en peinzend, langs uw straat en pleinen ging. 
 
Waar hem elke steen dier straten, als een bloeme van het veld, 
d Ouden stamboom van het zwoegen, d' adel van den arbeid meldt 



{==725==} {>>pagina-aanduiding<<}

Anselmo Faidit.

Vrij naar Elise Polko.

Het schoone Provence, met zijn blanwen hemel en liefelijke bloemen, was het vaderland van Anselmo, de residentic van den graaf van Poiton in Aix, met zijne bekoorlijke vrouwen, de school der diehters en minnezangers.
De gansche omgeving ademde vreugde, schoonheid en genot. De liefelijke vlakte, waarin die stad gelegen was, wier muren nog een tempel van Apollo omringden, was door heuvels begrensd, waarop zich het matte groen der olijven met het zware donkere loover der vijgenboomen vermeugde. De heldere Are stroomde langs haren voet. Amandelboomen spiegelden zich iu de golven, geuren van rozen, jasmijn, oleander en oranjebloesems kruidden de lucht, en het schitterend rood der granaatbloemen versierde de bosschen. Als een welige tuin kwam voornamelijk het dal van Thonolet uit, met zijne romeinsche tuiuen; en de sombere berg Sainte Victoire, die eeus op den slag en de overwinning van Marius had neêrgezien, zag thans op een klooster van arme nonnen, onder aan zijn voet, midden in een tooverachtige wildernis van groen en bloemen, als het verborgen nest van schuwe woudduiven.
Al deze liefelijkheden moesten de dichterlijke ziel des jongelings wel betooveren, en men zegt dat Anselmo zich even zoo leerzaam getoond heeft in de dichtkunst, als hem het leeren gemakkelijk gemaakt werd. De zoetste rozenlippen leerden hem verzen opzeggen. de teederste handen bestuurden de zijne bij

{==726==} {>>pagina-aanduiding<<}
het spelen op de luit. De vorderingen van Anselmo wekten algemeene verbaziug - woorden en toonen wiessen tegelijkertijd op als de bloesem en de vrucht aan den oranjeboom; en de jangdige zanger werd beloond door de stralende oogen en den licalijken glimlach der edele gravin van Poiton, wier schittereade schoouheid zijn oerste zangen uitlokte.
De lieveling des koninklijken stadhouders. de slanke page met de donkere lokken en den vurigen blik, wiens bevalligheid en geest opgang deden, zelfs in die schitterende kringen van schoone en geestvolle mannen en vrouwen, wies echter allengs tot een jeugdig ridder op, en volgde nu zijn heer en gebieder op diens kruistocht naar Palestina. Menige traan werd om hem vergoten, menige bange zucht volgde den scheidenden jongeling, die zoo vroolijk te paard steeg als gold het een valkeniacht. Ginds in dat verre land werden wonderen van dapperheid verricht door diezelfde hand, die tot het laatste oogenblik slechts de snaren had getokkeld, en bij zijne terugkomst begroette men Anselmo Faidit als held; den zanger had men vergeten. Daarbij vond men hem schooner dan ooit. De zon van het oosten had zijn edel voorhoofd gebraind, een prachtige haard van een goudbruine kleur viel af op zijn borst, zijne gestalte scheen hooger, zijn gang en houding trotscher dan voorheen. Toch had de jeugdige ridder onder het strijden het dichten en zingen niet vergeten, en voor het eerst hief hij thans een diep treurig lied aan: - hij bezong den dood van zijn geliefden, edelen vriend en beschermheer (1198), en fantaseerde tegelijk een zoo aangrijpende melodie bij deze verzen, dat zij die haar hoorden. hunne tranen niet konden weêrhonden. Tot op dien tijd schijnt Anselmo's hart door dat gevaarlijkste aller vuren - het vuur der liefde - ouaangeroerd gebleven; hartstochtelijke vriendschap voor den overledene, poëzie, muziek en roem hadden zijn leven doorademd, en de omgang van den kweekeling der bevallige gravin van Poiton met de vrouwen, geleek slechts op het ijdele spel van den vlinder, die van bloem tot bloem fladdert. Maar zijne ziel was te dweepend, zijne fantazie te rijk en bewegelijk, om niet door de toovermacht der lielde te worden omstrengeld, en eene vrouwenstem was het, die den aangebeden lieveling der edele dames voor altijd boeide. In
het nonnenkooster aan den voet van den Saiute Victoire. woonde

{==727==} {>>pagina-aanduiding<<}
zij die zich aan het dichterhart moest hechten. tot den laatsten ademtocht.
Het dal van Thonolet was een der lievelingsverblijven van Anselmo, en bijna dagelijks voelde hij zich tot die betooverende wildernis van groen en bloemen getrokken. Dan strekte hij zich uit op het gras om te luisteren naar het veelstemmig lied der vogelen, het wellnidend gegons der kevers, en om het spel der vlinders te bespieden, tot hij nieuwe verzen begon te dichten. De liefelijkste rijmen en melodiën schenen juist hier in hem op te komen en weldra noemden de lippen des volks den weg, die naar het klooster voerde: ‘de tuin des dichters-’ Op zekeren dag stond Anselmo Faidit vóór de opene poort der kleine kloosterkapel, waar op alle uren van den dag vrome bedevaartgangers bij het wonderdoend Mariabeeld kwamen bidden, om aan de voeten van dit beeld der smart, den geringen last hunner eigene aardsche smarten neder te leggen.
Door het rollen des donders en het schitteren van het weêrlicht was de dichter dien morgen uit zijne droomen in het groen opgeschrikt, en zware droppels vielen neder. toen hij den drempel van het heiligdom overschreed.
Diep ademhalend zag hij om zich heen. Een zacht schemerlicht vervulde dit vredige oord, en vóór het beeld der Mater Dolorosa in haar blauwen met paarlen bezaaiden mantel brandde een albasten lamp. Slechts weinige vromen lagen daar geknield. als in een sluier van wierookwalmen gehuld. Daar hoorde men plotseling boven in het omtraliede choor het gezang der vromen. Ms een choor van engelen daalde het neder, door geen adem van den hartstocht ontheiligd - het waren toonen vol diepen, heiligen vrede.
De heldere bliksemstralen schenen thans slechts den geopenden hemel te verlichten, uit welks gulden poorten dit bovenaardsch gezang naar omlaag zweefde. Maar in het ‘Benedietus’ werd een solo gehoord, die plotseling de gansche kapel als bezielde en alle aanwezigen vervulde met heilige verrukking.
Ook onze dichter schrikte bij dien tooverklank uit zijn ernstige mijmeringen op! - Als een helle zonniestraal uit die bloeiende wereld, die hij zooeven vergeten had, troffon hem deze toouen. Het waren vrome woorden, geuit door een onzichtbare zangster: en nogtans stonden plotseling voor den geest des hoorders de schoone hofdames der voormalige gravin van Poiton - hij waande

{==728==} {>>pagina-aanduiding<<}
het geruisch te hooren van zijden met goud omzoomde kleeden; doorzichtige sluiers golfden voor zijn oogen voorbij, de geur van zijden haarlokken stroomde hem tegemoet. en het zoet gefluister vanbetooverende woorden greep hem aan.
Wat was dat? Als met een onoverwinnelijke toovermacht omving het, als met gouden draden omstrikte 't hem meer en meer bij iederen toon - die stem nam zijn hart en zijne fantaisie als met één enkelen greep in bezit. Hij dacht niet aan de zangster, het was de zoete klank alleeu, de wegslepende toon, waarin plotseling zijne liefde opging. ‘Wie is zij, die daar zingt?’ vroeg hij bevend aan den koster, die hem zacht en eerbiedig voorbij ging, en antwoordde: ‘Eene jonge novice!’
De donder was reeds laug bedaard, de bliksem doorkliefde niet meer de wolken - het onweder was voorbij. en de zon straalde door de bonte kerkramen. op den mantel van het Madonnabeeld.
Maar Anselmo Faidit hield die betooverende stem voor de zon zelve, waarvan hij het licht in zijn hart gevoelde. Vrij en ruim, als in de dagen zijner zorgelooste jeugd, ging hij naar huis, maar den morgen daarop knielde hij weêr in den bidstoel der kleine kapel in het klooster en blikte met heimwee naar het omtraliede choor. En door diezelfde traliën blikten twee jengdige vurige oogen naar omlaag, en ontmoetten de zijne.
Hoe het nu langzamerhand gekomen is dat beiden elkander zagen en spraken, staat nergens geschreven; men heeft slechts vernomen dat Anselmo Faidit. de held en zanger, een jengdige novice uit het klooster aan den voet van Sainte Victoire outvoerd heeft en met zijn geroofde schat in de diepste eenzaamheid gevlucht is. Bij die verrukkelijke stem behoorde namelijk, tot onuitsprekelijke blijdschap van den dichter, het liefelijkst gelaat, de meest volmaakte gestalte ter wereld, een bevallige vrouw.
Wel beweerde Anselmo dat hij eerst slechts die stem had bemind en haar steeds zon hebben aangebeden, al had zij ook in het leelijkst omhulsel gewoond. het was hem echter niet ongevallig dat juist deze woning zoo onvergelijkelijk schoon bleek. De schoone Blanche was door haar bloedverwanten voor het klooster bestemd geworden, doch haar gansche hart hing aan die lachende wereld, van wier genot zij nog slechts een onbestemd vóórgevoel had, en juist dit heimwee naar een onbekend harts-
{==729==} {>>pagina-aanduiding<<}
tochtelijk geluk had iu den klank harer stem gesidderd en het hart van Auselmo zoo machtig betooverd.
Maar hoeveel heerlijker dan in de zaligste droomen kwam het leven haar nu voor in den arm des geliefden! Niemand veroordeelde haar omdat zij hem gevolgd was, want in die wonderbaren tijd had men den grootsten eerbied voor de teekenen en wonderen der liefde, en wat in haren naam ondernomen werd en uitgevoerd waagde niemand aan te roeren. Dus baarde ook de ontvoering der jeugdige noviee slechts weinig opzien, en daar het gelukkige paar weldra uit de wereld verdween, vergat men het spoedig genoeg. En wat er nu volgt is bijna hetzelfde als het sprookje van Rinaldo en Armida - de Tronbadour en voormalige kruisridder vergat door de schoonheid zijner geliefde de gansche wereld - voor haar slechts dichtte hij, en zij zong hem zijne melodiën voor. Elken dag meende hij nieuwe bekoorlijkheden te ontdekken in de gezellin zijns levens, zijne jeugdige vrouw; haar geestvolle opgeruimdheid boeide hem niet minder dan haar bevalligheid en de klank harer stem.
Een schiler zou het tot onderwerp voor zijn penseel hebben gekozen. dat schoone paar in de eenzaamheid des wonds, als Anselmo. aan de voeten van Blanche gezeten, de luit in den arm hield, of het perkament op de knieën - zóó afgescheiden van de wereld als eens het hetooverde Doornroosje, toen de prins hare lippen beroerde.
Daar wierp het hevende zonlicht. dat door het priëel schitterde een gouden gloed op het donkere haar van Auselmo, op zijn helder voorhoofd, en de lange. donkere wimpers. Dan boog zij het met bloemen versierde hoofd over hem heen en wierp lachend den sluier harer lokken over zijn gelaat, als om hem te beschutten voor de gloeiende stralen.
De vogelen kenden haar liefelijke stem en pikten het voedsel uit haar blanke hand. en de reeën vluchtten niet, als het gelukkige paar door het wond zwierf.
In het groene woud waren zij tehuis als in hun eigen tniu. of als de wondkoning en zijne koningin in hun tooverpaleis. zooals Walter van de Vogelweide zegt in zijn minnelied:

‘Onder de linden, 
Op den heuvel 
Was onze rustplaats in 't bosch: 
Daar zult gij vinden 

{==730==} {>>pagina-aanduiding<<}

Bloemen op 't mos, 
Bij het woud, in een dal: 
Fandaradei zong de nachtegaal.’ 

Maanden en jaren van het reinste gelnk vlogen ongeteld voorbij over de hoofden der gelieven, en gedichten van allerlei soort, die zoete ‘lays’ (liederen). de ‘cervantes’ (minnedichten), de ‘chansons’ en cansonetten wiessen op als bloemen in de lente.
Maar, zooals de onde boeken vermelden, mocht een Armida een Rinaldo niet al te lang boeien, ja zelfs vronw Venus kon den Tanahanser niet bij zich honden. toen hij klaagde:

‘Mijn leven is reeds krank geworden, 
Ik blijf niet lang meer hier.’ 

Het verlangen des mans naar het veel bewogen leven daar buiten, naar de gewone wisseling van tooneeleu, naar den zoeten spijs des roems en der eer. dien Anselmo Faidit eenmaal dagelijks placht te genieten - ontwaakte ook in de ziel van den Tronbadour. Niet voor het oor eener enkele werden al die liederen gedicht - hij gevoelde het, een wereld moest ze hooren.
En langzaaru viel er een schaduw op het voorhoofd des dichters, langzaam daagde er een trek van diepe vermoeidheid op oogen en lippen - de Init bleef ouaangeroerd en de verzen vloeiden niet meer.
Maar Anselmo klaagde niet - hij liet niet af. zijne liefde en gehechtheid te toonen - alleen gevoelde Blanche met een doodelijken angst, dat er iets vreemds tusschen hen oprees en zich uitbreidde als een nevelachtige sluier - en de helderziende blik van een lief hebbend vrouwenhart bespeurde ook de oorzaak van dit droevig verschijnsel. Nu was het de schoone vrouw die haar man smeekte om met haar terug te keeren in de wereld - zij zelve wist het zoover te brengen, dat zij schertste over zijn verwelkte lanweren en hem gebood. om frissche twijgen te verzamelen. Zij behoefde niet lang te bidden - Anselmo gehoorzaamde dezen wensch van zijne ‘gebiedster’ zoodra hij maar kon, en het schoone paar kwam nu even plotseling in Aix weer te voorschijn als het vroeger daaruit verdwenen was.
Maar de bewondering der wereld is kort als een ademtocht, en het spreekwoord: ‘Uit het oog, uit het hart’! werd reeds bewaarheid, want de eens zoo gevierde zangen van Anselmo werden niet meer gehoord - thans zong men andere verzen, door nienwere dichters gemaakt.

{==731==} {>>pagina-aanduiding<<}

Niets is zoo moeilijk te dulden voor de eerzucht eens dichters als de vergetellieid, en toen nu de eens zoo bewonderde zanger ondervinden moest, dat men hem vreemd aanzag, en dat geen zijner liederen, die vroeger op de lippen des volks zweefden, hem meer tegenklonk, overviel hem een diepe zwaarmoedigheid. De snaren zijner lnit raakte hij niet meer aan, en zij schenen voor altijd verstomd ‘ces bons mots et ces bons sons.’ die men eenmaal zoozeer had bewonderd, en noch de liefkozingen zijner bekoorlijke vrouw, noch haar smeeken, ja zelfs niet hare tranen vermochten hem wakker te schndden uit den doodslaap zijns geestes, waarin hij meer en meer wegzonk.
Slechts de ware liefde eener vrouw kan hier hulp vinden, en na menigen slapeloozen nacht kwam Blanche op zekeren morgen met een opgeruimd gelaat bij Anselmo, legde haar teedere hand op zijn voorhoofd en sprak:
‘Richt u op, gij zult en moogt niet meer treuen! Weêr zult gij verrijzen in het hart nws volks, dat u weêr zal eeren en liefhebben als te voren! Van stad tot stad willen wij trekken en uwe wonderbare melodiën op nwe nieuwe verzen laten hooren! Heb ik de stem, die eenmaal uw hart overwon, niet gekregen, om haar te gebruiken in de dienst van den heer mijns harten? Zij heeft nog niets van hare frischheid verloren, en luid en helder zal ik haar doen klinken, tol uw roem en uwe eer - met uwe woorden en uwe toonen! En schooner dan ooit zal ik zingen, want ik zing voor den man dien ik liefheb!’
En werkelijk geschiedde het.
Tot aller verbazing vertoonde zich Anselmo Faidit in de paleizen der grooten en op de sloten der rijken, met zijne bloude vrouw, als eenvoudig luitspeler op hunne feesten. Maar de liefelijkste stem ter wereld zong bij de toonen der luit zijne verzen en melodiën, en nooit meende men iets schooners. iets treffenders te hebben gehoord. Hierbij schitterde het gelaat van Blanche als verheerlijkt, en hingen hare schoone zachte oogen met geestdrift aan de gestalte van Auselmo.
Met haar gouden lokken en de uitdrukking der reinste liefde in hare oogen, geleek zij op die zingende engelen der Fiesole. wier onvergelijkelijke gestalten men nimmer vergeet, als men ze eenmaal gezien heeft.
Toch bleef zij, ondanks de menigte die bewouderend om haar heendrong, de schoone novice achter de tralies der kloosterka-
{==732==} {>>pagina-aanduiding<<}
pel, en geen ongepaste scherts. geen vrijpostig woord waagde men haar te zeggen. Men wist niet wat men meer moest bewonderen, de verhevene ingetogenheid dier zonderlijke verschijning, de zoete toonen, die aan haar bevallige lippen ontvloeiden, of de liefe'ijke woorden, de vloeiende rijmen en de zachte smeltende toon der melodie.
De naam van Anselmo Faidit begou plotseling te herleven; wederom sprak men van den dichter en zanger als in het schitterendste tijdperk zijns roems; men bewonderde het edele paar, zooals men er nooit een had bewonderd, en voortaan mochten zijne verzen en hare stem bij geen feest meer ontbreken, volgens de zeden in dien tijd, toen muziek en poëzie de eereplaats bekleedden. Hij had een nienw soort van verzen uitgevonden, die, outstaan in de eenzaamheid in het wond, den naam droegen van ‘Monologen en Gesprekken.’ Voornamelijk werd een gesprek over de Wonderen der liefde beroemd. Het draagt den titel: ‘Herregia dels Preyeres,’ maar niets zoo bevallig als de wisselende melodiën, die Anselmo daarop gezet heeft! Wat schitterden zijn oogen van trots en geluk, als hij het zingen van Blanche, tot prijs der liefde, zijner liefde accompagneerde, Blanche, de eerste en eenige vrouw, die ooit als zangster en gezellin eens troubadours in de zalen der grooten verscheen. Enkel en alleen aan hare stem was Anselmo zijn veruieuwden roem, den hoogeren glans zijns naams verschuldigd. En weldra was er inderdaad geen grooter, beroemder naam dan de zijne, niet slechts in Provence, maar alom in alle oorden.
Hoe vereerd waren zij, de hooggeplaatste vronwen, als de edele troubadour een gedicht aan haar opdroeg - vorstinnen, hertoginnen, markiezinnen en ‘gentils femmes desquelles les maris s'estimaient grandement heureux,’ volgens de oude geschiedboeken, als de hooggeroemde dichter hunne vrouwen opvoerde in zijue verzen, in de schoone langue provençale.’
Voor het een of andere lied aan een dame, legde men de rijkste geschenken aan de voeten des zangers: geborduurde kleederen, wapens en goud - ja zelfs schonk men hem de edelste rossen, met dekken versierd, waarvan de zoomen met paarlen en edelgesteenten bedekt waren. En daarbij zagen schoone oogen teeder naar hem op, van schoone lippen hoorde bij liefelijke woorden en teedere handen drukten hem een lauwerkrans op het voorhoofd.

{==733==} {>>pagina-aanduiding<<}

Aldus werden in die gulden dagen liefde, poësie en muziek verheerlijkt.
Maar 's avonds knielde Anselmo Faidit neder aan de voeten zijner vrouw, haar teedere handen met kussen bedekkend en bij haar liefelijken aanblik allen roem en alle eer vergetend. Slechts zijn geluk, dat hij aan haar was verschuldigd, bleef hem dan bij.
Nadat hij weinige jaren op deze wonderbare wijze geleefd had, nog in den bloei zijner schitterende schoonheid, werd die dichter geknakt - de liefelijke lippen, die zijn verzen en melodiën zoo zuiver weêrgaven, verstomden, Blanche werd plotseling ziek en, alsof nu haar offer volbracht was, zij stierf glimlachend en onbezorgd als een kind in de armen van haar wanhopigen echtgenoot.
Sedert dien dag waren het slechts klaag- en rouwliederen, die de borst des gevierden tronbadours deden ontvlammen, hij kon niet leven zonder de lieve ontslapene, hoevele andere schoone vrouwen hem ook trachtten te troosten. Zijn leven was niets meer dan een martelaarschap.

Las! si j'avais pouvoir d'oublier 
Sa beauté - son bien dire 
Et son très doux regarder 
Finirait mon martyre!’ 

Zijne smart nam slechts een einde met den dood - hij kon zijne bekoorlijke gezellin niet vergeten. Anselmo Faidit stierf in de lente van het jaar 1220.






{==735==} {>>pagina-aanduiding<<}

Arthur Schopenhauer.

Door H.F. Waller.

II.

‘O! welk een wonder heb ik gezien! In deze wereld, zoo vol van allerlei zaken en lichamen, lagen er twee daarvan voor mij: beide voorwerpen hadden gewicht, eenen regelmatigen vorm, waren schoon voor het oog. Het eene was eene vaas van jaspis, met gouden rand en hengsels; het andere was een organisch ding, uit het dierenrijk, een mensch. Nadat ik beide van buiten genoeg bewonderd had, vroeg ik den genius, die mijn leidsman was, mij ook in hun binnenste eenen blik te laten slaan. Het werd mij toegestaan. In de vaas vond ik alleen den drang der zwaartekracht en een zeker dof onbestemd streven, dat chemische verwantschap bleek te zijn. Maar toen ik in het andere lichaam was binnengeleid, toen zag ik iets, dat mij onuitsprekelijk verbaasde. Het gaat in ongeloofelijkheid alle ooit verdichte sprookjes en fabelen te boven. Toch wil ik het verhalen, op gevaar af van geen geloof te vinden. In dat voorwerp dan. of liever in zijn bovenste deel, hoofd genoemd, dat van buiten een ding is als alle andere, en, even als zij, in de ruimte begrensd is, gewicht heeft, enz., vond ik niets minder dan - de geheele wereld. De wereld, en de geheele ruimte, waarin alles is, dat bestaat, en den ganschen tijd, waarin dat alles zich beweegt, en al wat beide vervult, met al zijne bonte kleuren en tallooze vormen. Ja, wat het vreemdste is, mij zelv' vond ik daarin rondwandelen.
En zoo steekt dan, werkelijk en waarachtig, de geheele wereld

{==736==} {>>pagina-aanduiding<<}
in dat ding, dat niet grooter is dan de kop van eene kool. Bij gelegenheid slaat de beul het met éénen houw af, en de wereld zou dan verdwenen zijn, zoo die dingen niet voortwoekerden als de paddestoelen, zoodat er altijd genoeg zijn, om de in nacht en nevel verzinkende wereld weêr op te vangen. Als een bal dien zij elkaâr toekaatsen, wordt zij door hen zwevende gehouden; zij is eene voorstelling, die aan allen gemeen is. De gemeenschappelijkheid van die voorstelling noemen zij objektiviteit.’
Op deze wijze - wij wisten het reeds dat hij veel fantasie had - heeft Schopenhauer, ergens iu meergemelde onuitgegevene Erstlingsmanuscripte, lucht gegeven aan zijne geestdrift voor het idealisme.
Wat is idealisme? Dus vraagt wellicht iemand, die weinig of niet aan philosophie gedaan heeft, en toch mijne eerste bladzijde las, niet wetende, zich niet herinnerende althans, dat mijne belofte, van de metaphysica te laten rusten, zich tot mijn eerste deel alleen bepaalde. Wat is idealisme?
Onze wijsgeer zegt: ‘Den leeken in de philosophie, waartoe’ - ‘men bedenke dat een door miskenning verbitterd man het woord heeft - vele doctoren in de wijsbegeerte behcoren, moest het gebruik van het woord idealisme geheel ontzegd worden. Zij stichten daarmede allerlei verwarring. Nu eens verstaan zij daaronder spiritualisme, dan weder zoo ongeveer het tegendeel van platheid en gemeenheid (Filisterei). De woorden idealisme en realisme loopen niet in het wild, zijn geene schapen zonder herder, maar hebben hunne bepaalde philosophische beteekenis. Hij, die iets anders meent, moet dan maar een ander woord gebruiken. De tegenstelling van idealisme en realisme heeft betrekking op wat gekend wordt, het objekt. De strijd van het spiritualisme met het materialisme loopt over het waarnemende wezen zelf, het subjekt. De tegenwoordige onwetende knoeiers verwarren idealisme met spiritualisme.’
Maar welke is nu die bepaalde wijsgeerige beteekenis, waarvan Schopenhauer in dezen niet zeer malschen uitval spreekt?
Door idealisme verstaat men de philosophische richting, die beweert: de wereld, gelijk wij haar waarnemen, bestaat alleen in onze voorstelling. Het realisme daarentegen houdt vol, dat de wereld, ook zonder dat er een waarnemend persoon (subjekt) ware, toch met al hare wisselende vormen en bewegingen in

{==737==} {>>pagina-aanduiding<<}
tijd en ruimte aanwezig zou zijn, gelijk wij haar tasten en zien.
Thans, nu ik pogen ga, mijnen lezers eenig denkbeeld van Schopenhauer's systeem te geven, ligt deze quaestie het eerst aan de beurt. Daarmede begint dan ook het door hem van 1814-1818 te Dresden geschrevene werk, dat zijn belangrijkste geschrift is gebleven. Hij gaf daaraan den titel: ‘De wereld als wil en voorstelling.’ 1) In dat opschrift heeft hij de hoofdgedachte van zijn stelsel uitgesproken.
De wereld toch heeft, volgens hem, twee bestaanswijzen: de eene in onze hoofden, de andere op zich zelv'. Zij is onze voorstelling, maar zij is tevens wil.
Voorshands hebben wij nu alleen met de wereld als voorstelling te doen. Wat Schopenhauer daaronder verstaat, hebt gij reeds begrepen. De mensch maakt de wereld tot wat zij is. Onze hersenen zijn zoo ingericht, dat wij de dingen in tijd en ruimte waarnemen, en dat de wereld zich als eene keten van oorzaken en gevolgen, als een groot kausaalverband aan ons voordoet. Alleen omdat er waarnemende wezens zijn, is er eene wereld. Haar bestaan, haar zóó bestaan althans, is relatief. Zij is onze voorstelling.
Schopenhauer was hiervan vast overtuigd. Ergens in zijne dissertatie lezen wij: 2) ‘Men moet van alle goden verlaten zijn, om te meenen, dat de waarneembare wereld buiten ons, gelijk zij de ruimte in hare drie afmetingen vult, zooals zij zich daar voortbeweegt in den onverbiddelijken loop des tijds, bij iederen tred door de geene uitzondering kennende wet der causaliteit geregeld wordt, en in al deze opzichten die wetten alleeu volgt, die wij kunnen aangeven, vóór eenige ervaring - dat, zeg ik, zulk eene wereld daar buiten ons, gansch objectief en werkelijk, zonder ons toedoen voorhanden zou zijn, en dan alleen door de aandoening der zintuigen, in ons hoofd zon geraken, waar zij dan nu, even als daar buiten, nog ééns aanwezig ware.’
En op de eerste bladzijde van het werk, dat thans voor ons ligt, lezen wij: ‘Geene waarheid is stelliger, van alle andere onafhankelijker en minder bewijzen behoevende, dan deze, dat

{==738==} {>>pagina-aanduiding<<}
alles, wat door ons waargenomen wordt, deze geheele wereld - voorstelling van den mensch is.’
Menigeen glimlacht, als hij deze stoute verzekeringen leest. Het wil er niet bij hem in, dat de wereld, die hij om zich heen waarneemt, alleen zóó bestaan zon, omdat zijn kenvermogen zóó is ingericht. Hoe? de zon met haren glans en gloed is niet meer dan eene aandoening onzer hersenen? En wie zóó vraagt, staat met zijne onwillige verbazing niet alleen, maar is in goed gezelschap. Men zal althans niet aarzelen, denk ik, dat van Göthe zóó te noemen. Göthe - zóó verhaalt ons Frauenstädt - door Schopenhauer in een gesprek over dit onderwerp gewikkeld, staarde hem met zijne schitterende jupitersoogen aan: ‘Wat? Het licht zou er niet zijn, als ik het niet zag? Neen! gij zoudt er niet zijn, als het licht u niet zag.’
Met eene enkele phrase - kome zij ook uit den mond van Göthe - is het idealisme evenwel niet geveld. Hoewel het mijne bedoeling volstrekt niet is, deze qnaestie eenigzins volledig te behandelen, het pro en contra te wikken en te wegen, zoo laat ik u gaarne Schopenhauer zelv' eene wijl hooren, zijne zaak bepleitende:
‘De wereld is mijne voorstelling. Ziedaar eene stelling, waarmede het gelegen is, als met de axioma's van Euclides. Ieder moet haar als waar erkennen, zoodra hij haar verstaat; al wordt zij niet terstond verstaan door ieder die haar hoort. Deze stelling ons helder gemaakt, en daaraan vastgeknoopt te hebben het probleem omtrent de betrekking van het ideale tot het reale, d.i., van de wereld in ons hoofd tot de wereld buiten ons hoofd, dat maakt, met het vraagstuk van de morele vrijheid, het kenmerkend karakter uit der nieuwere philosophie. Duizenden van jaren had men het alleen met objektief philosopheren beproefd. Toen ontdekte men eindelijk, dat onder de vele dingen, die de wereld zoo raadselachtig en geheimzinnig maken, allereerst dit behoort, dat haar aanzijn, hoe onmetelijk en kolossaal zij ook zijn moge, toch aan eenen enkelen draad hangt. Deze draad is het bewustzijn van den mensch.’
‘Daarom moet de ware philosophie altijd idealistisch zijn: ja zij moet het zijn, zoo zij ook maar eenigzins eerlijk zal wezen. Want niets is zekerder, dan dat niemand ooit buiten zich zelv' kan treden, om zich met de buiten hem liggende dingen onmiddelijk te vereenzelvigen. Alles waarvan hij zeker e.d.i.

{==739==} {>>pagina-aanduiding<<}
onmiddelijke kennis bezit, ligt in den kring van zijn bewustzijn. Buiten dit bewustzijn kan er voor hem geene onmiddelijke gewisheid zijn: en zulk eene moeten toch de eerste gronden van eene wetenschap hebben. Op het empirische standpunt van de overige wetenschappen gaat het zeer wel aan, de wereld buiten ons eenvoudig als bestaande aan te nemen. Maar de philosophie behoort terug te gaan tot het eerste en oorspronkelijke. Het bewustzijn alleen van den mensch is onmiddelijk gegeven: daarom is de philosophie idealistisch, tot de feiten van dat bewustzijn bepaald.
Het realisme, dat zich aan het verstand van den grooten hoop aanbeveelt, door dat het den schijn heeft van werkelijkheid en feiten te geven, gaat van eene gansch willekeurige onderstelling uit, en is een ijdel luchtkasteel. Over het allereerste feit toch springt het heen, dit namelijk, dat al wat wij kennen, in den kring van ons bewustzijn blijft. Want, dat het bestaan der dingen, hun objektief bestaan, de waarneembare wereld, gelijk zij zich aan ons voordoet, tot voorwaarde heeft iets dat waarneemt, en dat dus de objektieve wereld alleen als voorstelling bestaat, is geene hypothese, nog minder eene machtsprenk, of ook wel eene paradox, opgeworpen om eens te kunnen disputeren. Maar het is de stelligste en eenvoudigste waarheid, die daarom alleen moeilijk begrepen wordt, omdat zij eigenlijk al te eenvoudig is, en niet iedereen nadenken genoeg bezit, om tot op de eerste elementen van zijn weten terug te gaan.’
Hier houdt gij den redenerenden wijsgeer staande. Nu ja! zegt gij, dat de wereld niet waargenomen kan worden, zoo er geen waarnemend wezen is, dat zij niet gezien kan worden in geval er niemand is die ziet, of om philosophische taal te spreken, dat zij geen objekt kan zijn, tenzij er een subjekt bestaat, dat is natuurlijk. Gij komt in verzoeking dit eene waarheid te noemen, die in de volkstaal hij zeker nuttig zoogdier vergeleken wordt. Maar de vraag is, zegt gij, of de wereld niet op dezelfde wijze, in ruimte en tijd, met hare vormen en kleuren zon prijken, al ware er niemand die haar zag.
Gij ontzegt den idealist in elk geval het recht, om dit voor onmogelijk te verklaren.
Schopenhauer heeft deze bedenking voorzien en vervolgt:
‘Dat de objektieve wereld bestaan zon, ook wanneer er geen

{==740==} {>>pagina-aanduiding<<}
kennend wezen bestond, schijnt wel bij den eersten opslag gewis, omdat het zich in abstracto denken laat, zonder dat de tegenstrijdigheid aan het licht komt, die daarmede gepaard gaat. Maar beproef nu eens deze abstracte gedachte te realisereu, d.i. haar terug te brengen tot aanschouwelijke voorstellingen, van welke alleen zij toch (gelijk al wat abstract is) inhoud en waarheid kan ontvangen. Gij wilt dus eene objektieve wereld, eene wereld gelijk wij haar waarnemen, voor uwe verbeelding brengen, zonder dat er een waarnemend subjekt is. Maar gij bespeurt dan immers ras, dat, wat gij u daar voorstelt, in waarheid het tegendeel is van wat gij zocht. Het gaat immers niet buiten uw eigen hoofd om, maar gij hebt eenvoudig nogmaals u eene objektieve wereld voorgesteld, dus juist wat gij wildet uitsluiten. Want deze waarneembare en werkelijke wereld is maar eene gewaarwording onzer hersenen; daarom ligt er eene tegenstrijdigheid in de meening, dat zij, ook onafhankelijk van alle hersenen, en toch op dezelfde wijze bestaan zou 1).’
Schopenhauer geeft daarop nog eene bedenking aan, die gemaakt zon kunnen worden tegen het idealisme:
‘Een hoofdargument tegen mijne opvatting, de bedenking die bij iedereen, duidelijk of onduidelijk, oprijst, is deze: ook mijn eigene persoon is objekt voor andere personen, wordt door hen waargenomen, is dus hunne voorstelling; en toch weet ik zeker, dat ik bestaan zon, ook al bestonden die mij waarnemende personen niet. En in dezelfde verhouding waarin ik tot hunne hersenen, tot hun kenvermogen sta, staan alle andere voorwerpen tot mij: zij zouden dus ook bestaan, al nam ik nen nie waar.
Het antwoord op deze bedenking - want ik zou al citerende te uitvoerig worden - komt hierop neder: Ik zelf ben ook maar eene voorstelling van mijn eigen intellekt. Namelijk, als objekt, d.i. als in de ruimte eene plaats beslaande en mij bewegende. Mijn eigen iichaam ken ik als uitgebreid in de ruimte b.v. alleen door de gewaarwording van mijne hersenen. Mijne zintuigen nemen mijn lichaam waar, even als dat van an-
{==741==} {>>pagina-aanduiding<<}
deren, en daarop ontstaat de voorstelling daarvan in mijn hoofd. En het doet er weinig toe, voor onze quaestie althans, of de hersenen, waarin die voorstelling plaats heeft, mij of een ander toebehooren. Wanneer dus mijne eigene persoon, om als zoodanig te bestaan, de hersenen, het kenvermogen noodig heeft, dan zal dat althans wel doorgaan ten opzichte van de voorwerpen buiten mij.
Nog noemt Schopenhauer het vasthouden van het idealistische standpunt een noodzakelijk tegenwicht tegen het materialistische. Het realisme voert tot materialisme, meent hij. ‘Want, levert de empirische waarneming ons de dingen, gelijk zij werkelijk zijn, ook onafhankelijk van ons kenvermogen; dan geeft die ervaring ook de orde der dingen zooals zij is, dus de ware en eenige wereldorde. Deze weg voert tot de meening, dat er werkelijk maar één ding bestaat; de materie, wier verschillende wijzigingen en werkingen alles tot stand brengen. De loop der natuur wordt hier dus de absolute wereldorde. Om deze gevolgtrekking te ontvluchten, werd, zoo lang het realisme onbestreden vaststond, het spiritualisme in het leven geroepen, waarbij eene tweede substans, buiten en naast de materie werd aangenomen, dus eene onstoffelijke substans. Dit door de ervaring veroordeelde en onbewijsbare, onbegrijpelijke dualisme en spiritualisme, werd door Spinoza geloochend, en in zijne onwaarheid tentoongesteld door Kant, die dit doen mocht, omdat hij tegelijk het idealisme zijn rechtmatig deel gaf. Want met het realisme valt het materialisme, als welks tegenwicht men het spiritualisme verzonnen had, van zelf weg, dewijl alsdan de materie, zoowel als de loop der natuur, het in tellekt tot voorwaarde heeft, omdat zij alleen in de voorstelling van het verstand bestaan. Daarom is tegenover het materialisme het schijnbare en valsche redmiddel, het spiritualisme, het werkelijke en ware het idealisme, dat een voldoend tegenwicht geeft aan de afhankelijkheid waarin de loop der natuur ons gevangen houdt, omdat het de buitenwereld af hankelijk van ons naaakt. De wereld, waaruit ik door den dood wordt weggerukt, bestond aan den anderen kant in mijne voorstelling.’
Deze bestrijding van het materialisme zal menigeen onvol- 1)

{==742==} {>>pagina-aanduiding<<}
doende voorkomen. Ik ken menschen, die het stukje door Prof. van der Wyek geschreven in het tijdschrift de Gids, ten opschrift hebbende: ‘Anti-materialisme,’ 1) dat geheel in dezen geest is opgesteld, zeer onbevredigd uit de hand gelegd hebben. Zij hadden verwacht daarin onmiddelijk en rechtstreeks gehandhaafd te zien dat geloof aan de onzienlijke dingen, die godsdienstige waarhedeen, die zij door hiet materialisme bedreigd zagen.
Zulk eene handhaving kan men echter evenmin bij Schopenhauer vinden, als bij het positivisme van Auguste Comte. Dit laatste wil ook van het materialisme niet weten, maar heeft, dunkt mij, geene andere kans om zich dien vijand van het lijf te houden, dan door te grijpen naar het idealistische schild.
In zekeren zin wordt het goed recht van het materialisme door Schopenhauer erkend. Het is even waar, zegt hij, dat het waarnemende subjekt een voortbrengsel is der materie, als dat de materie louter voorstelling is van het subjekt, het verstand. Het materialisme noemt hij de philosophie van het subjekt, dat hij zijne rekeniing zich zelf vergeet. Beide, het intellekt en de materie, zijn onafscheidelijk verbonden, bestaan alleen door elkander. Zij zijn beide abstracties, en hebben samen hunnen wortel in den wil. Zij zijn de twee uiterste polen van de wereld als voorstelling.
Ook om het curieuse van den vorm zij het mij vergind de aandacht van den lezer te vestigen op eene samenspraak, welke Schopenhauer het subjekt en de materie laat honden. Het subjekt vangt aan:
‘Ik ben en buiten mij is niets, want de wereld is mijne voorstelling.

De materie.

Vermetele waan! Ik, ik ben: en buiten mij is niets. Want de wereld is mijn voorbijgaande vorm. Gij zijt alleen resnl taat van een deel van dien vorm, en uw bestaan is toevallig.

Het subjekt.

Welk eene dwaze aanmatiging! Gij noch nwe vorm zoudt bestaan zonder mij: ik ben de voorwaarde van uw aanzijn.
‘Wie mij weg denkt, en dan meent u nog te kunnen denken, dwaalt erbarmelijk. Want uw bestaan buiten mijne voorstelling is eene volstrekte tegenstrijdigheid, een houten ijzer. Gij bestaat’ beteekent alleen ‘gij wordt door mij voorgesteld.’

{==743==} {>>pagina-aanduiding<<}
‘Mijne voorstelling is de plaats van uw aanzijn: daarom ben ik er de eerste voorwaarde van.’
Zoo twisten deze beide abstracties nog eenigen tijd voort; wie er belang in stelt, kan het in het oorspronkelijke nalezen. 1)
Zij eindigen met het ééns te worden:

Samen.

Zoo zijn wij dan onafscheidelijk verbonden, als noodzakelijke deelen van één geheel, dat ons beiden omvat, en alleen door ons bestaat. Een misverstand slechts kan ons vijandig tegenover elkander plaatsen, en één van ons verleiden om te bestrijden het aanzijn van den anderein, waarmede zijn eigen bestaan staat of valt.

Wat tot nu toe te berde kwam, heeft eigenlijk alleen betrekking op wat men het éénvoudige idealisme zou kunnen noemen. Hieraan sluit zich dat van Kant aan. Deze zegt niet alleen: de waarneembare wereld bestaat enkel in onze voorstelling. Maar hij beweert dat de begrippen van ruimte, tijd en causaliteit aangeboren begrippen zijn, die door ons verstand in de dingen die buiten ons zijn worden gebracht.
Men kan het éénvoudige idealisme aannemen, en het Kantiaansche verwerpen. Hiervan is een levend bewijs Prof. van der Wyck, die herhaaldelijk verklaard heeft 2) in de bestrijding der aangeboren begrippen volkomen overeen te stemmen met Prof. Opzoomer. De Utrechtsche en de Groningsche professor meenen dat het begrip van ruimte enz. aan de ervaring ontleend is. Anguste Comte rekent het even nutteloos en ouvruchtbaarals onmogelijk, te bepalen, welk deel aan de oorspronkelijke inrichting van ons verstand, welk deel aan de ervaring toekomt. Maar Kant, en op zijn voetspoor Schopenhauer, achten het bewijsbaar dat de begrippen van ruinte enz. oorspronkelijk in ons kenvermogen liggen.
In de bewijzen wijkt Schopenhauer van Kant hier en daar af. Vooral in de quaestie der causaliteit. Het eenvoudigste, meest afdoende bewijs daarvóór dat het begrip van oorzaak en gevolg in ons ligt, vóór alle ervaring, vindt Schopenhauer in de noodzakelijkheid om van de gewaarwording, die door de zintnigen tot ons komt, eenen overgang te maken, te beslniten tot eene oorzaak buiten ons. Ik zie b.v. eene tafel, d.i. mijn zintuig ontvangt eenen zekeren indruk. Nu kan ik er

{==744==} {>>pagina-aanduiding<<}
niet toe komen om uit dien indruk tot eene oorzaak daarvan buiten mij te besluiten, tenzij er een aangeborene wet in mij is, die mij daartoe brengt.
Het voornaamste bewijs voor de idealiteit van het begrip ruimte vindt hij met Kant daarin, dat wij alles wegdenken kunnen, maar de ruimte niet.
Dat het begrip van tijd vóór alle ervaring in ons ligt, acht hij reeds bewijsbaar, uit de wet der traagheid, volgens welke de tijd alleen noch rust noch beweging kan veroorzaken.
't Is hier de plaats niet, om ons in de vraag, de moeilijke vraag naar de geldigheid dier bewijzen te verliezen. Mijn oogmerk is alleen een denkbeeld van Schopenhauers systeem te geven, en ter bereiking van dat doel heb ik genoeg, omtrent het eerste boek gezegd. Niet op losse gronden was Schopenhauer het idealisme toegedaan. De verklaring die ik prof. M. des Amorie van der Hoeven, in eene zijner schitterende improvisatien, gehouden in het Athenaeum Illustre te Amsterdam, heb hooren afleggen: ‘Ik ben een onverbeterlijke idealist,’ zou ook zeer goed in den mond van onzen wijsgeer gevoegd hebben. Hij achtte, het is ons gebleken, het idealisme, het aanvangspunt van alle waarachtige philosophie en schreef daarom als motto voor zijn eerste boek:
‘Sors de l'enfance, ami, réveille-toi.’
Laat mij een oogenblik onderstellen, dat gij aan die roepstem gehoor gegeven, de kinderschoenen uitgetrokken, u de oogen uitgewreven hebt. Welaan, alle dingen hebben voor ons, als waarneembare, objektieve buitenwereld, in ruimte en tijd, door de wet van oorzaak en gevolg verbonden, alleen daarom een bestaan, omdat ons kenvermogen zóó is ingericht. Dus, wat de wereld op zich zelv' is, dat kunnen wij niet weten, sprak Kant. Zij heeft wel een bestaan op zich zelv', maar dat is voor ons ontoegankelijk. Schopenhauer meent verder te kunnen komen.
Nogmaals laat ik hem het woord, eene bladzijde aanhalende uit zijne Kritik der Kantischen Philosophie, waarin hij spreekt over de gedachte die de kern van Kants kritik der reinen Vernunft is en tevens over het recht van Kant, om aan de mogelijkheid eener metaphysica te wanhopen 1).

{==745==} {>>pagina-aanduiding<<}

‘Kant, zegt hij, plaatste zich op het standpunt zijner voorgangers, de dogmatische wijsgeeren, en ging dus even als zij, van de volgende stellingen uit: 1. Metaphysica is de wetenschap van wat buiten de mogelijkheid van alle ervaring ligt. 2. Dit kan nooit gevonden worden volgens wetten, die zelv' eerst aan de ervaring ontleend zijn. Maar dat alleen, wat wij vóór en dus onafhankelijk van alle ervaring weten, kan verder reiken dan zij. 3. In onzen geest zijn werkelijk eenige begrippen van die soort te vinden; men noemt ze begrippen der zuivere rede.’
‘Zoover gaat Kant met zijne voorgangers samen. Maar hier scheidt hij zich van hen.’
Zij zeggen: ‘Deze grondbegrippen der zuivere rede drukken uit de absolute mogelijkheid der dingen; eeuwige waarheden zijn het, bronnen voor de kennis van het wezen der dingen (ontologie). Zij staan boven de wereldorde; gelijk het fatum boven de goden der oudheid stond.’
‘Kant zegt: ‘Deze grondbegrippen zijn louter vormen van ons verstand, wetten niet geldende voor het werkelijke zijn der dingen, maar voor onze voorstellingen aangaande hen. Zij zijn daarom alleen van kracht voor onze opvatting van de dingen, en kunnen dus niet reiken tot buiten de mogelijkheid van alle ervaring, waarop het toch, volgens artikel 1 gemunt was. Want juist deze aprioriteit, dit van te voren vaststaan dezer denkvormen, snijdt ons, omdat zij alleen op hunnen subjektieven oorsprong berusten kan, voor altijd de kennis af van het wezen, het innerlijke wezen der dingen op zich zelv', en beperkt ons tot eene wereld van louter verschijnselen. Wij kunnen dus niet eens a posteriori, laat staan a priori, de dingen kennen gelijk zij on zich zelv' zijn. Daarom is metaphysica onmogelijk en in hare plaats treedt kritiek der zuivere rede.’
‘Tegenover het onder dogmatisme staat Kant hier volkomen als overwinnaar. Daarom hebben allen, die na hem poogden een metaphysisch systeem te stichten, geheel andere wegen moeten inslaan, als hunne voorgangers. Het goed recht van mijne poging wil ik thans aantoonen.’
‘Toetst men namelijk bovenstaande bewijsvoering nauwkeurig, dan zal men moeten toestemmen, dat zij begint met eene cirkelredenering. Deze ligt in de stelling (Prolegomena, § 1. onder anderen duidelijk door Kant geformuleerd: De bron der

{==746==} {>>pagina-aanduiding<<}
metaphysica mag niet uit de ervaring vloeien. Hare gondstellingen en grondbegrippen mogen nooit uit de ervaring, noch uitwendige, noch iuwendige, genomen zijn.’
‘Om deze kardinale stelling te bewijzen wordt niets aangevoerd dan een argument uit de etymologie van het woord metaphysica.’
‘Wezenlijk is het dus met de zaak gelegen. De wereld en ons eigen bestaan doen zich noodzakelijk als een raadsel aan ons voor. Nu wordt maar voetstoots aangenomen, dat de oplossing van dit raadsel niet uit eene grondige kennis van de wereld zelv' kan worden gevonden, maar dat zij gezocht moet worden in iets, dat geheel van de wereld onderscheiden is (want dat beteekent dan toch: boven de mogelijkheid van alle ervaring uitgaande). Dus zou dan van die oplossing alles moeten uitgesloten worden, waarvan wij eenige onmiddelijke kennis hebben (want dit wordt aangeduid door “mogelijke ervaring, zoowel inwendige als uitwendige.”) En men zou dan die oplossing moeten zoeken in dat, waartoe wij alleen onmiddelijk, door sluitredenen, volgens algemeene wetten a priori kunnen geraken. Nadat men nu op deze wijze de hoofdbron van alle kennis verstopt had, kan men zich niet verwonderen dat de dogmatische pogingen mislukten, en dat Kanit de noodzakelijkheid van die mislukking kon aantoonen. Maar omen had vooraf moeten bewijzen, dat de sleutel van het wereldraadsel niet in de wereld zelv' te zoeken is, en volstrekt buiten de wereld moet gevonden worden, in iets, waartoe men alleen door gevolgtrekking uit algemeene begrippen, a priori ons bekend, kon komen. Zoolang dit evenwel niet bewezen is, hebben wij geen reden, om bij de gewichtigste en moeilijkste van alle vraagstukken, ons de rijkste bron van kennis, die van inwendige en uitwendige ervaring, te verstoppen, om alleen met vormen zonder inhoud te werken. Ik zeg daarom dat de oplossing van het raadsel der wereld moet gevonden worden door een juist inzicht in de wereld zelv'. De taak der metaphysica is dus niet, boven de ervaring uit te vliegen, maar de ervaring grondig te verstaan. Deze, de uitwendige en inwendige ervaring, is stellig de bron van alle kennis. Ik geloof, dat door op het rechte punt de uitwendige aan de inwendige ervaring vast te knoopen, door aldus deze twee zoo heterogene bronnen van kennis
met elkaâr in verband te brengen, meergemelde op-
{==747==} {>>pagina-aanduiding<<}
lossing mogelijk is. Mijn weg ligt dus midden tusschen de alwetenheidsleer der oude dogmatiek. en de vertwijfeling der kritiek van Kant.’
Dit lange citaat is in meer dan één opzicht belangrijk. Het geeft ons een helder begrip van Kants bedoeling en van zijne verhouding tot vroegere stelsels zoowel als tot Schopenhauers systeem. Wij zien er ook uit, welken weg onze wijsgeer inslaat om verder te komen. Tevens bespeuren wij dat hij aanspraak maakt op den naam van wijsgeer der ervaring, en toch eene eigenlijk gezegde metaphysica wil, d.i. eene leer, die dieper doordringt dan de physica vermag.
En aan metaphysica, meent hij. heeft de mensch behoefte. Reedsomdat zijn leven hier op aarde noch eindeloos is noch smarteloos, is de mensch een animal metaphysicum. Het bestaan der godsdiensten is er een bewijs van. Maar de hooger begaafde geesten verwonderen zich bovendien over eene wereld, die zich naar de in haar heerschende wet der causaliteit niet verklaren laat. En de natuurwetenschappen zijn aan die wet gebouden. De physica brengt ons niet tot den grond der dingen. Hare meest volkomene verklaring kan alleen de grondkrachten aangeven, en de regels, volgens welke deze in tijd en ruimte optreden, elkâar opvolgen en voor elkander plaats maken. Een geheel vreemd en onbekend iets blijft er altijd voor haar over, zoowel bij het eenvoudigste, als bij het meest samengestelde verschijnsel.
‘Wanneer de natuurwetenschappen het tot volkomenheid hadden gebracht, dan zou, zegt Schopenhauer, den wijsgeerigen denker tegenover haar toch altijd zóó te moede zijn, als iemand, die, zonder eenigzins te weten hoe, in een hem geheel onbekenden kring van menschen geraakt was. Ieder der aanwezigen, naar de rij af, had hem zijn buurman, als zijn neef en vriend voorgesteld; maar hij zelf, telkens verzekerende, dat de kennismaking hem zeer aangenaam was, had steeds de vraag op de lippen: Hoe duivel ben ik toch aan het gansche gezelschap gekomen?’
Aan de metaphysica, in eigenlijken zin, wanhoopt Kants kritiek. Schopenhauer beroept zich op de inwendige ervaring, wij zagen het. Wat verstaat hij daaronder? Wat hij hiermede meent en wat zij hem leert, vinden wij in zijn tweede boek.
Voorwerp van uitwendige ervaring is alles wat wij door onze

{==748==} {>>pagina-aanduiding<<}
zintuigen en ons verstand waarnemen. Op die wijze worden wij ons ook bewust van ons eigen lichaam als uitgebreid in de ruimte enz. Maar wij hebben nog een gansch andersoortig onmiddelijk zelfbewustzijn. Het innerlijk wezen der wereld draagt de mensch in zichzelv' om. Hoe zou het hem dan volstrekt ontoegankelijk zijn? Hier vindt hij het woord van het raadsel en dat woord is Wil. Dat is de bestaanswijze die de wereld heeft op zichzelv'. Over de wereld als wil, moeten wij thans een oogenblik spreken.
Het voornaamste van wat Schopenhauer - en hij houdt niet van onnoodige woorden - in het tweede boek van zijn werk in honderd bladzijden bespreekt, zal ik trachten in enkele pagina's u eenigzins duidelijk te maken.
Het woord Wil alleen geeft den mensch den sleutel van het geheim zijns lichaams, toont hem het inwendige raderwerk van zijn wezen, zijn doen, zijne bewegingen. Hem doet zich het lichaam op twee geheel verschillende wijzen vóór, én als voorstelling voor het intellekt, als een objekt, gelijk de andere objekten, én op eene geheel andere manier, als iets, dat aan elk onmiddelijk bekend is, en door het woord Wil aangeduid wordt. Iedere wezenlijke daad van 's menschen wil, is terstond en noodzakelijk eene beweging van het lichaam.
In het eerste boek namen wij met heimelijken tegenzin aan, dat ons eigen lichaam, gelijk alle overige objekten in deze waarneembare wereld, louter voorstelling is van ons verstand. Hier nu wordt ons duidelijk, van waar die tegenzin. Want in elks bewustzijn is het eigen lichaam van alle andere lichamen daardoor onderscheiden, dat het nog op eene geheel andere wijze in het bewustzijn voorkomt dan zij. Deze bestaanswijze duidt men door het woord Wil aan.
En deze dubbele, op twee zoo geheel heterogene wijzen gegevene kennis, die wij van ons eigen lichaam hebben, gebruiken wij nu om iedere verschijning in de natuur te verklaren. Dit doen wij, wat de andere menschen, en ook wat de dieren aangaat, als van zelf. Maar het voortgezette nadenken brengt er ons toe, dien wil te erkennen ook in de kracht, die in de plant werkt en leeft, in de kracht, waardoor het kristal zich vormt, waardoor de magneet naar de noordpool trekt, die in de keurverwantschappen der stof zich vertoont, als vlieden en zoeken, scheiden en vereenigen, ja ook in de zwaartekracht, die in alle

{==749==} {>>pagina-aanduiding<<}
stof zoo geweldig strevende, den steen naar de aarde, en de aarde naar de zon trekt.
Zoo verkrijgt het begrip Wil eene veel grootere uitbreiding dan gewoonlijk het geval is. In een voortdurend misverstand zon hij verkeeren, die deze uitbreiding niet in het oog hield, maar daarbij nog altijd en alleen dacht aan wat veelal onder Wil verstaan wordt, aan den, door het verstand voorgelichten en volgens abstracte motieven zich uitenden, menschelijken wil.
En men verstaat Schopenhauer evenzeer verkeerd, zoo men meent dat het op hetzelfde neêrkomt, of men dat wezen van alles wat zich aan ons vertoont, door het woord Wil of door iets anders aanduidt. Dat zou het geval zijn, als het ‘Ding an sich,’ die Wil, iets was, welks bestaan wij alleen als noodzakelijk demonstreerden, en het zoo enkel in abstracto kenden. Dan zou men het zeker kunnen noemen, gelijk men verkoos: de naam moest dan alleen eene onbekende X uitdrukken. Maar dit is niet het geval. Het woord wil, dat ons als een tooverwoord het inwendige wezen van ieder voorwerp in de gansche schepping moet verklaren, beteekent geenzins een onbekende X; maar integendeel iets, dat ons volstrekt onmiddelijk bekend is, zóó bekend, dat wij, wat wil is, veel beter weten en verstaan dan iets anders. Tot nu toe rekende men het begrip wil onder dat van kracht. Schopenhauer doet het omgekeerde, en wenscht iedere kracht in de natuur als wil gedacht te hebben.
Dit is geen woordenstrijd. 't Begrip van kracht is genomen uit de waarneembare wereld, de wereld als voorstelling. Het beteekent het oorzaak zijn der oorzaak op het punt, waar het aetiologisch niet meer verklaarbaar is, waar men stuit met het aangeven van eene nieuwe oorzaak. Doch het begrip wil is het eenige, onder alle mogelijke, dat zijnen oorsprong niet uit de wereld als voorstelling heeft, maar uit ons binnenste komt, uit ieders onmiddelijk bewustzijn.
Deze wil nu is vrij van al de vormen en wetten der waarneembare wereld. Hij is niet onderworpen aan de wet, volgens welke alles eene oorzaak hebben moet, wij kunnen dus naar de oorzaak van zijn bestaan niet vragen. Noodzakelijkheid kent hij niet; hij is absoluut vrij. Want de wet der cansaliteit is tot de wereld als voorstelling beperkt.
Verder is de wil vrij van alle veelheid. Al zijn ook zijne verschijningen in tijd en ruimte ontelbaar, hij is één. Het is

{==750==} {>>pagina-aanduiding<<}
er mede als met een voorwerp dat door de facetten van een geslepen glas vermenigvuldigd wordt.
Hij gebruikt hier ook nog een ander beeld: ‘Gelijk eene tooverlantaarn vele en allerlei gestalten toont, en toch ééne en dezelfde vlam aan allen de zichtbaarheid verleent; zóó is het, in al de menigvuldige verschijningen, die nevens elkander de wereld vullen, toch altijd de ééne wil die verschijnt. 1)
Gaat het u als mij, dan vindt gij het eerste beeld juister dan het laatste. En dit staat in verband met eene bedenking die wij hebben.
Ondersteld eens, alle menschen waren volkomen aan elkaâr gelijk, en in 't geheel was er maar ééne soort van wezens. Welnu, dan kon men nog eenigzins aannemen, dat door het intellekt, waardoor tijd en ruimte en causaliteit worden voortgebracht, die ééne wil, die dan het innerlijke wezen der wereld uitimaakte, tallooze malen werd vermenigvuldigd. En dan heeft de eerste vergelijking met een ding, dat door de facetten van een glas vermenigvuldigd wordt, eenig recht.
Maar in het tweede beeld heeft de vlam niets te maken met het verschil in de gestalten. En juist op dit verschil in de gestalten komt het aan. Mij dunkt, hij moest veeleer het intellekt en niet de wil met de vlamr vergeleken hebben. Want het intellekt maakt dat de dingen in de zichtbaarheid treden. En zoo wij al aannamen dat het waarnemend verstand de verschijningen door tijd en ruimte en causaliteit vermenigvuldigt, het brengt toch stellig het verschil in de verschijningen niet te weeg. Ik zie bijv. eenen boom; ik wend mijn oog af en zie een paard. Waarom? Mijn waarnemend verstand blijft hetzelfde, dus daaruit vloeit dit onderscheid niet voort. Hier schuilt de moeilijkheid. die door de gelijkenis van de tooverlantaarn niet wordt weggenomen, maar eerst recht aan het licht komt.
Ik zou natuurlijk, waar wij zóóveel te doen hebben, over een minder juist beeld zóó lang niet spreken, indien dit niet in verband stond met de vraag: Van waar nu, dat er zoo velerlei soorten van verschijningen zijn, steenen, boomen. dieren menschen etc.? De reden daarvan kan niet gezocht worden in ons waarnemend verstand. Schopenhauer zegt, de wil kent geene veelheid. Wij vragen: Heeft de wil dan aan deze veelheid ook geen deel?

{==751==} {>>pagina-aanduiding<<}

Natuurlijk heeft Schopenhauer daarop een antwoord. ‘De wil, zegt hij, ligt, als zoodanig en afgezonderd van zijne verschijning beschonwd, buiten tijd en ruimte, en kent dus geene veelheid, is dus één. In tijd en ruimte (die wij het principium individuationis kunnen noemen) is alleen veelheid mogelijk. Evenwel is de wil niet één, gelijk een individu, noch gelijk een begrip één is. Maar hij is één, als iets, waaraan de voorwaarde van de mogelijkheid der veelheid vreemd is. De veelheid der dingen in ruimte en tijd, welke samen zijne zichtbaarheid, zijne objektiteit uitmaken, treft daarom hem niet en hij blijft in weerwil van die veelheid ondeelbaar. Het is er niet zoo mede gelegen, dat er een kleiner deel van den wil in den steen, een grooter in den mensch is: want de verhouding van het geheel en de deelen behoort uitsluitend tot de ruimte en heeft geen zin meer, zoodra men buiten dezen denkvorm getreden is. Maar ook het meer en minder treft alleen de verschijning, d.i. de zichtbaarheid, of de objektivatie van den wil. Van die zichtbaarheid is er een hoogere graad in de plant dan in den steen: in het dier een hoogere dau in de plant; ja het zichtbaar worden, zich objektiveren van den wil, heeft zóó oneindig vele graden, als er zijn tusschen dezwakste schemering en het helderste zonlicht, het krachtigste geluid en de zachtste naklank er van. 1)
‘Hoewel in den mensch, de wil het duidelijkst en volkomenst verschijnt, zoo kon toch deze alleen zijn wezen niet uitdrukken. De mensch moest, om zijne rechte beteekenis te hebben, niet afzonderlijk verschijnen, maar naast zich hebben de gansche rij van graden naar beneden, door alle vormen der dieren en plantenwereld heen, tot in het onorganische rijk. Zij allen samen drukken eerst volledig de zichtbaarheid van den wil uit. Deze lagere graden worden door de verschijning van den mensen zoo ondersteld, gelijk de bloesems van den boom, bladeren, takken, stam en wortel onderstellen: zij vormen eene pyramide, wier spits de mensch is, Men zou ook kunnen zeggen dat zij de natrilling van den mensch zijn; dier en plant zijn dan de afdalende quint en terts van den mensch, het onorganische rijk is de benedenste grondtoon. 2)

{==752==} {>>pagina-aanduiding<<}

Men ziet wel, hoe rijk Schopenhauer in beelden is. Maar heeft hij nu bewezen dat den wil geene veelheid aankleeft, dat diens wezen onaangedaan en één blijft ook waar hij op zoo verschillende wijzen in de zichtbaarheid treedt?
Beweerd heeft hij het zeker, en daaraan hebben wij op het oogenblik genoeg. De wil is één en ondeelbaar, en al de verschijnselen in de wereld nemen die eenheid niet weg, zijn er niet mede in strijd. Wij gaan verder.
Ieder verschijnsel heeft eene oorzaak. Zijn innerlijk wezen wel is waar is de wil; maar dat het juist nu en hier aanwezig is, daarvoor moet eene natuurlijke, physische oorzaak zijn. In zekeren zin mag men zich, om een verschijnsel te verklaren, evenmin beroepen op den wil als op de scheppende kracht van God. Aan den anderen kant is het waar dat van geen ding eene oorzaak des bestaans kan aangegeven worden, maar alleen eene oorzaak, waarom het juist op dezen tijd en aan deze plaats is.
Die oorzaken, die de op zich zelv' onverklaarbare krachten der natuur in werking doen treden, zijn in het delfstoffenrijk mechanisch. In de plantenwereld kunnen wij ze Reize noemen. Dieren en menschen handelen volgens motieven, voorstellingen van het verstand. Bij den mensch kunnen dit abstracte begrippen zijn.
Op dezen hoogsten trap zijner verschijning, brengt zich de wil het verstand, tot zijnen dienst voort. En hier is een groot onderscheid tusschen Schopenhauers systeem en andere stelsels. Het verstand is bij hem iets geheel secondairs. Hij noemt zich daarom een tegenvoeter van Anaxagoras, die het eerst het verstand tot den oorsprong aller dingen had gemaakt.
De wil werkt, volgens Schopenhauer in delfstoffen, planten, dieren en menschen als eene blinde kracht, zonder door intellekt geleid te worden, Maar op den hoogsten trap zijner zichtbaarheid in den mensch, ontsteekt hij zich tot zijn eigen dienst een licht. Dat is het menschelijk verstand.
Dat de wil zonder dat licht kan werken blijkt b.v. uit het instinct van de dieren. De éénjarige vogel heeft geene voorstelling van de eijeren, waarvoor hij een nest bouwt; de jonge spin niet van den roof, waarvoor hij een net spint; de pop van den hoornkever bijt het gat in het hout, waarin zij hare verandering wil afwachten, veel grooter, als zij eene mannelijke,

{==753==} {>>pagina-aanduiding<<}
dan zoo zij eene vrouwelijke kever worden zal; in het eerste geval, om plaats voor de hoornen te hebben, waarvan zij dan nog geene voorstelling heeft.
Als wij in 't oog houden, dat in vele deelen en verrichtingen van ons eigen lichaam de wil blind werkzaam is, dan, meent Schopenhauer, zal het ons geene al te groote inspanning der verbeeldingskracht kosten, om ook in het onorganische rijk, zelfs op zóó grooten afstand ons eigen wezen te herkennen. Het is dezelfde wil, werkende als eene blinde kracht, die in ons veelal bij het licht des verstands zijn doel najaagt.
Zijn doel najaagt. Wat is nu het doel van dien wil? Wat begeert hij? Hier verwacht iemand al licht het probleem der teleologie. En dit komt inderdaad te berde. Uit de eenheid van den wil wordt de harmonie, de doelmatige inrichting der wereld verklaard. Maar tevens wordt aangewezen hoe de inwendige verdeeldheid van den wil tegen zichzelv', zijn blind doelloos streven de bron is van den strijd, de ellende des levens. En hier ziet gij dan nu het pessimisme eindelijk komen. Want verscheidene malen hebt gij reeds willen vragen, wanneer het blijken zou, dat de sombere levensbeschouwing van onzen wijsgeer eene belangrijke rol speelt in zijn systeem.
Vergunt mij eer ik u dit aanwijs, nog even op de teleologie terug te komen.
Onloochenbaar is het, dat in de natuur eene groote doelmatigheid zich openbaart. Eene groote doelmatigheid in de overeenstemming van alle deelen van ieder levend organisme onderling; doelmatigheid ook in de betrekking waarin het organische rijk staat tot het organische, en de deelen van dit laatste tot elkander.
Deze harmonie verklaart Schopenhauer uit de éénheid van den wil, die op zichzelv' ruimte kent noch tijd. Indien hij nochtans in ruimte en tijd verschijnt, wat is natuurlijker dan dat alles, wat, schijnbaar verdeeld, eigenlijk één is, ook op elkander slaat en past? De eenheid der idee treedt overal aan het licht. Door het zien van die oorspronkelijke eenheid, zich openbarende in groote doelmatigheid, worden wij verrast. Wij hadden haar niet begrepen, omdat de wil in zijne verschijuingen den vorm van veelheid en verscheidenheid aangenomen heeft.
Maar in weêrwil van die harmonie is de wereld toch het tooneel van eenen vreeselijken strijd. Dat op elkaar passen

{==754==} {>>pagina-aanduiding<<}
van de dingen gaat niet verder dan noodig is voor de wereld om te kunnen bestaan. Daarom blijven ook alleen de soorten en rassen in stand, niet de individuen. Deze laatste voeren bovendien eenen onophoudelijken verdelgingskrijg tegen elkander. De planten strekken den dieren ten prooi, en deze verslinden elkander onderling. De wil die in ieder individu het legen voor zich begeert, teert aldus aan zichzelv', en zijn innerlijke tweespalt openbaart zich overal. In het leven der menschen, en in hunne samenleving is die verdeeldheid en strijd, dat lijden het meest van allen zichtbaar.
En, hoewel daarin voornamelijk en zeer krachtig, niet alleen in dien kamp der individuen komt de Selbstentzweiung van den wil aan het licht. In zekeren zin kan men zeggen, dat ook het organische tegen het onorganische rijk strijdt voert, en dat iedere hoogere ontwikkeling van de zichtbaarheid des levenswils, alleen door het overwinnen van een lageren trap tot stand komt. Terwijl ieder de materie voor zich bemachtigen wil, treedt uit het conflict van de verschijningen des wils, eene hoogere idee te voorschijn. Deze hoogere verschijning is niet, gelijk sommigen meenen, louter door de combinatie van de andere voortgebracht, maar is iets reëels, iets wezenlijk nieuws. Tegen haar blijven de lagere krachten, voor het oogenblik overwonnen, den strijd voortzetten. Daarom wordt het behagelijke gevoel van gezondheid bij den mensch, b.v. gedurig verstoord. Iets dergelijks schijnt Jakob Böhm voor den geest gezweefd te hebben, toen hij zeide, dat de lichamen van alle menschen en dieren eigenlijk half dood zijn.
Terwijl dan het doel van den wil het leven is, en daarop alles is ingericht, zoo is het leven zelf eene openbaring van het doelloze, met zich zelf strijdende wezen des wils. Afwezigheid van alle doel, van alle grenzen, is zijn karakter. Hij is een eindeloos streven.
Dit blijkt reeds in de zwaartekracht, die bestendig streeft, bij duidelijke onmogelijkheid van een einddoel. Want ware ook, volgens haren wil, alle bestaande stof in eene klomp vereenigd; zoo zou in het binnenste daarvan, de zwaartekracht, naar het middenpunt strevende, nog altijd met de ondoordringbaarheid, als vastheid, als veêrkracht zich openbarende, strijd blijven voeren. Het streven der stof kan daarom alleen gestremd, nooit bevredigd worden.

{==755==} {>>pagina-aanduiding<<}

Evenzoo nu is het met ieder streven van elke verschijning des wils. Ieder bereikt doel is weêr het uitgangspunt eener nieuwe loopbaan, en zóó tot in het oneindige. De plant ontwikkelt zich uit de kiem door stam en blad, tot bloesem en vrucht, die weêr alleen de aanvang zijn van eene nieuwe kiem, van een individu, dat den ouden weg gaat. En zóó eeuwig voort.
Niets anders is de levensloop van het dier. Zijn toppunt is de paring; daarna zinkt langzaam of snel het leven, terwijl een nieuw individu het behoud der soort verzekert en dezelfde verschijning herhaalt.
‘Men zie, zegt Schopenhauer ergens, den mol, dien onvermoeiden werkman. Met alle inspanning van zijne geweldige pooten te graven, ziedaar de bezigheid van zijn leven. Blijvende nacht omgeeft hem; zijne embryonische oogen heeft hij alleen om het licht te vlieden. Hij alleen is een waar animal nocturnum; katten, uilen en vledermuizen zien ten minste bij nacht. En wat ontvangt hij nu voor dien moeitevollen en vreugdeloozen levensloop? Voedsel en kroost. Dus de middelen, om op denzelfden treurigen weg voort te gaan, en dien in een nieuw individu straks van voren of aan te beginnen.’ 1)
Aan zulke voorbeelden, meent hij, wordt het duidelijk, dat tusschen de moeite, de kwellingen des levens, en het gewin of den prijs daarvan geene evenredigheid bestaat.
En niet beter, erger nog is het gesteld met de tragische komedie, waarin de menschen acteurs zijn.
Met het verstand groeit toch het gevoel voor het lijden. Planten kennen geene smart, en dieren lijden minder, veel minder dan menschen. Maar in den mensch komt de wil tot een helder bewustzijn van zijne inwendige tweespalt. Schopenhauer gebruikt hiervoor dit beeld: De wil is de snaar, de trilling der snaar is de tegenstand, dien de wil ondervindt, het verstand is de zangbodem, die den toon versterkt, die toon eindelijk is de smart.
Leven is lijden. Geluk, vreugde, zijn negatieve begrippen. Wij drukken er alleen de afwezigheid van de smart mede uit. De gezondheid des lichaams, wordt niet gevoeld, maar de schoen die ons knelt, doet ons pijn. Dat is een beeld,

{==756==} {>>pagina-aanduiding<<}
en een bewijs te gelijk, van het positieve karakter der smart, het negatieve des geluks. Alle vreugde is opheffing van een wensch, en dus van een leed. Want wenschen, begeeren is wezenlijk pijn gevoelen. En is de wensch vervuld, dan volgt verzadiging, walging. Dan dreigt de verveling, zoo er geene nieuwe wenschen ontstaan.
De meeste vreugde is denkbeeldig, als bestaande in voorspiegeling van toekomstig genot. En het verledene, onze jeugd verschijnt ons eerst op verren afstand als een paradijs. Het tegenwoordige oogenblik is als eene kleine donkere wolk, door den wind over eene zonnige vlakte gedreven; vóór en achter haar is alles helder, maar zij zelv' werpt overal hare schaduw.
Wat tegenwoordig is baart immer onvoldaanheid. Het leven met zijne kleine, grootere en zeer groote kwellingen en stoornissen, die alle uren, dagen, weken, jaren terugkeeren, het leven, met zijne teleurgestelde hoop en zijne alle berekening verijdelende rampen, draagt het duidelijke kenmerk van iets te zijn, dat bestemd is ons eene afschuw in te boezemen. Moeilijk begrijpt men dan ook, hoe de menschen zich hebben laten wijsmaken, dat het leven bestaat, om dankbaar genoten te worden. Alles is er integendeel op aangelegd, om de overtuiging bij ons te wekken, dat volstrekt niets een voorwerp van ons woelen, streven en worstelen verdient te zijn, dat alle aardsche goederen nietig, de wereld aan alle zijden bankroet en het leven eene onderneming is, die de kosten niet dekt. Aan eene rekening is het gelijk, die ons alleen in koperen penningen uitbetaald wordt, en waarvan wij dan toch quitantie moeten geven: de centen zijn de dagen, de dag der quitering is die des doods. De tijd verkondigt ton laatste het oordeel der natuur over de waarde van alle in den tijd verschijnende wezens, terwijl hij hen vernietigt.

En dat met recht, want alles dat bestaat, 
Is waard dat het ook eenmaal weêr vergaat; 
Het zou dan beter zijn, zoo niets meer werd geboren. 

De dichter heeft gelijk, zegt de wijsgeer: de wereld is eene zaak die er liever niet moest wezen. Een verstandig man is Swift, die op zijnen geboortedag de bijbelplaats placht op te slaan, waar Job den dag vloekt, toen in zijns vaders huis de juichtoon klonk: ‘Een zoon is ons geboren.’

{==757==} {>>pagina-aanduiding<<}

Het leven doet zich aan ons niet voor, als een geschenk dat genoten, maar als eene taak die afgewerkt worden moet. Zoo zien wij, in het groot gelijk in het klein, algemeen gebrek, rustelooze moeite, bestendig streven, eindelooze strijd, gedwongen arbeid, met de uiterste inspanning van lichaamskracht en geestvermogens. Vele millioenen, tot volken vereenigd, streven naar het algemeen welzijn, ieder met het oog op zijn eigen belang; maar vele duizenden vallen. De wereld wint het daarin van Dantes hel, dat de eene mensch de duivel van den anderen is. Somtijds treedt een aartsduivel op, in de gedaante van een veroveraar, die eenige honderdduizenden tegenover elkaâr plaatst en hun toeroept: ‘Lijden en sterven is uwe bestemming: welaan, schiet met geweren en kanonnen op elkaâr los’ en zij doen het. In vredestijd zijn handel en industrie bezig, uitvindingen brengen wonderen tot stand, zeeën worden doorkliefd, lekkernijen uit alle oorden samengebracht; de golven verslinden duizenden. Alles woelt en werkt, sommigen gebieden en denken, anderen handelen en voeren uit: het tumult is onbeschrijfelijk Maar het einddoel van dat alles, wat is het? Gekwelde brooze wezens eene korte spanne tijds te behouden, in het gelukkigste geval, onder verdragelijk gebrek en betrekkelijke smarteloosheid, die evenwel altijd door de verveling beloerd wordt; eindelijk nog voorplanting van dit geslacht.
Bij deze onevenredige verhouding van de moeite en het loon, schijnt ons, de levenswil, objektief beschouwd, een dwaas, subjektief genomen, een waan. In dezen waan bevangen, jaagt al wat leeft met inspanning van alle krachten, naar iets dat geene waarde heeft. Maar nauwkeuriger toeziende vinden wij ook in het menschelijke leven bewaarheid, dat de levenswil een blind en ongemotiveerd streven is. Men kan de liefde tot het leven vergelijken met een touw, gespannen over het poppentooneel der menschheid. De poppen hangen daaraan met onzichtbare draden, terwijl zij alleen in schijn gedragen worden door den grond onder hen, de objektieve waarde van het leven. De levenswil bestaat niet, omdat er eene wereld, maar de wereld bestaat omdat er een levenswil is. Schijnbaar alleen worden de menschen van voren getrokken; eigenlijk echter van achteren geschoven: niet het leven lokt hen aan, maar de nood drijft hen voorwaarts. Hier ligt de oorsprong van het komische, het burleske en groteske, de kluchtige zijde van het leven. Tegen zijn

{==758==} {>>pagina-aanduiding<<}
zin toch voortgedreven door den levenswil, maakt ieder er van wat hij kan, en het zoo ontstaande gedrang biedt dikwijls een potsierlijk schouwspel, al is de kwelling nog zoo ernstig, die daar achter schuilt.
Geene ongerijmdere spreuk dan deze: ‘Tout est pour le ‘mieux dans le meillenr des mondes possibles.’ Schopenhauer beweert, dat men tegen de drogredenen van Leibnitz ernstig en eerlijk het bewijs kan stellen, dat deze wereld de slechtste onder de mogelijke is. Want mogelijk is wat bestaan kan en bestaat. Nu is deze wereld zóó ingericht, als zij zijn moest, om ter nauwernood te kunnen bestaan. Ware zij nog iets slechter, dan zou zij er niet meer zijn. Dus is eene slechtere, omdat zij in 't geheel niet zou kunnen bestaan, volstrekt niet mogelijk.
Men ziet wel: hij predikt het ultra-pessimisme. Hij zegt: ‘Men heeft geroepen over het troostelooze mijner philosophie. Het bestaat evenwel alleen daarin, dat ik in plaats van als vergelding der zonden eene hel in de toekomst te verzinnen, heb aangewezen, dat, waar de schuld ligt, in de wereld, ook reeds iets aanwezig is, dat naar eene hel zweemt.’ Dat ‘alleen’ klinkt ons als eene parodie.
Is er dan geen licht in die duisternis? Geene uitkomst uit het lijden? Volgt er op het hoofdstuk van ‘'s menschen ellende’ geene leer der verlossing?
Schopenhauers leer der verlossing, vinden wij in het derde en vierde boek ontwikkeld. In het derde spreekt hij over de kunst, in het vierde over de moraal.
De kunst biedt eene verademing onder het lijden dezer wereld. Zij wordt door Schopenhauer zeer hoog gesteld. Zij brengt voor eene wijl het onverzadelijk streven van den wil tot rust. En bovendien, wat als wil smartelijk is, dat is als voorstelling schoon.
Ofschoon de kunst tot de wereld als voorstelling behoort, nadert men door haar, meer dan op eenige andere wijze, iot de kennis van het wezen des wils. Haar voorwerp zijn de ideën van Plato. Schopenhauer zegt in het begin van zijn derde boek: ‘Nadat ik getoond heb, hoe de levenswil verschillende trappen van ontwikkeling heeft, hoe hij langzamerhand steeds meer in de zichtbaarheid treedt, zal iedereen gaarne in die onderscheidene soorten van verschijning des wils de eeuwige ideën van Plato herkennen. Dit zijn de onveranderlijke

{==759==} {>>pagina-aanduiding<<}
vormen (ειδη) die als het gewichtigste, maar tevens duisterste en meest paradoxe deel van Plato's leer erkend, een voorwerp van nadenken, strijd, spot en vereering van zoovelen in eene reeks van eeuwen zijn geweest.’
Deze ideëen zijn dus niet gebonden aan ruimte of tijd. Geen vorm van de wereld als voorstelling kleeft hun aan, uitgenomen één. Zij zijn namelijk een voorwerp van aanschouwing; objekten, die door het subjekt, het verstand kunnen voorgesteld worden.
Omdat de kunst naar deze ideëen vraagt, naar dit eeuwig karakter der dingen, dat onder alle wisseling van toestanden blijft bestaan, daarom staat zij zooveel hooger dan de positieve wetenschappen, die aan de causaliteitswet gebonden zijn, en vooral dan de geschiedenis. Deze laatste komt er bij onzen pessimist zeer slecht af.
Zij verhaalt ons, zegt hij, den langen verwarden droom der menschheid, Een weten is zij, maar geene wetenschap. Het toevallige, het op zich zelf onbelangrijke is in hare keten van oorzaken en gevolgen, dikwijls van veel gewicht. Nergens begrijpt zij het bijzondere door middel van het algemeene: maar onmiddelijk moet zij zich aan het bijzondere hechten, en zoo langs den grond der ervaring voortkruipen. Veel duidelijker vind gij het wezen der dingen in den naasten kring die u omgeeft, dan in een verhaal, hoe nauwkeurig ook, van het verledene.
Schopenhauer schrijft ergens: ‘De dwazen meenen, dat het goede moet worden en komen. Daarom wijden zij der geschiedenis een groot hoofdstuk in hunne philosophie, en construeren haar naar een vooruit bepaald wereldplan, dat dan eindelijk verwezenlijkt, en gansch wat fraais zal zijn. Daarom honden zij de wereld voor volkomen reëel en plaatsen haar doel in het armzalige aardsche geluk, dat, hoe ook door de menschen gekweekt en door het noodlot begunstigd, toch eene ijdele, nietige, bedriegelijke en treurige zaak is, waarvan geene constituties, spoorwegen noch telegrafen iets wezenlijk beters kunnen maken. Genoemde philosofen en lofredenaars der geschiedenis zijn onnoozele realisten, bovendien optimisten en eudaemonisten, oppervlakkige knapen en onverbeterlijke filisters, bovendien ook eigenlijk slechte christenen 1)...

{==760==} {>>pagina-aanduiding<<}

Hier valt gij den wijsgeer in de rede. Hoe? Slechte christenen? Aan den vooruitgang van het menschelijk geslacht, aan de zegepraal van het goede te gelooven, is dat onchristelijk? Of hebben wij dat verwijt eenvoudig, als een scheldwoord te beschouwen, even als de beide vorigen het stellig zijn, hem in zijne klimmende verontwaardiging ontsnapt? Toch niet. Zoo gij hem niet het woord afgenomen hadt, zoudt gij van hem gehoord hebben, dat het karakteristieke, het wezen van het Christendom ligt in de leer van de verdoemelijkheid der wereld voor God, van de nietigheid van alle aardsche geluk, van de verachting der wereld die in het booze ligt. Het eigenlijke Christendom, is meent hij, pessimistisch en ascetisch van nature. Het nieuwere oppervlakkige optimisme noemt hij een ellendig overblijfsel van het Jodendom.
Maar gij vraagt nog of die voorafgaande scheldwoorden den philosoof niet onwaardig zijn? Goed praten wil ik ze niet, maar wèl verklaren. Hij schreef dat in den tweeden druk van zijn werk, toen hij door langdurige miskenning ten hoogste verbitterd, en het woord van Göthe in zijn oog waarheid geworden was: ‘Das Kuabenvolk ist Herr der Bahn.’
Maar zijne grieven tegen de geschiedenis zijn van onden datum. Zoo ik mij niet ganschelijk bedrieg, dan stond in den eersten druk van zijn hoofdwerk:
‘Het is in de wereld als in de drama's van Gozzi; waarin altijd dezelfde personen optreden, met gelijke bedoeling en gelijk lot: de motieven der gebeurtenissen zijn andere, maar de geest der gebeurtenissen is dezelfde. De personen in het ééne stuk weten niets van wat geschied is in het andere, waarin zij toch zelv' eene rol vervulden. Daarom is, na alle schijnbare ervaring, Pantalon niet behendiger noch milder, Tartaglia niet eerlijker, Brighella niet moediger, en Kolombine niet kuischer geworden.’
‘Ondersteld, dus gaat hij voort, er werd ons een heldere blik gegund in het rijk der mogelijkheid, en de wereldgeest toonde ons de voortreffelijke persoonlijkheden, wereldhervormers en helden, die het toeval als kinderen reeds vernietigd heeft: toonde ons de groote gebeurtenissen, die den loop der geschiedenis zouden hebben gewijzigd, zoo zij niet door het blindste noodlot, de onbeduidendste kleinigheden in hunne wording helemmerd waren: toonde ons eindelijk de heerlijke krachten

{==761==} {>>pagina-aanduiding<<}
van groote mannen, die aan gansche eeuwen ten zegen zouden zijn geweest, zoo zij die niet, door dwaling of hartstocht verblind, of door den nood gedrongen, aan nietige dingen hadden gewijd, of gedachteioos verspild. Indien wij dit alles zagen, wij zouden huiveren en klagen over de verlorene schatten. Maar de wereldgeest zou lachen en spreken: ‘De bron, waaruit dat alles vloeit, is onuitputtelijk en oneindig als tijd en ruimte zijn. Die eeuwige bron kan niet verdroogen: daarom staat voor iedere in de kiem verstikte gebeurtenis of daad de onverminderde eeuwigheid open, om weêr te keeren. In deze wereld van verschijnselen is evenmin wezenlijk verlies als waarachtig gewin mogelijk.’
Veel gewichtiger rol dan de geschiedenis vervult de kunst.
De kunst heeft haren oorsprong in de zuivere contemplatie van de eeuwige idee, en haar doel, hare taak is, wat zij aanschouwd heeft, mede te deelen. Zij kan alleen geboren worden in het geniale individu.
Het genie is eigenlijk iets tegennatuurlijks. Want volgens den gewonen loop der natuur is het verstand alleen tot dienst van den wil aanwezig. De mensch bemoeit zich daarom in den regel ook weinig met de idee, het karakter van eene zaak, maar vraagt wel hoe dat voorwerp hem op dien tijd, op die plaats zal kunnen dienen. Toch is het verstand vatbaar voor zuivere contemplatie. Als het zich daarin verliest, dan raakt het los van de vormen van tijd en ruimte. 't Is dan den mensch hetzelfde of hij dezen boom of wel een die duizend jaren geleden bestaan heeft, aanschouwt.
Sommige menschen hebben meer intellekt dan de wil behoeft, en daarom zijn zij voor de kunst bijzonder geschikt. Deze abnormalifeit maakt het genie. Voor den gewonen mensch is het verstand de lantaarn, die zijn voetpad verlicht, voor den genialen is het de zon, die hem de wereld doet aanschouwen. Omdat de kunstenaar van nature eenen afkeer heeft van den leiband der causaliteitswet, omdat hij alleen naar den inhoud. de idee vraagt, daarom kan de wetenschap, die zich louter met den abstracten vorm bezig houdt, hem allerminst behagen. Hij is voor de mathesis bepaald ongeschikt. Vooral staat hem hare logische behandeling tegen. Een onweêrstaanbare drang spoort hem aan om de idee der dingen te doorgronden.
Maar het staat niet altijd in zijne macht, om zich aldus van

{==762==} {>>pagina-aanduiding<<}
den dienst des wils te bevrijden. Het genie is dan ook ten allen tijde als eene inspiratie beschouwd; in vroegere dagen als iets daemonisch. Werkelijk heeft het punten van overeenkomst met den waanzin. Zoo het wezen der krankzinnigheid, gelijk Schopenhauer meent, daarin bestaat, dat het gehengen verlamd is, en dat de geregelde samenhang des levens uit het oog wordt verloren, dan ligt hier zulk een aanrakingspunt met de genialiteit. Deze verlaat ook het gewone verband der dingen, om de idee te zoeken. Een enkel voorwerp ziet het genie in zulk een helder licht, dat de andere schakels van de keten, waartoe het behoort, als in het duister treden. Hij ziet overal uitersten en wordt daardoor in zijn handelen ook licht tot uitersten gevoerd. En somtijds nemen de kleinigheden van het dagelijksche leven, wanneer hij daarop zijne gave van concentratie aanwendt, zulke buitengewone evenredigheden voor hem aan, hij ziet ze zóó vergroot, dat hij daardoor in de hevigste gemoedsbeweging kan geraken. Wanneer aldus zijn kolossaal verstand en levendige fantasie in dienst van den levenswil komen, dan is hij tot groote dwaasheden in staat. De praktische berekende mensch heeft veel meer kans om in de wereld gelukkig te zijn.
Het genie komt bovendien licht in botsing met de heerschende begrippen van zijnen tijd. De mannen van talent worden door den tijdgeest te voorschijn geroepen, en weten hem te voldoen. Maar 't genie staat dikwijls tot zijnen tijd. als de loop eener komeet tot de wegen der planeten. Gelijk de zich den dood wijdende imperator, zijne speer ver in den drom der vijanden, zoo slingert hij zijne werken verre vooruit op de baan, die hij voor zich ziet. Hij kan tot de gevierde talentmannen zeggen: ‘Mijne ure is nog niet gekomen, maar uwe ure is altijd bereid.’ Het talent is een schutter, die eene schijf treft, door anderen nog niet bereikt; het genie raakt een wit, voor de groote massa onzichtbaar. Zoo staat hij dikwijls miskend en verlaten. En hij weet zich niet te schikken en te plooien. Hij is niet slim. maar onpraktisch. In dat opzicht blijft hij levenslang een kind. Hij kent den mensch zeer goed, maar de menschen weinig.
Het lot van het genie is dus niet gansch benijdenswaardig. Maar een groot genot smaakt hij, wanneer hij zich in het zuivere opvatten der ideeën verliest. Dat zijn zijne korte maar waarachtig feestelijke uren. Zoolang de wil met zijn eenwig

{==763==} {>>pagina-aanduiding<<}
begeeren, zijn doelloos streven het bewustzijn vervult, dan ligt de mensch op Ixions rad, hij poogt het vat der Danaïden te vullen. Maar zoodra hij plotseling uit den rusteloozen stroom wordt geheven, en de dingen niet in betrekking tot zijn wil beschouwt, dan heeft hij eene wijle rust. Het altijd draaiend wiel van den tijd houdt hij aan, van het schrikkelijk begeeren is hij verlost: hij viert den Sabbath van den tuchthuisarbeid des wils: het rad van Ixion staat stil. Het is dan hetzelfde of hij uit een kerker, dan wel uit een paleis de zon ziet opgaan.
Dezelfde vreugde bereidt het genie aan anderen. Door zijne kunstwerken, maakt hij de opvatting der idee aan de overigen gemakkelijker. Duidelijker dan in de natuur geschiedt, toont hij in zijn werk het karakter der dingen. En, schoon weinigen in staat zijn te scheppen, voor aesthetisch genot, zijn de meesten vatbaar.
Dat genot bestaat uit twee bestanddeelen. De toestand van zuivere contemplatie, ons verlossende van den dienst des wils, is daarom op zich zelv' reeds begeerlijk. Maar ook wat wij aanschouwen, boeit en verrukt ons. Deze twee elementen, het subjektieve en het objektieve, zijn altijd onafscheidelijk verbonden. Nu is het eerste, dan het laatste overwegende in ons kunstgenot. Dat hangt af van het voorwerp onzer beschouwing. De stillevens van de hollandsche schilderschool, b.v. kan men niet bewonderen, zonder te denken aan de rustige verhavene kalmte, die noodig was, om zulke onbeduidende dingen zoo te zien en zoo weêr te geven. Iets van die stemming deelt zich aan ons mede.
Uit het subjektieve element, uit dat verlost worden van den dienst des wils is ook het gevoel voor het verhevene te verklaren. De voorwerpen die wij beschouwen, kunnen in eene min of meer vijandige verhouding tot ons staan, door hunne overmacht ons bedreigen, of ons door hunne geweldige grootte als in het niet doen wegzinken. Zoo wij dan toch, met bewustzijn, rustig beschouwende blijven, en ons als met geweld losrukken van den wil en zijne vrees, dan komt er daardoor iets verhevens in onze stemming.
Het wezenlijke tegendeel hiervan is het zinnelijke in de kunst. Daardoor worden wij uit de contemplatic teruggebracht, tot het begeeren. Daarom moeten eetwaren niet geschilderd worden, en wellustige tooneelen evenmin. Het negatief zinnelijke, het wal-
{==764==} {>>pagina-aanduiding<<}
gelijke, dat tot den wil spreekt, door hem te kwetsen, moet evenzeer uit de kunst gebannen worden.
Met veel vernuft verklaart Schopenhauer, allerlei verschijnselen op dit gebied uit de hoofdgedachte van zijn stelsel. ‘Met veel vernuft?’ Zoo hoor ik dunkt mij, de gekwetste trots van den heftigen man vragen. ‘Vernuft? ‘Wanneer men een cijferschrift vindt, waarvan het alphabet onbekend is: dan beproeft men zoolang tot men eene beteekenis voor de letters heeft gevonden, die ons redelijke woorden en samenhangende zinnen doet zien. Zoo blijkt ook de waarheid eener ontcijfering van het wereldraadsel, wanneer alles zich geleidelijk volgens haar laat verklaren. Vernuft? Mijne grondgedachte is de ware, en daarom last zij alle tegenstrijdigheden op, en werpt op alle verschijnselen een helder licht.’
Wij willen daarover niet met den bitteren wijsgeer twisten. Liever geef ik u nog iets uit zijne beschonwingen over de schoone kunsten.
Om met de eenvoudigste te beginnen: wat zegt hij van de bouwkunst? Haar eenig thema is de worsteling tusschen den zwaartekracht en de vastheid (starrheit). Dat zijn ideëen, die zich op de laagste trap van de zichtbaarheid des wils, in het onorganische rijk, vertoonen. Haar kamp, de inwendige strijd van den wil met zich zelv' wordt door de bouwkunst in het licht gesteld. Zij doet dat, door aan die krachten, den kortsten weg tot hunne bevrediging te ontnemen, en aldus den strijd te verlengen. Een steenen gebouw werkt zóóveel machtiger op ons, dan een van hout vervaardigd, omdat die strijd daarin zóó veel geweldiger openbaar wordt. De symmetrie is volstrekt de hoofdzaak niet, anders zou het model ons evenzeer in verrukking brengen als het gebouw zelf.
De Gothische bouwtrant komt niet in vergelijking met den antieken, omdat die strijd zijn thema volstrekt niet is. Vooral is dit van toepassing op het gebouw van buiten bezien. De kracht van dezen bouwstijl bestaat in het inwendige. Zoo er al eene idee in ligt, dan is het die van de volkomene overwinning door de vastheid over de zwaartekracht behaald. Daar dit evenwel geene in de werkelijkheid gegronde idee is, zoo ligt hier, in verband met het vele doellooze versiersel, wellicht de reden waarom deze bouwtrant ons den indruk van het mysterieuse geeft.

{==765==} {>>pagina-aanduiding<<}
Men zou hem de negatieve pool der architeetuur, of ook haar mineurtoonaard kunnen noemen.
Het subjectieve element is in het aesthetisch genot, door de bouwkunst verschaft, overwegende. Dit verandert, als de kunst hare voorwerpen vindt in het organische rijk. Het karakter van wat voorgesteld wordt, is hier veel interessanter. Onze belangstelling bereikt den hoogsten trap, wanneer menschelijke schoonheid en het menschelijke leven het voorwerp worden der kunst.
Bij Schopenhauer komt natuurlijk ook ter sprake het deel dat de geest van den kunstenaar heeft aan zijn kunstwerk. Moet hij eenvoudig nabootsen?
‘Waaraan - en hier schrijf ik eene bladzijde uit zijn hoofdwerk af - waaraan zal de kunstenaar weten wat hij heeft natebootsen, hoe weten, welke menschelijke gestalte der natuur het best gelukt is? Hij kan dit alleen, omdat hij voor alle ervaring het schoone anticipeert. Heeft bovendien nog ooit de natuur eenen volkomen schoonen mensch voortgebracht? Sommigen hebben gemeend dat de kunstenaar uit allerlei menschelijke gestalten de enkele schoone deelen bij elkaar heeft te zoeken, om zoo een fraai geheel te vormen. Dat is eene verkeerde onzinnige meening 1). Want andermaal vraag ik Hoe zal hij onderscheiden, dat juist deze vormen schoon zijn, en andere niet? Ook weten wij hoever de oude duitsche schilders het door nabootsing der natuur hebben gebracht. Men zie maar hunne naakte beelden.’
‘Uit ervaring alleen is de kennis van het schoone niet mogelijk; zij is altijd, ten deele althans, a priori, hoewel in gansch anderen zin, als de ons a priori bewuste vormen van ruimte tijd en causaliteit. Deze laatste betreffen alleen den vorm der verschijning, zij geven het algemeene hoe der dingen, en hieruit ontstaan mathesis en natuurwetenschap. Maar het weten a priori, waarvan wij thans spreken, betreft niet het hoe, maar het wat, niet den vorm, maar den inhoud der dingen. Dat wij allen de menschelijke schoonheid kennen, zoodra wij haar zien, dat

{==766==} {>>pagina-aanduiding<<}
de echte kunstenaar haar toonen kan, ook waar hij haar nooit gezien heeft, is daardoor alleen mogelijk, dat de wil, wiens volkomene verschijning, op zijnen hoogsten trap van ontwikkeling, hier gevonden moet worden, ons eigen wezen is. Daarom hebben wij een voorgevoel van wat de natuur poogt uittedrukken. En deze anticipatie is in het echte genie zoo machtig, dat hij, hij het zien van het individu, de idee verstaat. Hij begrijpt de natuur bij het halve woord, dat zij laat hooren, en spreekt zuiver uit wat zij slechts stamelt. De schoonheid van den vorm, die haar in duizend proefnemingen mislukt, prent hij het harde marmer in. Zijn kunstwerk stelt hij tegenover de natuur, haar als toeroepende: “Dat was het wat gij hebt willen zeggen,” en, ja! dat was het, weerklinkt uit den mond van ieder, die het kunstgewrocht waarderen kan.’
Maar hoe is te rijmen met deze fraai gestileerde bladzijde, wat ik lees op pag. 479 van het tweede deel?
‘In ieder menschelijk gelaat ligt iets volstrekt oorspronkelijks; het vertoont één geheel, dat alleen kan behooren aan eene eenheid, die uit louter noodzakelijke deelen bestaat. Uit duizenden zullen wij, na vele jaren zelfs, een persoon herkennen, en dat, terwijl de mogelijke verscheidenheid der menschelijke gelaatstrekken, vooral van één ras, binnen uiterst enge grenzen liggen. Daarom moet men betwijfelen, dat iets van zóó wezenlijke eenheid, en zóó groote oorspronkelijkheid ooit zou kunnen voorkomen uit eene andere bron, als uit de geheimzinnige diepten van het innerlijk wezen der natuur. Daaruit zou volgen, dat geen kunstenaar in staat zou zijn, de oorspronkelijke eigenaardigheid van een menschelijk gelaat, werkelijk te scheppen, of ook uit zijn gehengen weêr te geven. Wat hij dus in dit opzicht tot stand bracht, zon altijd maar eene halve ware, ja misschien eene onmogelijke samenvoeging zijn. Want hoe zou hij eene werkelijke physiognomische eenheid kunnen vormen, terwijl hem toch het beginsel dier eenheid eigenlijk onbekend is? Daarom moet men, bij ieder door eenen kunstenaar louter verzonnen gelaat, twijfelen of het wel een mogelijk gelaat is, en of niet de natuur, als meester aller meesters het voor eene knoeierij zou verklaren, en er volstrekte tegenstrijdigheden in aanwijzen. Dit zou dan tot de stelling brengen, dat op historische schilderijen, altijd alleen portretten mochten voorkomen,

{==767==} {>>pagina-aanduiding<<}
die dan zeker met de grootste zorg moesten worden uitgekozen en een weinig geidealiseerd.’
Deze beide citaten stemmen niet overeen. Earst wordt den kunstenaar de gave der anticipatie toegestaan: hij staat hooger dan de natuur en spreekt uit wat zij stamelt. En daarna treedt de natuur op als meesteres en verklaart zijn werk voor knoeierig. Deze tegenspraak wordt niet weggenomen door de opmerking, dat in het eerste het karakter der soort, in het tweede het individuele karakter bedoeld is. Want, zoo wij het eerste kunnen anticiperen, omdat wij zelv' leveuswil zijn, dan bestaat er geen grond om te meenen, dat het laatste den kunstenaar verborgen blijven moet.
Het is wel de moeite waard, een man als onze wijsgeer op zulk eene inconsequentie te betrappen. Zoo iemand nochtans deze vitzucht afkeurt, zal hij wellicht meer behagen scheppen in Schopenhauers oordeel over de bekende vraag: Waarom heeft Laokoon, in de beroemde groep, den mond niet wijd geopend, als om te schreeuwen?
Lessing zegt: het schreeuwen is in strijd met de schoonheid, en deze is het kennelijke doel der beeldhouwkunst.
Winckelmann maakt Laokoon tot eenen stoïcyn, die het niet overeenkomstig zijne waardigheid acht, op natuurlijke wijze te schreeuwen. Hij ziet in Laokoon den beproefden geest van een groot man, die, met smarten worstelende, er zich niet door wil laten overmeesteren. Dat Virgilius Laokoon hardop laat schreeuwen, schijnt aan Winckelmann veel minder edel.
Hirt meent dat Laokoon den mond niet opent, omdat hij, op het punt van te stikken, reeds niet meer schreeuwen kan.
Schopenhauer zegt: schreeuwen is eenvoudig iets dat niet uitgedrukt wordt door de beeldhouwkunst. Want niet het opsperren van den mond, maar het geluid is het kenmerkende van het schreeuwen. Door Laokoon den mond te laten openen, zou de beeldhouwer ons een man doen zien, die zich inspant. zonder dat het hem helpt. Eene belachelijk schouwspel, inderdaad te vergelijken, met dat van den nachtwacht, wien een spotvogel de trompet met was verstopt had, zoodat hij, bij het geroep van brand, vruchteloos stond te blazen. Maar in de poezie op wier gebied de voorstelling van schreeuwen te huis behoort, kan zij ook aangebracht worden. Daarom berispt Winekelmann Virgilins ten onrechte.

{==768==} {>>pagina-aanduiding<<}

Hier biedt zich eene schoone gelegenheid aan, om over te springen naar het terrein der dichtkunst. Indien ik om een overgang verlegen ware in dit geval, zon ik ook ter sprake hebben kunnen brengen wat onze wijsgeer zegt, omtrent de allegorie. Ook haar acht hij in de beeldende kunst niet, in de poëzie zooveel te meer op hare plaats.
Iemand, die eene gewichtige waarheid ontdekt, maar geen geloof gevonden heeft, zal machtig aangegrepen worden door het gezicht van een allegorisch beeld, voorstellende den tijd, die den sluier opheft en de naakte waarheid doet zien. Maar evenveel indruk zou op hem maken het devies: ‘Le temps découvre la vérité’ met groote letters aan den wand geschreven.
Allegoriën zijn in de beeldende kunst hiëroglyphen, want zij houdt zich alleen bezig met de idee, het karakter der dingen, en niet met het abstracte begrip.
De Grieksche heeldhouwkunst wendt zieh tot de aanschonwing, daarom is zij aesthetisch; de Indische richt zich tot het begrip, en is daarom niet meer dan symbolisch.
Ook hier staat hij tegenover Winckelmann, die de allegorie overal voorspreekt, ja zelfs het hoogste doel van de beeldende kunst, plaatst in het voorstellen van algemeene begrippen en bovenzinnelijke dingen. 't Is Schopenhauer een bewijs, dat men het diepste gevoel voor het schoone kan hebben, zonder in staat te zijn, daarvan philosophisch rekenschap te geven.
Maar allezins acht bij de allegorie op hare plaats in de poëzie, die hij de kunst noemt om door woorden op de fantasie te werken. De begrippen (wel te onderscheiden van Plato's ideëen) zijn hier het materiaal, het onmiddelijk gegevene. Deze mogen zeer wel door een beeld aanschouwelijk gemaakt worden. Allegoriën en gelijkenissen voldoen hier uitstekend.
Door de fantasie van den lezer moeten in de poë zie de abstracte begrippen, door de woorden uitgedrukt, als in ideën worden omgezet. De dichter heeft de beteekenis van het leven, het karakter van een mensch, een toestand doorgrond, hij heeft de idee gezien. Zijne kunst is de woorden, die begrippen uitdrukken, zoo samen te voegen, dat hunne algemeenheid wordt beperkt, en in hunne plaats een aanschouwelijk beeld voor de fantasie treedt.
De regels van Göthe:

{==769==} {>>pagina-aanduiding<<}


Ein sanfter Wind vom blauen Himmel weht. 
Die Myrthe still und hoch der Lorbeer steht. 

doen door weinige begrippen al de weelde van het zuidelijke klimaat ons voor den geest komen.
In de lyrische poëzie van echte dichters wordt het wezen der menschheid openbaar. Al wat millioenen gestorvene, nog levende of toekomstige menschen zullen ervaren, nog ondervinden of hebben geleden en genoten, vindt daarin zijne onvergetelijke uitdrukking. En al wat in het menschelijke hart woont en woelt, kan haar thema zijn. Daarom kan zij even goed de zinnelijke liefde als de mystiek bezingen. De lierdichter kan Anacreon of Angelus Silesius zijn. Niemand mag hem gebieden, edel en verheven, moreel, christelijk of iets anders te zijn, en nog minder hem verwijten, dat hij dit of dat niet is. Hij is de spiegel der menschheid, en brengt haar, wat zij gevoelt, tot bewustzijn.
Het eigenlijke karakter der lyrische poëzie is den strijd weêr te geven, die tusschen het willen en de zuivere contemplatie in hetzelfde individu gestreden wordt. Deze beide elementen zijn hier op wonderbare wijze vermengd, en dit juist maakt de schoonheid uit van het lied. Daarom is de jongeling bijzonder voor deze dichtsoort geschikt. Met den mannelijken leeftijd komt eerst de bevoegdheid tot dramatische poëzie.
Bovenaan op dit laatste gebied staat bij onzen pessimist de tragedie. Hier moet de oneindige verdeeldheid van den wil tegen ziehzelv' objektief opgevat en duidelijk gemaakt worden. Het genot van het treurspel berust op het gevoel voor het verhevene. Wat wij aanschouwen, komt in botsing met den levenswil in ons, doch met bewustzijn ontrukken wij ons aan zijne heerschappij. En terwijl wij zien, wat zijn wezen is, worden wij tot berusting, tot resignatie gestemd. Dan willen wij het leven niet meer. En de stemming komt over ons van den held of de heldin, die na langen kamp en vreeselijk lijden gewillig sterft, het doel missende. maar ook de nietigheid des levens volkomen begrijpende.
Omdat deze geest van resignatie, dat vreugdevol heengaan uit deze wereld, dat besef van hare nietigheid niet op den voorgrond treden in het treurspel der ouden, stelt Schopenhauer het lager dan dat der nieuweren. Shakespeare is hem veel grooter dan Sophocles, en met Göthes Iphigenia vergeleken is, die van Euripides bijna ruw en plat.

{==770==} {>>pagina-aanduiding<<}

Medelijden op te wekken, dat is niet doel, maar middel in de tragedie. Het doel is, eenen diepen indruk te geven, van de nietigheid van alle aardsche streven. Dat besef kan op zich zelv' wel te weeg gebracht worden, door de schildering alleen van vreeselijke tooneelen. Maar grooter zal het zijn, zoo de held zelf blijkt het te deelen.
Natuurlijk is de zoogenaamde poëtische rechtvaardigheid hem een onding. Hij acht haar voortgesproten uit eene geheele miskenning van het karakter des treurspels. Geboren rekent hij haar uit de platte, optimistische, protestantsch-rationalistische, ja joodsche levensbeschouwing. De ware zin van het treurspel is, dat het lijden van den held het gevolg is, niet van zijne bijzondere zonde, maar van het feit dat hij leeft. In dien geest zegt Calderon: ‘De grootste schuld van den mensch is, dat hij geboren werd.’
Omdat de dramatische dichter de spiegel is, van de menschenwereld, moet hij vele slechte karakters, ja echte booswichten laten optreden. Evenzoo mogen de dwazen, de bekrompene geesten niet ontbreken. Hier en daar alleen mag een goede, een verstandige, een eerlijke verschijnan, en niet dan bij uitzoudering een edele. In den geheelen Homerus is geen wezenlijk edel karakter te vinden; wel vele goede en eerlijke. In den ganschen Shakespeare, zijn op zijn hoogst een paar edele, en dan nog niet buitengewoon nobele persoonlijkheden aanwezig. Cordelia, Coriolanus b.v. Veel meer stellig niet. Het wemelt daarentegen bij hem van karakters van de bovengemelde soort. De stukken van Iffland en Kotzebue tellen vele edele karakters; Lessings Minna voor Barnhelm gaat sterk mank aan dit euvel. En zooveel edelmoedigheid als de markies Posa in zich draagt, is in al Göthes werken samengenomen niet te vinden. Wel kent Schopenhauer een klein stuk ‘Plicht om plichtswil’ (een titel als uit de kritiek der praktische rede afgeschreven,) dat maar drie personen telt, en alle drie vol buitengewone edelmoedigheid.
Het wordt tijd dat ik het derde boek toesla. Nog een woord over de muziek. Zij is eene wonderbare kunst, die op gansch buitengewone, onmiddelijke wijze de ideeën, het wezen der wereld ons ontsluit. Het doellooze streven is hier uitgedrukt in het altijd vluchten uit den grondtoon, om daarin steeds terug te keeren. Men kan in den grondtoon niet blijven, zon-
{==771==} {>>pagina-aanduiding<<}
der door verveling te worden aangegrepen; en toch heeft men geene rust, voor men hem weêrgevonden heeft. Zoo is het veelbewogene menschenleven, met zijn begeeren en zijne verveling, zijn altijddurend wenschen en zijne walging. Dat wordt weêrgegeven in de melodie. Haar wezen is een afdwalen langs duizend wegen, niet alleen naar den terts en den dominant, maar tot naar dissonanten zelfs, waarop immer een terugkeer volgt naar den toon, vanwaar zij uitging. Haar te scheppen; er in uit te drukken de diepste geheimen van het menschelijke leven is het werk van het genie.
De grondbas vertegen woordigt het onorganische rijk. In de stemmen tusschen den bas en de melodie herkent men de ontwikkelingstrappen der ideëen de tallooze gestalten, waarin de levenswil al duidelijker verschijnt. Al de hooge toonen, bewegelijk en sneller wegstervende, ontstaan gelijk bekend is, door de neven- en natrillingen van den bas bij wiens toon zij te gelijk zachtjes mede klinken. Met een basnoot harmonieren alleen die hoogere toonen, die werkelijk reeds van zelf met haar zich doen hooren bij het naklinken (sons harmoniques). Dit komt overeen daarmede, dat de lichamen en organische wezens der natuur, moeten beschouwd worden, als ontstaan door eene trapsgewijze ontwikkeling uit de massa van de planeet; deze draagt hen en is hun bron tévens.
Verder heeft de diepte van den toon eene grens, beneden welke geen toon meer hoorbaar is: dit is analoog met de onmogelijkheid om de materie zonder vorm of eigenschappen waar te nemen.
Het afwijken van de arithmebische juistheid der intervallen, door temperatunr of andere redenen veroorzaakt, is het beeld van het individu dat afwijkt van den type der soort; de onzuivere wanklanken zijn te vergelijken bij monsterachtige misgeboorten.
Majeur en mineur drukken de twee voorname stemmingen uit van het gemoed, vroolijkheid of althans tevredenheid, en droefheid of ten minste weemoed. Bij de noordelijke volken, wien het leven zware eischen stelt, vooral bij de Russen, is de mineur heerschende. Allegro in mineur komt veel voor in de Fransche muziek, en dit is karakteristiek. Het is alsof iemand danst, met knellende schoenen.
Evenmin als voor de beeldende kunsten, heeft het begrip voor de muziek waarde. Zoodra de muziek al te zeer naar de woor-
{==772==} {>>pagina-aanduiding<<}
den zich richten wil en zelfs gebeurtenissen beschrijven, zoekt zij eene taal te spreken die de hare niet is.
Ook hier is de verleiding groot, om te uitvoerig te worden. Maar ik heb reeds genoeg gezegd, om te mogen vragen: Is dit niet ingeniens? Schopenhauer zou antwoorden.... Maar wat hij zeggen zou, weten wij reeds.
Het is ons, terwijl wij zijn derde boek doorbladerden, gebleken, dat hij de kunst zeer hoog stelt, als ons den naasten weg ontsluitende tot een helder begrip van het menschelijke leven en zijne beteekenis. En de muziek is hem de minste der zusteren niet. Voor de uitspraak van Leibnitz: ‘De muziek is een verborgene werkzaamheid der arithmetiek, in de ziel die telt zonder het te weten,’ zou hij haar parodierende in de plaats willen stellen: De muziek is de verborgene werkzaamheid der metaphysica in de ziel, die zonder het te weten, philosopheert.
Toch, zoo de kunst eene troosteres is in het leven, verademing geeft onder het lijden, van den tuchthlisarbeid des wils verlost, toch is die verlossing maar voor oogenblikken, en zij biedt niet meer dan verademing. Wie meer begeert, moet zich wenden tot de moraal, tot het vierde boek: ten opschrift hebbende: Bejahung und Verneinung des Willens zum Leben.
Den inhoud daarvan ga ik u nog zeer kortelijk meêdeelen.
Hij begint met de opmerking dat de deugd niet onderwezen kan worden, evenmin als het genie, en dat de moraal, zoo min edelen en heiligen kan verwekken, als de aesthetiek in staat is, dichters, beeldhouwers of toonkunstenaars te maken. De philosophie onderzoekt alleen en beschrijft, op dit gebied, gelijk op elk ander. Zij kan dan ook geen universeel recept geven, waaruit alle dengden moeten bereid worden. Ook kan Schopenhauer niet spreken van een ‘onvoorwaardelijk moeten.’ Want te moeten willen, is hem een ‘houten ijzer.’ Aan dezelfde inwendige tegenstrijdigheid gaat mank al wat zich opwerpt als ‘eene wet voor de vrijheid.’
De vrijheid heb ik daar genoemd. En men begrijpt dat het eeuwenoude probleem van den vrijen wil hier in het ethische deel ras ter sprake moet komen. En het wordt dan ook terstond te berde gebracht. Schopenhauer handhaaft de vrijheid zonder daarom iets van de gedeteermineerdheid der menschelijke

{==773==} {>>pagina-aanduiding<<}
daden te laten vallen. Hij is determinist en voorstander van den vrijen wil tegelik.
Hoe kan hij deze twee dingen vereenigen?
Door er op te wijzen dat de vrijheid den wil toekomt als metaphysisch ding, en dat noodzakelijkheid, gedetermineerdheid alleen heerscht op het gebied van de wereld als voorstelling. De leer van Kant omtrent het empirische en intelligible karakter, is hier het punt van uitgang. Ik vermoed zelfs dat de bladzijden door den Konigsberger wijsgeer hierover geschreven, bij Schopenhauer het eerst de hoofdgedachte van zijn systeem hebben doen oprijzen. Hij noemt deze leer van Kant herhaaldelijk het grootste voortbrengsel van menischelijke diepzinnigheid.
Ziehier wat Kant bedoelt. Voor de vrijheid van den wil is nergens plaats te vinden in de wereld, in den mensch, gelijk wij hem waarnemen. Overal en altijd is het eene het gevolg, het noodzakelijke gevolg van het andere, alle daden zijn door eenen bepalden toestand gedetermineerd. Al meent dus de mensch dat hij vrij kan kiezen en handelen, toch is het uiet zoo. Maar de vrijheid ligt buiten den tijd, buiten het causaalverband der dingen. Het determinisme is altijd zegevierende waar tijd en ruimte en causaliteit heerschen. Maar ook daar alleen. De vrijheid is metaphysisch. Het intelligible karakter van den mensch is eene ondeelbare, onveranderlijke, buiten den tijd gelegene daad van den wil. Deze wilsdaad verschijnt nu in tijd en ruimte, ontwikkelt zich in den mensch volgens alle vormen der causaliteitswet en wordt dan zijn empirisch karakter genoemd.
Schopenhauer neemt deze leer geheel over. De strijd over de vrijheid der menschelijke daden beweegt zich, zegt hij, eigenlijk om de vraag of de wil in den tijd ligt of niet. Ligt hij buiten den tijd, gelijk onze philosoof meent, dan moet niet alleen het individu, in gelijke omstandigheden, steeds op dezelfde wijze handelen, maar men zou ook, gelijk Kant zegt, wanneer maar het empirische karakter en de motieven volkomen bekend waren, het gedrag van den mensch kunnen voorspellen, als eene zonsof maansverduistering. Gelijk de natuur consequent is, zoo is ook het karakter: daarmede overeenkomstig moet iedere daad uitvallen, gelijk ieder verschijnsel in de natuur naar hare wetten geschiedt. De oorzaak bij het natuurverschijnsel en het motief bij den mensch zijn beiden slechts gelegenheidsoorzaken,

{==774==} {>>pagina-aanduiding<<}
aanleidingen, naar welke de onveranderlijke wil handelt.
De grondgedachte van zijn systeem, waarbij de wil als het wezen van den mensch, het verstand als iets secundairs, als een werktuig van den wil aangenomen wordt, speelt natuurlijk in deze quaestie eene belangrijke rol.
‘De onderstelling van eene empirische vrijheid van den wil, schrijft hij, van een zoogenoemd liberum arbitrium indifferentiae, hangt ten nauwste daarmede samen, dat men het wezen van den mensch zich als eene ziel dacht, die oorspronkelijk een kennend, ja eigenlijk een abstract denkend wezen zou zijn, en eerst ten gevolge hiervan ook een willend; dat men aldus den wil als van secundairen aard beschouwde, terwijl in waarheid het verstand dat is. De wil werd zelfs als eene daad van het verstand beschouwd en één genoemd met het oordeel. Zóó bij Descartes en Spinoza. Diensvolgens zon dus ieder mensch dat, wat hij is, eerst geworden zijn, door zijn denken: hij zou moreel als een nul op de wereld zijn gekomen, de dingen hebben leeren kennen en dan zijn besluit genomen, om zóó of zóó te zijn, dus of anders te handelen. Hij zou dan ook ten gevolge van nieuw verkregene kennis eene nieuwe wijze van handelen kunnen aannemen en weêr een ander worden. Hij zou eerst iets als goed leeren kennen, en het daarna willen. En het tegendeel is waar. Hij wil iets, en datarom noemt hij het goed. Dat alles is eene omkeering van de ware verhouding. De wil is het eerste en oorspronkelijke, het verstand komt later als zijn werktuig. Ieder mensch is dus dat, wat hij is, door zijnen wil, en zijn karakter is oorspronkelijk; want het willen is de basis van zijn wezen. Door het toegevoegde verstand verneemt hij, in den loop der ervaring, wat hij is, d.i. hij leert zijn karakter kennen. Hij kent zich dus ten gevolge van en overeenkomstig met den aard van zijnen wil; en wil niet, zooals men voorheen meende ten gevolge van en overeenkomstig met zijn verstand. Men dacht: de mensch behoefde maar te overleggen, hoe hij het liefst wilde zijn, en dan zou hij ook zoo wezen: dat is hunne wilsvrijheid. Zij bestaat dus eigenlijk daarin, dat de mensch zijn eigen. werk is, bij het licht des verstands. Ik daarentegen zeg: 
hij is zijn eigen werk voor alle verstands-werkzaamheid, dit doet hem alleen zien wie hij is. Daarom kan hij niet besluiten. zóó of zóó te zijn. en hij kan ook geen ander worden:

{==775==} {>>pagina-aanduiding<<}
maar hij is, ééns voor goed, en leert alleen langzamerhand kennen, wie hij is. Bij hen wil hij, nadat hij begrijpt, bij mij leert hij begrijpen wat hij eigenlijk wil. 1)
Er zijn hier vele bladzijden, die om een klaar begrip van zijn stelsel te bevorderen, maar vooral om een helder inzicht in deze quaestie te verkrijgen, wel konden geciteerd worden. Wie het begeert, kan ze nalezen, bij den philosoof zelv'. Wat mij betreft, ik zon gevaar loopen in dit vraagstuk te blijven hangen, en niemand zal mij euvel duiden, dat ik verder ga.
Dit alleen houde men in het oog: de wil is bij Schopenhauer vrij als metaphysisch ding. Die wil, die niet aan de wetten van ons verstand van ruimte tijd of causaliteit onderworpen is, is daarom ook absoluut vrij. En aan den anderen kant: in de waarneembare wereld, waarin de wil verschijnt, in de wereld als voorstelling, daar heerscht het determinisme onbepaald. De bijzondere daden van den mensch vloeien uit zijn karakter met volstrekte noodzakelijkheid voort. Maar dat karakter zelf, die wil die het leven begeert, kan zich wenden. Eene geheele omkeering kan plaats grijpen.
De levenswil toch komt in den mensch tot bewuste aanschouwing van zijn eigen wezen. Hij kan dan komen tot bezinning. Zijn eigen streven, dat rampzalige leven, dat hij wel begeert, maar dat nochtans lijden is, kan hij dan blijven willen, hij kan ja, maar hij kan ook neen zeggen. Hij kan bejahen of verneinen. Ziedaar de titel van het vierde boek u verklaard, en u tevens den hoofdinhoud er van aangegeven.
Het dier kan niet tot bezinning komen. Het blijft altijd den levenswil bejahen. Maar de mensch kan het brengen tot Verneinung des willens, Dit is het toppunt, het hoogste ideaal van Schopenhauers ethiek.
Vóór wij dit nog nader verklaren, moeten wij een oogenblik stilstaan bij wat volgens Schopenhauer een lager moreel standpunt is en een overgang tot het hoogste vormt. Hier komen twee zaken in aanmerking, vooreerst de rechtvaardigheid, daarna, de liefde. Beider wortel is het medelijden. Beiden behalen reeds eene overwinning op de zelfzucht, op de Bejahung des Willens.
Het egoisme is eene vreesselijke openbaring van de innerlij-
{==776==} {>>pagina-aanduiding<<}
ke tweespalt des levenswils. Het bestaat hierin, dat de mensch den wil om te leven in zich zelv' gevoelende, niet beseft dat die wil ook in anderen aanwezig, en één is met den zijnen. Hij ziet niet door het principium individnationis heen. Ieder voor zich begeert bevrediging van zijnen wil ten koste van anderen. Van daar de oorlog van allen tegen allen. Om zijn eigen welzijn maar een weinig te bevorderen, is de egoist in. staat, geheel het geluk of het leven van den naasten te verwoesten. Dat is de hoogste openbaring der zelfzucht, die nog maar alleen overtroffen kan worden door de eigenlijk gezegde boosheid. Deze zoekt, zonder dat het haar eenig voordeel brengt de schade en smart van anderen. Deze vijandige gezindheid, waartoe de zelfzucht licht overslaat, is in lagen graad zeer algemeen en gewoon, meent onze pessimist. Het is gelukkig voor ons, zegt hij, dat verstand en beleefdheid haren mantel daarover dekken. Beleefdheid toch is de conventionele en systematische verloochening van het egoïsme in de kleinigheden van het dagelijksch verkeer. Zij is zeker erkende huichelarij; maar zij wordt bevorderd en geprezen, omdat, wat zij verbergt, zoo afschuwelijk is, dat men het niet zien wil, al weet men dat het bestaat. Maar somtijds komt toch de vijandige gezindheid voor den dag bij den laster of bij uitbarstingen van toorn, die meestal hare aanleiding sterk te boven gaan, omdat hij als het kruid in het geweer, langen tijd als saamgeperst was geworden.
Het tegendeel van deze boosheid, die zich als haat, nijd en Schadenfreude openbaart, is de liefde. Tegenover het egoisme, de zelfzucht, in engeren zin, staat de rechtvaardigheid.
De levenswil ziet het talloos vermenigvuldigde beeld van zijn eigen wezen om zich heen, maar herkent zich niet. Zoo lang dit het geval is. offert hij alles aan zijn eigen leven en genot op. Maar zoodra hij door het verstand voorgelicht, in anderen aanschouwt, dan wordt het medelijden geboren. En daaruit ontspruit op den eersten trap de rechtvaardigheid. Zij bestaat daarin dat men niet wil ingrijpen in de bejahungsfeer van een ander individu. De leuze der rechtvaardigheid is: Doe niemand leed aan. Verder gaat zij niet. Wie dus rustig bij eigen overvloed den hongerdood van eenen medemensch aanziet, handelt wel gruwzaam en duivelsch, maar niet onrechtvaardig. Doch men kan wel voorspellen dat hij als hij anderen schade kan

{==777==} {>>pagina-aanduiding<<}
berokkenen om zijns eigen voordeels wille daarvoor niet terugdeinzen zal.
Het begrip van recht is alleen negatief. Er zou nooit van recht sprake zijn geweest zoo er geen onrecht ware. Een recht op iets hebben beteekent alleen, iets te kunnen nemen, doen of gebruiken, zonder daardoor een ander onrecht aan te doen.
Waarop steunt nu b.v. het eigendomsrecht? Het kan alleen gegrond zijn op arbeid, want de zaak waaraan wij gearbeid, onze krachten besteed hebben, is als een deel van ons zelv' geworden of, - om de taal van het systeem te spreken - het is in de sfeer van onze eigene Willensbejahung getreden, Alleen aan Kants hoogen ouderdom, en daarmede gepaard gaande verzwakking van geest schrijft hij toe dat diens rechtsleer een zonderling samenraapsel van dwalingen is. Daaronder behoort ook deze dat hij, die het eerst eene zaak in bezit genomen heeft recht van eigendom daarop zou hebben.
Moreel volstrekt ongerijmd. schijnt dan ook aan Schopenhauer het zoogenaamde praeoccupatierecht, waardoor men, omdat men eenen tijd lang genot van eene zaak gehad heeft, nog bovendien eene belooning, d. ï. uitsluitend recht op verder genot vordert. De nieuw aangekomene kon hem, die zich alleen op dit recht grondde, met veel meer recht toevoegen: ‘Juist omdat gij reeds zóó lang genoten hebt, is het billijk dat ook anderen genieten.’
Het positieve begrip van recht is waarschijnlijk eerst ontstaan in de gevallen, waarin eene poging tot onrecht met geweld is afgeweerd. Zulk een wederstand is een recht. Dat recht van wederstand kan zelfs lengen en verraad geoorloofd maken. Hij, die in strijd met de waarheid eenen struikroover verzekert, dat hij niets van waarde bij zich heeft, heeft recht tot dien leugen. Zóó behoeft ook eene met geweld afgedwongene belofte rechtens niet te worden gehouden. Ja, men heeft zelfs het recht, iedere onbescheidene vraag uit een onbevoegden mond met een leugen te beantwoorden. Want daardoor wordt in onze bejahungsfeer ingegrepen. Zoo wij door te zwijgen of door te antwoorden: ‘dit wil ik geheim houden,’ ons schade berokkenen of eene zwakke plaats verraden zonden, dan acht Schopenhauer den lengen geoorloofd. Op eene dergelijke wijze alleen wordt de schreeuwende tegenspraak opgeheven, die tusschen de moraal en de gewone handelwijze in dit en in vele andere gevallen bestaat.

{==778==} {>>pagina-aanduiding<<}

Het onrecht doen behoort op zich zelf geheel tot het gebied der moraal. De staat heeft zich daarmede niet te bemoeien Zijn doel is alleen het onrecht lijden te verhinderen. Hij is het voortbrengsel van het verstandige egoisme. leder wil het algemeen welzijn, omdat hij zijn eigen belang daarmede verbonden ziet. Bereikte de staat zijn oogmerk volkomen dan zou uitwendig dezelfde toestand aanwezig zijn, als wanneer volkomene morele rechtvaardigheid onder de menschen heerschte. De oorsprong van het resultaat zou alleen eene tegenovergestelde zijn. Zoo is een roofdier, van eenen muilband voorzien, even onschadelijk als een grasetend dier. Het is overigens duidelijk dat alleen de uit het egoisme voortvloeiende neiging tot onrechtplegen, den staat noodzakelijk maakt.
De staat moet niet anders doen dan de menschen voor onrecht beschermen. Zoodra hij eene inrichting wordt tot morele en stichtelijke opleiding, dan e betreedt men den weg, die weleer tot inquistitie gebracht heeft.
De staat straft om vanl het onrecht af te schrikken. De theorie van vergelding in het strafrecht is volstrekt ongegrond. Onaannemelijk is de stelling, dat de mensch altijd doel moet zijn, nooit als middel mag gebruikt worden. De gevangenis te maken tot eene inrichting voor zedelijke verbetering acht hij ongeraden. De doodstraf moet behouden blijven zoolang er moord wordt gepleegd. De veiligheid van mijn leven is alleen gewaarborgd zoo het leven van een ander daarvan als het ware het onderpand is. De straf moet een voldoend tegenmotief geven tegen de misdaad. Daarom moet zij zoo mogelijk, nog erger schijnen dan zij is. Met het cellulaire stelsel is juist het omgekeerde het geval.
Deze straffende rechtvaardigheid van den staat is werkzaam met het oog op den tijd die komen zal, zij wil afschrikken. Men zou haar daarom, de tijdelijke kunnen noemen tegenover de eeuwige rechtvaardigheid. Deze is van geheel anderen aard. Want zij berust juist daarop, dat de wil, het wezen der dingen, niet in den tijd ligt, en in alle zijne verschijningen één is. Hij draagt zelf de schuld van zijn aanzijn, krachtens zijne vrijheid. En daarom is alle jammer en ellende het natuutrlijk gevolg van zijne Bejahung. Deze Bejahung, het daarvan onafscheidelijke egoisme is de eigenlijke zonde. De wereld is dus te beschouwen als één persoon, die alle lijdt, wat hij door eigen schuld

{==779==} {>>pagina-aanduiding<<}
verdient. Kon men alle smarten in ééne weegschaal leggen, en alle schuld en zonde in de andere, dan zouden zij in evenwicht worden bevonden. Wij dragen dus elkanders zonden. In dien zin is de wereldgeschiedenis, het wereldoordeel.
Mien begrijpt licht, hoeveel sympathie Schopenhauer voor de leer der erfzonde moet hebben. Augustinus staat zeer hoog bij hem nangeschreven. De val van Adam is hem het eenige diepzinnige verhaal in het oude Testament omdat er eene metaphysische gedachte in ligt. Door Adams zonde zijn allen met den vloek getroffen, dat is in allegorisch kleed de Schopenhauersche leer der eeuwige rechtvaardigheid. Bij de Indiers ligt dezeleer verborgen, in die der zielsverhuizing.
Den mensch, die de identiteit van den wil, in al zijne verschijningen, en de eeuwige rechtvaardigheid niet begrijpt; hem die, in het principium individuationis bevangen blijft, vertoont zich deze wereld als een samenstel van gansch verschillende dingen. De wellust is hem iets geheel anders als de smart; in den eenen mensch ziet hij den pijniger en moordenaar, in den anderen den lijder en het offer; de zonde is hem ééne zaak, het lijden eeue gansch andere. Hier aanschouwt hij iemand in vreugde en overvloed, en voor diens deur ziet hij den armen van koude en honger vergaan. Dan vraagt hij: waar blijft de vergelding? En hij zelf, door den wil, den heftigen, die zijn wezen is, gedreven, grijpt de wellusten en genietingen des levens aan, klemt er zich aan vast, en weet niet, dat hij juist door deze daad, al de smarten en kwalen des levens, die hem sidderen doen, heeft aangegrepen en aan zijne borst gedrukt. Hij ziet het lijden, en ziet de boosheid, maar verre van te begrijpen, dat zij beiden maar verschillende zijden van de Bejahung des éénen levenswils zijn, hondt hij ze voor onderscheiden, ja tegenovergesteld. Hij zoekt dikwijls door de zonde, d.i. door lijden van een ander te veroorzaken, zijn eigene smart te ontkomen. Hij is bevangen in eenen waan. De Indiers zonden zeggen, de sluier der Maja heeft zijne oogen verblind. De onbegrensde wereld, vol lijden overal, is hem vreemd, is hem als een sprookje; zijne ras verdwijnende persoon, zijn oogenblikkelijk genoegen heeft alleen werkelijkheid voor hem, en om deze te behouden doet hij alles, zoolang eene betere kennis hem deoogen niet opent.
Voor hem, dien de oogen zijn opengegaan, die de éénheid

{==780==} {>>pagina-aanduiding<<}
van den wil in al zijne verschijningen begrijpt, is een eenigzins gelukkig leven, door het toeval hem geschonken, of door eigen overleg verworven, toch maar de droom van eenen bedelaar, die zich koning waant. Uit dezen droom weet hij, dat hij zal ontwaken om te vernemen, dat een vluchtig bedrog hem van het lijden zijns levens had gescheiden. Hij erkent in zijne medemenschen hetzelfde wezen, dat in hem leeft en lijdt. Hij lijdt met hen mede. En dat medelijden is de wortel waarop de rechtvaardigheid niet enkel, maar ook de liefde groeit. Goed te zijn, dat is zoo weinig mogelijk onderscheid te maken tusschen zich zelv' en anderen. In den deugdzamen wordt het woord der Buddhisten waarheid: ‘Toen het verstand kwam, werd uit zijne volheid de liefde geboren.
Hier moet evenwel in het oog worden gehouden, wat reeds werd opgemerkt, dat, zoo hier de deugd, als geboren uit het verstand wordt voorgesteld, niet de abstracte kennis bedoeld wordt, die in begrippen zich mededeelen laat. Integendeel, geheel intuitief en onmiddelijk is de kennis, het inzicht, dat hier gemeend is. Zij kan door redenering iemand gegeven, noch ontnomen worden. Het begrip op zich zelf is voor de echte dengd even onvruchtbaar als voor de waarachtige kunst. Hier wordt ook volstrekt geen scherpzinnige geest vereischt. Het eenvoudigste verstand is voldoende, om tot dat verheven medelijden te komen. Er is in dit geval sprake van de innigste betrekking tusschen het verstand en den wil. Hierdoor verkrijgt het medelijden, de deugd iets geheimzinnigs.
Op dit mysterieuse kom ik nog even terug, wanneer ik u vooraf op het toppunt der Schopenhauersche ethiek heb gewezen. Want datzelfde geheimnisvolle blijft ook aankleven, hetgeen door haar genoemd wordt de Verneinung des Willens zum Leben.
Die Verneinung is bij Schopenhauer het hoogste. In den rechtvaardigen en liefdevollen, klapt de wil als het ware met de vleugels, gelijk wij den vogel zien doen, gereed om op te stijgen. Maar de eigenlijke verlossing bestaat in eene geheele omkeering. De wil die zijn eigen wezen heeft begrepen kan, krachtens zijne vrijheid, zich wenden.
Vergelijken wij, zegt Schopenhauer, ‘het leven met eene kringvormige baan van gloeiende kolen, waarin eenige koele plekken voorkomen, eene baan die wij onophoudelijk moeten volgen.

{==781==} {>>pagina-aanduiding<<}
Hij die nog in den waan bevangen is, en de eenheid van den wil niet doorziet, wordt getroost door de koele plek, waarop hij toevallig staat, of die hij dicht vóór zich ziet, en hij gaat gaat voort. Maar hij, die het wezen der wereld heeft doorgrond, is voor dien troost ontoegankelijk. Hij ziet zich zelv' aan alle plekken tegelijk en treedt van de baan. Zijn wil wendt zich, bejaht niet meer zijn eigen wezen, dat hij in de wereld als voorstelling als in eenen spiegel heeft aanschouwd, maar verneint het. Hier wordt de deugd ascese. Het is dan den mensch met langer genoeg, anderen lief te hebben als zich zelv' en voor hen evenveel te doen, als voor zijn eigen belang. Maar er ontstaat in hem eene afschuw van den levenswil, den kern en het wezen van die als jammervol erkende wereld. Hij verloochent daarom jnist dit in hem verschenen en reeds door zijn lichaam uitgedrukte wezen, en zijne daden zijn met zijne verschijning in strijd. Hij houdt op iets te willen, wacht er zich voor, zijnen wil aan iets te hechten, en zoekt de grootste onverschilligheid voor alle dingen in zich te kweeken.’
De eerste schrede in de Verneinung des Willens is vrijwillige volkomene kuischheid. Zij verloochent de boven het individuele leven uitgaande Bejahung van den wil. De geslachtsdrift toch is het eigenlijke brandpunt van het beamen des levenswils.
Vreemd klinkt wat Schopenhauer hier ergens zegt 1): ‘De natnur, altijd waar en naïf, verklaart dat, als dit beginsel algemeen werd, het menschelijke geslacht zon uitsterven. Na hetgeen gezegd is over den samenhang van alle wilsverschijningen geloof ik te kunnen aannemen, dat met de hoogste dier verschijningen ook de zwakkere weêrglans ervan, de dierenwereld, van zelf zou wegvallen, gelijk met het volle licht ook de halfschaduwen verdwijnen. Door het opheffen van het intellekt, zou natuurlijk ook de geheele wereld in het niet terugzinken, want zonder subjekt geen objekt 2).’
Dit denkbeeld gelooft hij uitgedrukt in eene plaats van de Vedas: Gelijk in de wereld hongerige kinderen zich om hunne moeder dringen, zoo wachten alle wezens op het heilige offer. Ook de bewonderingswaardige en onafzienbaar diepe Angelus Silesius heeft eene dergelijke gedachte. Zelfs meent hij dat Rom, VIII: 21-24 in dezen zin moet verklaard worden.

{==782==} {>>pagina-aanduiding<<}

Op die wijze zou dus de mensch verlosser kunnen zijn van de geheele wereld. Maar daartoe moet dan de menschheid uitsterven door het houden eener kuischheidsgelofte.
Waarom is het niet genoeg, zoo vragen wij hier, dat één den wil breekt, den wil die in alle wezens immers volkomen en ondeelbaar aanwezig is?
Dat is echter volgens Schopenhauer niet voldoende. De wereld is nog niet ondergegaan en toch hebben sommigen den wil verneint. Dat zijn natuurlijk de groote asceten, de menschen die het vleesch hebben gekastijd, den wil bestreden. Franciscus van Assisi, die, zijnen rijkdom verlatende, zich de armoede kiest tot bruid; la Rancé, de strenge abt van la Trappe, dat zijn hier de idealen. In zulke menschen heeft de wil zich afgewend van het leven, het verstand is in hen een quietief geworden.
Maar ik hoor iemand vragen: staat de zelfmoordenaar nog niet hooger? Indien afkeer van het leven het levensdoel is, dan is deze gevolgtrekking natuurlijk. Konden wij zóóver komen, dat alle menschen zich vrijwillig om het leven brachten, dan zon de wereld toch ook opgeheven en haar de grootste weldaad bewezen zijn.
Schopenhauer oordeelt dat de zelfmoord geene Verneinung, maar veeleer eene Bejahung des willens is. Deze toch is alleen de opheffing van de nietige individuele verschijning. De zelfmoordenaar wil het leven, doch hij wil het niet onder die voorwaarden, waaronder het hem ten deel is gevallen. Hij heeft eigenlijk alleen vrees voor het lijden, geen afkeer van het genieten. De verlossende kracht van het lijden wordt door hem miskend. Hij is als een kranke, die eene smartelijke operatie, waardoor hij gansch genezen kon, halverwege afbreekt, en liever de ziekte behoudt. Het lijden nadert hem en opent hem de mogelijkheid om tot afschuw van het leven te komen, maar hij wijst haar van zich.
Eigene zware smart is werkelijk voor de meesten het middel om tot Verneinung des Willens te stijgen. Weinigen geraken er toe alleen door het lijden van anderen op te merken. In een zijner latere werken geeft Schopenhauer de volgende kleine dialoog:
‘De Wereldgeest: Hier is het pensum van uw arbeid en uw lijden: daarvoor verkrijgt gij het aanzijn dat alle andere dingen hebben.’
‘De mensch. Wat heb ik aan het aanzijn? Ben ik bezig, dan

{==783==} {>>pagina-aanduiding<<}
heb ik moeite: ben ik ledig, dan kwelt mij verveling. Hoe kunt gij mij voor zóóveel arbeid en lijden zulk een kommervol loon bieden?’
‘De Wereldgeest. En toch weegt dat loon alle moeite en smarten op: en dat juist wegens zijne gebrekkigheid.’
‘De mensch. Zoo? Dat gaat waarlijk mijne bevatting te boven.’
‘De Wereldgeest. Ik weet het. (ter zijde) Zou ik hem zeggen, dat de waarde van het leven juist daarin bestaat, dat het hem leert, het leven niet te willen? Tot deze hoogste wijding moet het leven zelf hem voorbereiden. 1)’
Hij, die gekomen is tot Verneinung des Willens, is, zoo lang hij leeft, nog altijd onderworpen aan eenen zwaren strijd. Met vreugde ziet hij de vernietiging van zijn liehaam tegen en tracht dagelijks meer den levenswil, die in dat lichaam verschijnt te dooden. Hij heeft opgehouden iets op aarde te begeeren. Hij is in een toestand van resignatie, waarvan hem evenwel nog telkens het willen dreigt terug te brengen. Schopenhauer gelooft niet aan de ‘perseverantia Sanctorum.’
Ik heb gezegd dat er ook in deze Verneinung, gelijk in alle dengd, iets mysteriens is. Men zou anders meenen de zaak is duidelijk: De wil is vrij en zoodra het verstand dus inziet, dat de levenswil verkeerd is, dan kan de wil neen zeggen en zich opheffen. En toch vergelijkt Schopenhauer deze Verneinung met de werking der goddelijke genade in de christelijke dogmatiek. Waarom? Hij doet dit, omdat wij het volstrekt niet in onze macht hebben, tot die verloochening van den wil te komen. Zij wordt geboren uit de verborgene betrekking van het verstand tot den wil. Daarom komt zij plotseling en als van buiten aangevlogen. Zij is gelijk aan de bovennatuurlijke wedergeboorte.
Dit maakt ons begrijpelijk, hoe Schopenhauer zich met droefheid aan het lot onderwierp, dat van hem geen heiligen gemaakt had. Toen Gwinner hem in later dagen het portret van la Rancé toonde, wendde hij zich af met smartelijk gebaar, en sprak: ‘das ist Sache der Gnade.’
Ziedaar ons dan gekomen aan het einde van het systeem, en aan den rand van het ‘Niets’ Niets te willen, dat is het levensdoel. Troostelooze leer! zegt gij. Maar onze wijsgeer placht boos te worden, wanneer men zijne leer hierom trooste-
{==784==} {>>pagina-aanduiding<<}
loos noemde. Het is alleen een niets willen, een niet zijn voor ons! zeide hij dan. En hij meende dit ook duidelijk genoeg aan het einde van zijn werk uitgedrukt te hebben. Werkelijk lezen wij daar: ‘Een omgekeerd standpunt, als dat voor ons mogelijk was, zon de hekken verhangen, en het voor ons nu bestaande zou dan niets en wat ons niets schijnt, zou dan het werkelijk bestaande wezen.’
‘Dat wij, wat ons niets toeschijnt, zoozeer verafschuwen, vindt zijn grond in ons vervuld zijn van den levenswil.’
‘Maar slaan wij het oog van onze eigene ellende op hen, die de wereld overwonnen, in wie de wil tot volle zelfkennis gekomen, zich in alles terugvond, en zich daarop vrijelijk heeft verloochend en die dan nog maar zijn laatste spoor, het lichaam, spoedig hopen te zien verdwijnen. In plaats van ons eigen rusteloos woelen en streven, van dien bestendigen overgang van wenschen tot vreezen, en van vrengde tot leed, in plaats van de nooit bevredigde en toch nooit stervende hoop, waaruit de levensdroom van den het leven willenden menssh bestaat, wordt dan aan ons getoond een vrede, die alle verstand te boven gaat, eene volkomene stilte op den waterspiegel des gemoeds, eene diepe rust, een onwankelbaar vertrouwen, eene blijmoedigheid, wier afschijnsel alleen, door Rafael en Correggio ons geworden, een vast en zeker evangelie is. Dan zien wij met diep en smartelijk verlangen op dien toestand, nevens welken het jammervolle en heillooze van ons eigen bestaan, in het volste licht verschijnt.’
En iets verder: Wij bekennen het vrij uit: Wat na eene ‘geheele opheffing van den wil overblijft, is voor hen, die van den wil nog vervuld zijn, zeker het Niets. Maar ook omgekeerd is voor hen, in wie de wil zich gewend heeft, en verloochend, deze onze zeer werkelijke wereld, met al hare zonnen en melkwegen - Niets.’
Mijn overzicht van zijn systeem is hier geëindigd. Is 't u bij het lezen soms groen en geel voor de oogen geworden, dan lag de schuld bij mij. Misschien ook wel bij de metaphysica zelv. Maar zeker is het niet te wijten aan den schrijftrant van den philosoof. Zijn stijl is boven allen lof verheven. En Foncher de Careil, hoe vreemd hij Schopenhauer ook beoordeeld hebbe, had zeker gelijk, toen hij hem ‘un admirable éerivain’ noemde. Klaar en helder als kristal vloeit zijn

{==785==} {>>pagina-aanduiding<<}
betoog daarheen, ook waar hij de ingewikkeldste vraagstukken behandelt. Geestige vergelijkingen, treffende beelden verlevendigen de redenering, en doen ons beter begrijpen, dieper gevoelen wat de schrijver wil. Somtijds - ook hiervan heb ik u enkele voorbeelden gegeven, verkrijgt zijn stijl eene ongewone verheffing, een dichterlijken gloed. Hij maakt eene allergunstigste uitzondering op zijne duitsche collegas, wier onverstaanbaarheid tot een spreekwoord geworden is. Hij, - want Göthes woord: ‘Nur die Lumpe sind bescheiden,’ was hem uit het hart gesproken - zou misschien zeggen: Ik sta onder de duitsche philosofen, als een uitstekend gekleed man, in een uiterst gemengd gezelschap. Ook in dit opzicht hebben zij dikwijls de tuchtroede van zijne geweldige invectiven en van zijn bijtend sarkasme op zich voelen neêrkomen. Niet het minst op Hegel heeft hij het gemunt. Reeds aan Kant verwijt hij, dat deze menigmaal langdradig is en duister, allerlei onnoodige scholastieke termen gebruikt, en een hartstocht voor symmetrie toont, die aan den Gothischen bouwtrant doet denken. En hij was de rechte man om zulke verwijten te doen. Hem lezende, herinneren wij ons Vanvenargues uitspraak: ‘La clarté est la bonne foi des philosophes.’ Göthe placht te zeggen dat het hem was, zoo dikwijls hij Kant ter hand nam, alsof hij eene helder verlichte zaal binnen trad. Iets dergelijks zou men nog stelliger omtrent Schopenhauers geschriften kunnen verzekeren.
Onnatuurlijk is het niet, dat hij wegens den vorm, zoowel als den inhoud verwachtte, dat zijn werk zeer de aandacht zon trekken. Toen hij het zorgvuldig opgetrokkene gebouw voltooid zag, verkeerde hij in eene zeer opgewondene stemming. Hij dacht er ernstig over - zelf heeft hij het later aan Frauenstädt verhaald - om op zijn cachet te laten graveren eene sphinx, die zich in zee stort. Hij geloofde vastelijk het wereldraadsel te hebben opgelost.
Toen hij het manuscript aan Brockhaus gegeven had, reisde hij terstond naar Italië: de drukproeven moesten hem derwaarts nagezonden worden. ltalie had hij nooit gezien: hij was in de volle kracht zijns levens; zijn aesthetische zin was zeer ontwikkeld, en het heerlijk gevoel van een machtig werk voltooid te hebben, doorstroomde hem. Alles liep samen om hem daar te doen genieten.
En toch als wij vernemen, dat hij er meer deed dan het

{==786==} {>>pagina-aanduiding<<}
schoone bewonderen, dat hij er eenigen tijd leidde, wat men pleegt een losbandig leven te noemen, en in kringen verkeerde, waar het zeer wild en lustig toeging, dan herkennen wij den eenzamen denker van Dresden bijna niet meer. Dat hij geen optimist geworden was, dat begrijpen wij. Maar wij vragen toch: Is dat de sombere ernstige man, die zoo pas de ‘Verneinung des Willens zum Leben’ ascese en zelfverloochening heeft gepredikt?
Niet gepredikt - zon hij antwoorden - maar beschreven wel; een philosoof behoeft nog geen heilige te zijn.
Wij zagen het reeds, zoo wij straks al voor een oogenblik aangetrokken werden door de heerlijke ethische kracht van een systeem, dat ons toeliet aan den vrijen wil te gelooven, toch was het einde: ‘das ist Sache der Gnade.’
Maar wij kunnen ons wel voorstellen, dat de schrijver van zulk een ernstig gemeend boek, geen wezenlijk genot in zijne uitspattingen heeft gehad. Na iedere nieuwe ‘Willensbejahung’ moet het hem geweest zijn alsof hij hoorde het ‘cachinnus diaboli.’ Somtijds heeft hij zich wellicht ingebeeld, dat dit toch wel voor hem de weg kon zijn, om tot bevrijding te komen. Doch treurig moest het hem stemmen, dat waarschijnlijk het hoogste voor hem niet was weggelegd. Hij had in alle opzichten geen vrede met zijn morelen aanleg. Met welgevallen kon hij den stempel van 't genie opmerken, gedrukt op zijn prachtig voorhoofd. Maar de morele uitdrukking van zijn gelaat beviel hem volstrekt niet. Wanneer hij voor den spiegel stond en oplettend de trekken om mond en kin gadesloeg, volgens hem het karakter openbarende, dan kon hij zeer somber worden. Geen wonder. Niets toch is geschikter, om ook in de helderste dagen ons het leven te verbitteren, dan het gevoel van onze morele nietigheid. En ook hij achtte het beter een edel mensch dan een groot denker te zijn. Hij heeft geschreven:
‘Ook wanneer intellektuele gaven en beschaving gansch outbreken, staat een bepaald edel karakter daar, als iets zonder feil. Daarentegen zal de grootste geest, zoo hij met groote zedelijke gebreken is verbonden, altijd door ons gelaakt worden. Want, gelijk fakkels en vuurwerk voor de middagzon verbleeken, zoo worden geest en genie en evenzeer schoonheid verduisterd door de goedheid van het hart. Waar deze in hoogen graad zich vertoont, kan het ontbreken van gene eigen-
{==787==} {>>pagina-aanduiding<<}
schappen zóó opgewogen worden, dat men er zich over schaamt, ze te hebben gemist. Zelfs het bekrompenste verstand en de meest groteske leelijkheid worden, zoodra buitengewone zielenadel daarmede gepaard gaat, als verhelderd, omstraald door eene schoonheid van hoogere natuur. Dan spreekt daaruit eene wijsheid, voor welke iedere andere moet verstommen. Want de goedheid van het hart is eene transscendente eigenschap, behoort tot eene wereldorde, die buiten dit leven ligt, en geene andere volkomenheid kan met haar vergeleken worden. Waar zij bestaat, maakt zij het hart zóó groot, dat het de wereld omvat, en niets is uitgesloten; want alle wezens beschouwt zulk een mensch als één met zich zelv'. Dan kweekt hij ook jegens anderen die grenzelooze verdraagzaamheid, die overigens ieder alleen vóór zich zelv' gevoelt. Zulk een is niet in staat om toornig te worden. Zelfs niet wanneer zijne eigene, lichamelijke of intellektuele onvolkomenheden boosaardigen spot en hoon hebben verwekt. Hij geeft zich zelv' er de schuld van, de aanleiding daartoe geweest te zijn, en gaat voort, zonder zich geweld aan te doen, hen liefderijk te bejegenen. Met vast vertrouwen hoopt hij, dat zij van hunne dwaling terugkomen. en ook in hem zich zelv' herkennen zullen. Wat is in vergelijking daarvan vernuft en genie? Wat Baco van Verulam? 1)
Maar, zoo hij dan al geen heilige was, van zijn genie was hij overtuigd. Hij meende een onsterfelijk werk te hebben geleverd. Toch kwam - kon het anders bij zulk een zwaarhoofd? - gedurig de gedachte bij hem op, dat hij veel kans had van miskend te worden. In November 1819 was zijn boek uitgegeven. In April 1820 schreef hij op eene reis van Napels naar Rome:

Aus langgehegten, tiefgefühlten Schmerzen, 
Wand sich's emper aus meinem innern Herzen, 
Es festzuhalten habe ich lang gerungen. 
Doch weisz ich dass zuletzt es mir gelungen. 
Mögt euch drum immer wie ihr wollt gebarden. 
Des Werkes Leben köint ihr nicht gefährden. 
Lufhalten könnt ihr's, nimmermehr vernichten. 
Ein Denkmal wird die Nachwelt mir errichten. 

In de beide eerste regels heeft hij stellige waarheid uitge-
{==788==} {>>pagina-aanduiding<<}
sproken. De man, op wiens jeugd, in wiens intieme leven wij voorheen een blik sloegen, de geboren pessimist, had met het bloed zijner wonden zijn boek geschreven. Zijn wrevel, zijne grieven tegen het menschelijke leven hadden hem geinspireerd.
Uit de vijf laatste regels spreekt een voorgevoel van aanvankelijke miskenning en tegelijk een fier zelfvertrouwen.
Dat hij het wereldprobleem heeft opgelost, is natuurlijk eene zeer betwistbare stelling. Maar hij is een allermerkwaardigst man geweest, genie van top tot teen, en zijn zelfvertrouwen was in zekeren zin althans niet misplaatst. Dat zal, geloof ik, toegestemd worden door elk. die zijne aandacht heeft gewijd aan Arthur Schopenhauers poging om het raadsel, dat ons allen opgegeven is, te ontcijferen.

Steenwijk.
(Wordt vervolgd.)





{==789==} {>>pagina-aanduiding<<}

Eene bladzijde uit de geschiedenis des vaderlands.

Door H. de Gooijer.

I.

Vergeeft 't mij, vriendelijke lezers! dat ik ditmaal van u verg, u in gedachte te verplaatsen naar een noordelijk grenseiland onzes vaderlands - Terschelling. Velen uwer zullen het zich slechts bij naam herinneren als een naklank van de Lessen in de vaderlandsche aardrijkskunde, en van de meesten is de gedachte verre, dat zich aan zulk een onbeteekenende plek geschiedenissen kunnen vastknoopen, belangwekkend genoeg om voor een oogenblik uit het stof der vergetelheid te worden opgerakeld. En toch stuiten wij bij de lezing der vaderlandsche historie dikwerf op namen van personen en plaatsen. die wij slechts ter loops noemen, niet wetende dat zij de helden of de tooneelen zijn geweest van gebeurtenissen, die in belangrijkheid en leerzaamheid niet achterstaan bij vele overal en breedvoerig geboekstaafde verhalen. Dit geldt ook van het eiland Terschelling, en met name van Terschelling in het jaar onzes Heeren 1666. - Het heeft toen eene vermaardheid gekregen, waarvan het ons lust in korte trekken de geschiedenis te schetsen.
Op den avond van den 19den Augustus van dit jaar, zaten de oude Barends en zijne dochter aangenaam te zamen. Hunne woning, gelegen te West-Terschelling, een der dorpen van het eiland scheen bestemd voor een tooneel van vreugde. Op oud vaderlandsche wijze was de huiskamer feestelijk versierd, ter eere der dochter Gonne, eene lieve bruid van 24 jaar, die den volgenden dag in 't huwelijk moest treden met den kloeken Peter - den man harer keuze. Zij ‘pasten bij elkander’, en het deed het hart goed dit paar te zien - hem den forsch gebouwden, breed geschouderden visscher, haar de frissche deerne, wie wij wel niet eene grieksche schoonheid

{==790==} {>>pagina-aanduiding<<}
kunnen toekennen, maar wier slanke en toch gevulde leest, wier aanminnig, goedig gelaat met de heldere blaauwe kijkers u het hart ontstalen. Lange jaren reeds hadden zij elkander bemind met eene liefde, die in onze dagen van economische berekeningen tot de zeldzaamheden behoort. De oude Barends zag met welgevallen op deze voorgenomene vereeniging, en breedvoerig was reeds het plan besproken, dat hij bij zijne kinderen zou komen inwonen, terwijl Peter de pink in bezit zou nemen, om voor vader en vrouw in 't noodige te voorzien. Want Gonne was eene halve weeze. Haar eerste levenskreet. was zamengesmolten met den doods nik harer moeder. Er is iets hartverheffends in de liefde eens vaders, die tevens moederzorgen vervult. Dubbel hecht is alsdan de band die vader en kind vereenigt. Zoo ook bij Gonne! Het kind had spoedig leeren inzien dat op de ‘wijde wijde wereld’ slechts één hart warm voor haar sloeg - het vaderhart! En tot eene bevallige maagd opgewassen, had zij niets van die kinderlijke teederheid verloren. Integendeel! nu langzamerhand het tijdstip naderde waarop zij den meest beslissenden stap haars levens doen zoude. schiep zij er behagen in zich telkens in 't verledene te verdiepen en de jaren terug te roepen, toen vader haar als kind troetelde en koesterde, als meisje en maagd zorgvol bewaakte, en telkens was haar hart geworden als het hart eens kinds. Dan was 't haar als kwam hij terug van de stormachtige zee, waarop hij zich met zijne pink had moeten wagen, om haar dan op de knie te nemen, te kussen, en te streelen, als ware zij in gevaar geweest van te sterven. Dan besefte zij dat hij slechts haar geluk in alles beoogd had en niets zelfs geen lijfsgevaar. ooit had ontzien, om haar het leven zoet te maken.
Is het wonder dat vader Barends zich lang niet rekkelijk had betoond, waar het de hand gold zijner dochter? Hij had een geheel leven ten offer gebragt aan haar geluk en zou hij nu misschien door anderen zien vernietigen wat hij met zoo veel krachtsinspanning had tot stand gebracht! Had hij niet dikwijls gebeden dat zijne Gonne een man mogt krijgen harer waardig, wien zij al de schatten van haar onbezoedeld harte schenken kon! Dien meende hij in Peter gevonden te hebben, en ook wij gelooven hem de eigenschappen te moeten toekennen van een goed echtgenoot. Als kinderen hadden zij elkander gekend en, te zamen opgegroeid zoo was er reeds

{==791==} {>>pagina-aanduiding<<}
vroegtijdig tusschen die twee eene liefde gerijpt, die als van zelve tot eene echtvereeniging leidde.
Peter had zijne ouders vroeg verloren, en was door een verren bloedverwant opgevoed. Vroegtijdig reeds had hij in zijn eigen onderhoud moeten voorzien, waardoor hij die vast- en fierheid van karakter erlangd had, aan mannen eigen die hun bestaan slechts bevestigd zien door een aanhoudenden kamp met het lot. Ook visscher van heroep, was hij meermalen met vader Barends in aanraking en wij gelooven dat zijne veelvudige bezoeken in diens huis al spoedig de dochter golden voor wie zijn hart thans zoo warm slaat. Zijn werk goed verstaande, geen lust en kracht missende tot den arbeid, had hij van Barends de voordeur verworven boven anderen die wel wat meer stoffelijke bezittingen konden toonen, doch in edele geestesgaven bij hem achterstonden. Hij komt daar juist met verhaasten tred aanstappen en wij maken van de gelegenheid gebruik om een oogenblik het drietal te bespieden.
‘Zijt gij daar eindelijk? Wat is dat uitblijven! kom hier,’ zoo begroet Gonne den binnenkomende, met-een een kus op zijn niond drukkende.
‘Ja meid, 'k kon niet eerder weg. Ik moest toch eerst de boot in orde brengen, alvorens naar je toe te komen.’
‘Nu, zegt Barends, laat schuit en want en tuig maar rusten en spreek liever over je lot, dat je morgen te wachten staat. 't Is dan zoo ver gekomen! Wel, hoe meer ik er aan denk, hoe vreemder het mij is, dat je al zoo groot zijt. Mijn lieve Gonneke, die ik op mijn knie schommelde, die 'k op mijn arm droeg - die zal morgen trouwen! Nu kind, ik hoop, dat het je altijd best ga en je een even goede huisvrouw zult zijn als je moeder.’
‘Dat geloof ik wel - zoo valt Peter in als om den loop van Barends gedachten te stuiten, - neen ik weet zeker, dat Gonne een best wijf zal zijn. Heeft zij niet jaren lang de huishouding waargenomen op eene wijze die iedereen zien mogt en iedereen deed roepen over hare netheid en zij zal niet minder doen voor haar man dan voor haar vader.’
‘Wat ik deed, deed ik gaarne, zegt Gonne, en bovendien, 't was immers mijn plicht. En mijn Peterbaas zal ook wel goed zijn voor zijn vrouwtje!’
Een hartelijke kus is het klinkende antwoord op hare

{==792==} {>>pagina-aanduiding<<}
vraag. Hij neemt haar aan zijn hart en ziet haar in de heldere oogen, zoo innig teeder als las hij daarin een geheel leven vol vrengde en geluk en bovendien een leven hem toegewijd.
‘Wel heb ik van zen leven - zoo klinken eenige stemmen - moet je dan altijd zoenen en vrijen! Nu Gonneke, krijg maar geen kleur meid! morgen zal je nog meer vrijen en je Peter zal je nog meer knuffelen - dat zal een pret zijn! En wij zullen ons ook dapper houden. - En je bier dappertjes aanspreken - en een rondetje dansen’ - zoo spreken verward eenige binnenkomende buren, gekomen om de toebereidselen te zien voor den dag van morgen.
‘Wel kind!’ zoo spreekt buur Klare, ‘dat noem ik netjes. Dat schort is mooi, en je huif zoo aardigjes opgemaakt als moest Sinjeur de Wit of de Ruiter die aan hun vrouw te kost leggen.’
‘Laat ons, zegt Barends, met gefronsd gelaat thans alles vermijden wat ons aan landszaken herinnert - de tijden zijn benauwd genoeg. Wat hebben die Engelschen een praats nu zij vader Michiel bijna gepakt hebben. Heb ik niet gehoord, dat de Ruiter wenschte, dat zij hem maar in de borst hadden geschoten liever dan voor hen te moeten wijken!’
‘Braaf gesproken, vadertje! zegt Willemz, wij zullen van geen vechten en kloppartijtjes spreken anders dan van een oorlog aan je bier en ham en wat je ons verder zult opdisschen. En de voorteekens van een spoedigen vrede zullen wij morgen zien als je dochter zoo vreedzaam en gedwee in 't huwelijk gaat!’
‘Petertje, Petertje, wat heb jij ons gefopt man! Je hebt ons allen laten toekijken en je lacht nu in je vuistje. Je gaat met Gonne strijken hé! Dommerts, dat we 't niet eerder gezien hebben. Wat was je altijd bezorgd voor je deerne, je nam 't ook altijd voor haar op en...
‘En ik zal haar morgen trouwen en daarmede is de grap uit,’ zegt Peter.
‘Neen manneke! meen je er zoo goedkoop af te komen? Je zult moeten toonen dat je wat gespaard hebt om je goede vrienden te onthalen.’
‘Dat zal ik, zegt Peter, en, ik hoop dat dan de monden niet minder zullen geroerd worden.’
‘Wees daar maar niet bang voor. We stellen ons allen een dag voor, kijk! zoo als er zoo weinig zijn, dat men zoo regt pret-
{==793==} {>>pagina-aanduiding<<}
tig een bruiloft viert en niemand 't ons kwalijk neemt als wij ons wat minder in toom honden.’
‘Als de vrienden eens een zoopje namen om te proeven hoe 't hun morgen bevallen zal,’ zegt Barends, en met-een haalde hij een paar fiksche kruiken te voorschijn.
‘Je spreekt als een boek, man! we hadden er juist om willen vragen.’
En zoo zetten zich allen neder en blijven schertsen en lachen, het aanstaande echtpaar de noodige plagerijen toedienen en een voorsmaak nemen van de vreugde die hun op morgen bereid was. De verloofden niet het minst stelden zich eene matelooze weelde voor door niets ter wereld te evenaren en vader Barends gevoelde zich regt gelukkig en was onuitputtelijk in het bespreken van de toebereidselen voor den bruiloftsdag. Er was slechts één gevoel, dat van blijde verwachting der dingen die komen zonden. Ieder, en de hoofdpersonen niet het minst, dacht aan zijn toekomstig levensgeluk. Zou die verwachting verwezenlijkt worden? Gelukkig dat de mensch slechts leeft in het heden en de toekomst voor hem is omsluijerd.
Indien dit jeugdig paar geweten had hoe zwart de bladzijde van hun levensboek was, die morgen voor hen zou bloot vallen - hoe dreigend het onweder naderde dat boven hun hoofd zoude losbarsten, zij zonden de bruidstooi hebben verwisseld in een doodskleed en de bruiloftsvreugd in lijk-muziek.

II.

De bruiloftsdag kwam. Reeds vroegtijdig was Gonne in de weer om zich te laten ‘aandirken.’ Alles was even nieuw en mooi wat zij aantrok en buur Klare ijverig in de weer om haar in het tooien de behulpzame hand te bieden. Eene reusachtige tafel, of liever eene tafel met reusachtigen voorraad van eten en drinken was aangericht, waaraan alle gasten, familie en vrienden, zich straks zouden te goed doen. Peter verschijnt, ook in nieuw gewaad gedoscht, kortom - alles ging zoo als men het bij een welgesteld visscher, wiens eenige dochter trouwt, verwachten mag en langzamerhand vulde zich het huis. Het ging in die dagen even als thans. Bewondering van de bruid. die er zoo mooi uitziet. scherts bij den een. ernst bij den ander, een zegenwensch in het hart des vaders, eene mengeling van droef-
{==794==} {>>pagina-aanduiding<<}
heid en vreugd bij de dochter, een stralend oog van den bruidegom. Tot dat alles gereed is en men zich op weg begeeft naar de kerk. Het trouwen ‘voor de wet’ kwam eerst later in zwang. Gelukkig evenwel dat ook thans nog de meeste jeugdige echtparen hun huwelijk slechts als half voltrokken beschouwen, zoolang de dienaar des Heeren daarover den goddelijken zegen niet heeft afgesmeekt.
Peter en Gonne dan, en met heu de bruiloftstoet, gaan tempelwaarts. De predikant leest hun het formulier - doet hen op ninw en plegtig beloven elkander lief te hebben, voor elkander te zorgen, hunne kinderen op te voeden ‘in de vreeze des Heeren.’ Op roerende wijze houdt hij hun de huwelijks plichten voor en wenscht hun uit naam der geheele gemeente geluk met hunne goede voornemens. Hij spreekt tot Barends, als had hij alles gelezen wat er in diens hart omgaat, tot Gonne, als wist hij het onbestemde gevoel te beschrijven, dat zich van haar had meester gemaakt - tot Peter, als had hij hem vooraf geraadpleegd over zijne goede bedoelingen omtrent Gonne - tot de overigen, dat zij eenparig uitriepen: ‘Wat brengt hij alles mooi bij!’ - Geen oog bleef droog, en toen hij opstond om de handen zegenend over het echtpaar uit te strekken, heerschte er eene plegtige stilte, en heilige ontroering doortrilde aller harten. - - - -
Vreesselijk werd die stilte gestoord. Kanonschoten worden gehoord en akelig weergalmt de losbranding van geschut door het statig kerkgebouw! Maar wat is het? De bruiloftsgasten zien elkander verbaasd aan, en vrees en ontzetting zetelen op hun gelaat. Is de staatsche vloot op nienw uitgeloopen? Is men slaags? Zoo roept men in de eerste opwelling. Maar neen! Men weet: de staten, hoe snel ook in hunne handelingen, kunnen nog geene vloot in zee hebben. Dan een strooptocht der vijanden? Groote God! Zou het mogelijk zijn! - Intusschen worden de schoten al duidelijker en duidelijker vernomen. Straks zijn zij in de onmiddelijke nabijheid en nog staat men roer- en besluiteloos.
Wel welft zich de borst van moed bij de mannen, wel vallen de vrouwen zuchtende en biddende neder, doch schrik en ontzetting houden allen bevangen. Uit alle huizen komen de bewoners, men denkt aan geen vlucht, men wil zich overtuigen of 't werkelijk waar is wat men vreest, de schrik drijft allen naar de plaats des gevaars zelve.

{==795==} {>>pagina-aanduiding<<}

Zoo ijlt men strandwaarts en ziet het ongeloofelijke bewaarheid. De engelsche schepen naderen bemand met soldaten om te landen. Zij richten hunne koars zoo regelrecht naar het eiland als worden zij geleid door een eilander zelf - zoo juist weten zij alle klippen en banken te vermijden. Wat zal men doen? Vluchten! maar waarheen? De eenige weg is de zee, en het eiland zal straks geheel met engelsch zee en landvolk overdekt zijn. - ‘Wij zullen ons leven verkoopen!’ zoo roepen de moedigsten! ‘Het zal niet gezegd worden dat echte Hollanders zich weerloos laten slachten! We zullen ons doodvechten om de schande niet te zien onzer vrouwen en kinderen!’
‘En ook wij blijven niet achter, geeft ons wapens’ zoo roepen de vrouwen, en op dat oogenblik herleefde de oud germaansche strijdlust in het hart dier kleine gemengde schaar.
‘Kinderen!’ zoo neemt Barends 't woord, ‘mijn hart bloedt en weerspannig spreekt mijn mond het uit, maar ik zeg u allen: Vecht niet! Wat zal deze kleine schaar tegen eene overgroote meerderheid wel gewapend volk! Alle verdediging zou slechts leiden om hun een voorwendsel te geven hunne wraaklust te koelen! 't Valt hard, zeer hard,’ en tranen spatten in zijne oogen, ‘niets te mogen doen ter verdediging van vrouw en kinderen - zich te moeten overgeven aan de engelschen, maar 't kan niet anders! Mochten zij echter de klauwen uitstrekken naar de levens van een onzer - dan, bij God! verkoopt uw leven allen, zoo duur gij kunt - maar blijft gedwee als men slechts neemt van uwe have.
Allen beseffen de waarheid dezer woorden, men zal wachten.
Intusschen ziet men sloepen naderen met volk bemand, en wat zien de verbaasde Terschellingers verder? Een hunner, een lands- en dorpsgenoot onder de Engelschen, die de ijverigste is om zoo veel en zoo spoedig mogelijk volk aan land te zetten en door woord en daad hun tot aanvoerder strekt. Nu begrijpen zij waarom de engelsche vloot zoo juist bank en klip wist te vermijden; maar wat zij niet begrijpen, wat hen met afgrijzen vervult het is dat Laurens Heemskerk, op wien zij als dorpeling geboogd hadden, dien zij als kind hadden gekend en dien zij opgeklommen wisten tot den rang van kapitein op 's lands vloot, dien zij meenden 's lands eer en roem moedig te handhaven tegen de Engelschen - dat diezelfde Heemskerk thans de vijanden aanvoert tegen zijn eigen volk. Wat zij niet wisten kunnen wij

{==796==} {>>pagina-aanduiding<<}
mededeelen. Laurens Heemskerk. kapitein van 't collegie van de Maze, was bij Resolutie van de Staten van Holland en West-Friesland wegens plichtverzuim uit den lande gebannen. Hij had zich naar Engeland begeven en daar die heillooze expeditie op touw gezet waarvan wij den treurigen afloop zullen vernemen.
Heemskerk, aan wal gestapt, geeft bevel den schont voor zich te doen verschijnen. Vier der notabelen van het dorp moeten hem vergezellen. Bij afwezigheid van den schout acht hij het viertal voldoende, (waaronder Barends en Peter) om hun op barschen toon te verstaan te geven, dat zij vernemen zullen wat het doel is dezer landing en waaraan zij zich zullen te houden hebben. Hij gelast hun om onder geleide van eenige soldaten in een sloep plaats te nemen. Zwijgend en met verkropte woede voldoen zij aan dit bevel. De sloep zal van land steken. Daar dringt op eens eene schoone, jonge vrouw door de dubbele wacht soldaten die de overige burgers alleen door hunne tegenwoordigheid in angstig bedwang houden. Zij wil met geweld verder. Het is de arme, voor weinige uren nog zoo gelukkige Gonne! Peter bemerkt haar, worstelend met eenige soldaten; zijn oog spat vuur - met één sprong is hij uit de boot en bij zijne Gonne. Zij valt in zijne armen, half bezwijmd van angst en vermoeidheid en klemt zich vast en vaster aan zijn borst. Peter weet niet waar hij is of wat hij doet maar ontzettend is zijn aanblik. Daar staat hij met uittartende houding, bliksemende oogen en werpt zich het hoofd in den nek als een leeuw die de manen schudt. Zijn eene hand rust op de zijde waar wij het heft van een mes zien, en slechts over zijn lijf zal men Gonne naderen. Geen der krijgslieden waagt het en met gespannen verwachting ziet men de ontknooping van dit tafereel te gemoet. Heemskerk duurt het te lang. Op barschen ton spreekt hij tot Peter: moet die gekheid nog langer duren? spoedig in de boot of anders.....
‘Wat anders?’ zegt Peter - ‘komt gij hier om weerlooze vrouwen te mishandelen. dan zal je eerst met mij te doen krijgen - verrader!’
‘Matig je woorden manneke!’ of ik laat je geeselen als een hond. Denk...’
‘Ik denk dat je een verrader, een schelm zijt dien we altijd vloeken zullen.’
‘Nog eens, kort en goed in de boot en dat wijf naar huis

{==797==} {>>pagina-aanduiding<<}
of.....’ (Deze woorden worden minder woest gevoerd omdat een blik uit Gonnes schoone oogen hem trof).
‘Peter, beste Peter!’ zoo smeekt Gonne, ‘ik bid n, drijf hem niet tot hef uiterste - laat mij met u gaan - ik ben uw vrouw voor eenwig en volg u waar eenig gevaar u dreigt.’ En zich tot Heemskerk richtende: ‘Als een gunst smeek ik u, laat mij bij Peter blijven, scheid ons niet!’
‘'t Is waarachtig wat fraais, vrouwen in eene vergadering. Maar 't is waar ook, in je bijbel staat dat je toch geen woord mag spreken, en ik zeg je ook dat je dan maar buiten de deur wachten moet. Voortgepakt, marsch!’
Dit voorval zonde eene geheel andere wending genomen hebben, want verraders zijn tuk op bloed, en dat van Peter zoude niet gespaard zijn geworden, indien niet heillooze gedachten omtrent Gonne in zijn hoofd waren opgekomen.

III.

De sloep nadert snel het Commandantschip. Daar zit Holmes reeds te wachten, met alle teekenen van ongeduld. De Terschellingers worden voor hem gebracht. Gonne wacht buiten, voor het lot harer geliefden angstig bezorgd.
‘Wie uwer is de magistraat van het dorp?’ zoo begint Holmes zonder de binnenkomenden met een groet te verwaardigen, ‘hij trede voor!’ Voor wien het vreemd schijnt dat onze landslieden deze in eene vreemde taal gevoerde aanspraak verstonden, diene de opmerking dat het engelsch hun niet onverstaanbaar was, daar hun bedrijf hen meermalen met engelschen in aanraking bracht.
Barends voldoet aan dit bevel met de opmerking dat de schont wegens ambtsbezigheden zich niet op het eiland bevindt, en dat hij, Barends, als plaatsvervanger de loopende zaken afdoet.
‘Een fijn regent! zegt Holmes. Maar dat daar gelaten. Ik heb u laten komen, om u te zeggen, dat gij op staanden voet allen op uw dorp moet gelasten, zich onmiddelijk te verklaren voor de uitroeping van uwen wettigen Stadhouder, Prins Willem III. Gij laat de Prinsen-vlag waaien - aan ons blijft de zorg over dat die vlag van meerdere torens zal gezien worden. Wij willen dat van hier uit het eerste blijk gegeven worde van toegenegenheid aan uw stadhonderlijk huis. En dat het ons ernst

{==798==} {>>pagina-aanduiding<<}
is ziet gij. Het is ons plan niet u leed te doen, hoewel gij door uwe ondankbaarheid aan Oranje waarachtig wel verdiend hebt eens goed aan 't verstand gebracht te worden dat gij allen dommerikken zijt, die niet weten wat tot hun best dient. Ik hoop, dat gij mij goed begrijpt. Wij dulden geene tegenspraak. Ik gebied u dus: Zweert allen, dat gij heden - heden nog - den Prins als stadhouder zult uitroepen.’
‘Heer! zoo herneemt Barends, wij zijn, zoo als gij zegt, een dom volk. Maar wij kunnen, wat er ook gebeure, niet doen wat gij van ons vergt. Wij worden niet door den Prins, maar door de Staten geregeerd, en zoo lang deze niet aan Oranje het bewind opdragen, past het ons eenvondigen burgers niet, hen vóór te zijn, en hier oproer te stoken. Ik spreek uit naam van allen: Laat ons wat we zijn, we zijn tevreden.’
‘Ik had zoo groote geleerdheid uiet in je gezocht, maar vertel me eens, wat heb je tegen den prins?’
‘Goddank niets, - wij verheugen ons van hem te hooren dat hij bovemmate schrander is, en we bidden God. dat hij lang moge leven, om eenmaal...
Dat lieg je! zeg ik je - je liegt het - dacht je mij met mooije kwezelpraatjes om den tuin te leiden? Dacht je mij te bedriegen, met te zeggen dat je voor den Prins bidt? Neen man - bidden helpt niet - je moet hem uitroepen - hem als Prins erkennen - 't Wilhelmus voor hem zingen, en als je de wijs niet meer kent, zal ik er de maat bij slaan. Weet je wel dat ik net je doen kan wat ik wil?’
‘Ik dacht dat een Engelselman te veel edelmoedigheid en schaamte bezat, om ongewapende burgers te noodzaken hun geweten te bezoedelen!
Dat wordt te grof - zwijg! zeg ik je, of ik zal je een ander deuntje leeren fluiten.’
‘Een vrije Hollander laat zich niet dreigen, zegt Barends, terwijl het bloed hem naar het hoofd stijgt.
Kort en goed, gij weigert dus - gij weigert allen?’
Ja! klonk het uit aller mond.
De deur der Kajuit wordt geopend - een twintigtal soldaten omringen plotseling onze vrienden, wier honding het uitwijst dat zij geene overmacht vreezen, en het hun veel - zeer veel kost zich in bedwang te houden.
‘Nu domme boer, zal je eens zien hoe ik een vreugdevuurtje

{==799==} {>>pagina-aanduiding<<}
weet aan te steken voor den Prins. Die heeft toch niets aan zulk tuig als jelui allen zijt.’
Een kanonschot knalt, en geeft het sein tot eene daad, die den Engelschen eenwig tot oneer zal strekken.
Het is een seinschot om het geheele welvarende West-Terschelling te vernielen. Honderd toortsen te gelijk worden gezwaaid, en zetten in een oogenblik het geheele dorp in lichte laaie vlam. 't Gejuich der Engelschen, de smartkreten der dorpelingen mengen zich dooreen - helsche vreugde teekent het eene gelaat - diepe verslagenheid leest men op het andere.
‘Ziet, zoo maken wij boeren en visschers tam, ik moest je eigenlijk allen laten braden en roosteren in de vlammen, maar ik wil den duivel ook wat overlaten, je zijt toch allen verdoemd. Gaat nu eens zien, wat je met je waanwijsheid gewonnen hebt. Je zult nu wel gedweeër worden.’
Zulk een wandaad had men zich niet voorgesteld en nog is de geschiedenis niet geheel zeker aangaande het doel en de strekking dezer expeditie, hoewel men het er voor honden mag, dat Holmes waarheid sprak, toen hij de zaak van den Prins er mede in verband bragt.
Meer dan eens had Peter naar zijn mes gegrepen, om het den woesteling in het hart te stooten, maar de gedachte aan Gonne, aan het gevaar waaraan zij was blootgesteld, weerhield zijn arm. Van daar dat de ziedende toorn, die in hem woedde, niet als een lavastroom uitbrak, om zich uit te storten over den snoodaard. Van daar dat hij schijnbaar gedwee en gelaten alle beleedigingen aanhoorde. Het was hem zoo bang om het hart, als hij dacht aan zijne jonge gade. Hoe verwenschte hij het rampzalig oogenblik, dat zij er op gestaan had hen te vergezellen naar het commandantschip. Zij, de onnoozele duive in het nest van den gier, het weerloos lam onder een troep woeste wolven.
Deemoedig Holmes nader tredende spreekt hij smeekend: ‘Heer! mijne vrouw was met mij, toen ik herwaarts kwam. Sedert werd ik van haar gescheiden. Ik bid u, geef mij haar weder, en ik zal al het leed, dat gij mij berokkend hebt, vergeten. Geef, och geef haar mij! zoo riep hij, de fiere man, met tranen in de oogen, toen hij zag dat Holmes zich beraadde.
‘Wat weet ik van je vuile deerne, maak dat je weg komt! riep deze, of ik zal je allen een zeebad laten nemen, om wat op te frisschen.

{==800==} {>>pagina-aanduiding<<}

Dat was te veel. Bliksemsnel glinsterde zijn mes, en wierp hij zich op Holmes, maar nog sneller hadden de loerende soldaten zijne bewegingen gezien. Een zwaai tegen het hoofd met een enterax, en Peter valt bewusteloos en bloedend neder. Zich op de overigen te werpen en hen zoo sterk te knevelen, dat zij geen lid konden verroeren, was 't werk van een oogenblik.
Als slaven worden zij in de boot geworpen, bij het van bloedverlies en pijn trillende lichaam van Peter, en onder het hoongelach der Engelschen weder naar land gebracht.
Intusschen schepen de vijandelijke soldaten zich weder in, de Engelsche schepen drijven af, ontzetting en ellende achterlatende waar kort te voren vreugde en welvaart was. En Gonne! - - -

IV.

We hebben reeds gewaagd van de heillooze plannen in de borst van Heemskerk. Zoodra Gonne aan boord en Peter in Holmes, spreekvertrek was, was haar door een constabel een stoel gebragt, en zag zij zich met voorkomende vriendelijkheid behandeld. Vrouwen zijn spoedig ongernst, maar vaak even spoedig gerustgesteld. Zoover de kennis der Engelsche taal het haar toeliet, vroeg zij zeer spoedig wat toch wel de oorzaak kon zijn van deze onverwachte landing, en kreeg zij tot hare groote blijdschap het geruststellende antwoord, dat men niets kwaads in 't schild voerde, dat men alleen de zaak van den Prins eenig voordeel wilde verschaffen, en men daarom haren vader en echtgenoot aan boord had gebracht. Dat het kleine ougenoegen tusschen Peter en Laurens niets om 't lijf had, daar men Laurens algemeen kende voor zeer oploopend van aard. Dat Laurens bovendien hier eene zeer ondergeschikte betrekking bekleedde, en Holmes een man was van een edel karakter - kortom zij behoefde zich in niets te verontrusten.
Deze taal was als balsem voor haar gefolterd hart, en toen de constabel haar onder 't oog bragt, dat het welvoegelijker voor eene vrouw alleen was, in eene der hutten de terugkomst van haren man af te wachten, dan op het dek, blootgesteld aan de nienwsgierige blikken van het scheepsvolk, gaf zij zonder aarzelen gehoor aan zijn verzoek, hem in een der ledige hutten te volgen. Zij had hare tranen gedroogd, helaas! om die weldra bitterder te vergieten dan ooit! In de hut gaf de ar-
{==801==} {>>pagina-aanduiding<<}
gelooze vrouw zich aan allerlei zoete gepeinzen over, hoe spoedig een vrolijker uur zoude aanbreken, hoe zij weldra zonde leggen aan het trouwe hart van haren Peter, daar zij van de wijsheid haars vaders wel verwachtte, dat deze zaak spoedig in der minne zoude geschikt zijn. Zoo verliep eenige tijd - zij verwacht Peter ieder oogenblik - en telkens te vergeefs. Een kanonschot jaagt haar de schrik door de leden, weder heeft zij kwaad vermoeden, zij hoort buitengewone drukte, vloeken, verwenschingen, jammerkreten en hoongelach, zij wil het wagen uit hare hut te gaan, om met eigen oog te zien wat er gaande is, maar ontwaart met ontzetting dat de deur gesloten is. Zij vernieuwt hare pogingen telkens, maar telkens met ongunstig gevolg. Zij begiut luide te roepen en te weenen, hare kreten schijnen door niemand gehoord te worden. Zij meent beweging in het schip te bespeuren, groote God! zonde men haar verblijf vergeten hebben, en haar medevoeren? Die gedachte maakt haar krankzinnig. Maar Peter dan? Hoe meer zij zich verdiept, hoe raadselachtiger haar alles voorkomt, hoe angstiger zij zich maakt. Zij klopt, zij roept, zij bonst met alles wat zij vinden kan tegen de deur, uiemand hoort haar. Het is niet meer uit te houden. Als van waanzin aangetast, werpt zij zich handenwringend op den grond, jammert luidkeels om hulp en verlossing - geene verlossing daagt er op. Uitgeput van vermoeijenis en overspanning valt zij eindelijk bewusteloos neder.
Het is voor ons geen raadsel wie de bewerker was van deze nieuwe euveldaad.
Vreeselijk zou haar ontwaken zijn. Hoe lang zij in dien bewusteloozen toestand had doorgebracht, wist zij zelve niet. Liefelijke droomen hadden haar voor den geest gezweefd; zij waande zich in de kerk, in haar huis, met haren geliefde - en waar was zij bij 't ontwaken? Angstig verwilderd slaat zij de oogen rond. als was zij nog in den droom. Helaas, geen droom maar volle treurige werkelijkheid. Het is duister om haar, nog duisterder in haar hart; zij voelt en tast en grijpt rond zich en nu treedt de geheele droavige geschiedenis haar voor den geest. Het is thans stil en somber in het schip - nog somberder is de loop harer gedachten Zij luistert - zij hoort voetstappen, misschien is er hoop op uitkomst. Misschien is alles eene vergissing, die men zich haasten zal te herstellen. De voetstappen komen nader - Goddank! Zij houden op voor hare deur -
{==802==} {>>pagina-aanduiding<<}
de deur wordt geopend - een vol licht stroomt in 't vertrek, en zij ziet - Laurens Heemskerk!
Koortsachtig ijlt zij hem te gemoet. Dank! Dank! O mijn God! dat gij eindelijk komt, mijnheer! Zeg mij, gij komt mij verlossen niet waar! O spoedig, spoedig, mijn hart breekt van verdriet. In Gods naam, mijnheer, breng mij terug bij de mijnen.’
De bedaarheid waarmede hij haar aanhoort schokt haar. Zij houdt haren adem in en verbeidt in gespannen verwachting zijn antwoord.
‘Ik had mij niet gevleid, lief duifje! dat je zoo smachtend naar mijne komst verlangdet. Nu, des te beter - dan kost het mij geene moeite om uw harte te bekoren, ik dacht niet dat gij mij zoo spoedig zoudt begrepen hebben.’
Als had een adder haar gebeten krimpt zij ineen, zij wil spreken - maar de woorden stokken in hare keel - zij dreigt op nieuw in onmacht te vallen.
‘Nu lief kind, antwoordt gij niet? Zal ik dan nu mijne moeite beloond zien? Zal ik dan eindelijk eens mijn geluk mogen lezen uit uwe lieve oogen? Kijk Gonne, ik heb je niet teruggezien sedert gij nog een kind waart. Als ik geweten had dat gij zulk een schoon meisje waart geworden, was ik zeker al eerder op de vleugelen der liefde naar u toegeijld om u te zeggen: Gonne, mijn kind, ik heb u lief, ik wil u tot de mijne maken, ik wil mij gelukkig zien in uw bezit - dan hadt gij nooit zoo'n leelijken boerenvisscher tot man gekregen - dan had ik u al eerder kunnen zeggen: Gonne, je verdient dat een ander, hooger dan gij zelve, u tot zich opheft, om met u te pronken in de wereld.
‘Houd op!’ roept zij met tranen in de oogen, ‘om Gods wil hond op!’ Verder kon zij niet, zij dreigt in hare smart te stikken.
‘Nu, nu, ik zeg je toch geen kwaad en mijn goed voornemen is boven allen twijfel. Ik zal je een jufvrouw maken, die overal kan verschijnen. Ik heb geld genoeg om je als een admiraalsvrouw te kleeden, alleen ééde voorwaarde stel ik, gij zult en gij moet de mijne zijn.’
Langzamerhand had zij haar geestkracht terug bekomen. Met eene verontwaardiging die haar lichaam deed trillen, riep zij uit: ‘Dat nooit, in der eeuwigheid niet! Liever zullen de golven der zee mijn lijk naar mijn geboortegrond spoelen dan dat ik mij zoover zou verlagen mij af te geven met een verrader, een niets-

{==803==} {>>pagina-aanduiding<<}
waardige, die, na eerst zijn land verraden, zijne landslieden mishandeld te hebben, thans de kroon zet op zijn werk door eene weerlooze vrouw te beleedigen. Gij durft van liefde spreken - tot mij - die u haat en veracht - gij durft geld en goed aanbieden, dat gij gestolen en geroofd hebt - gij durft gewagen van goede bedoelingen - gij wiens geheele bestaan louter list en snoodheid is! Zeg, wat hebt gij gedaan met mijnen man - met mijn vader? O God! Ik durf er niet aan denken, misschien kleeft hun bloed aan uwe handen misschien - maar neen, zoo ontaard zult gij niet zijn. Gij zult medelijden gehad hebben met het grijze hoofd mijns vaders, gij zult uwe handen niet bezoedeld hebben met het bloed van mijn onschuldigen man. o zeg het mij, ik bezweer het u bij God! zeg mij waar zij zijn, ik zal u op mijne knieën danken, maar verlos mij uit die pijnlijke onzekerheid.’
Laurens liet haar eindigen zonder haar te storen. Het was hem, den volleerden booswicht, een heuchelijk teeken, dat Gonne lucht gaf aan haar hart in een vloed van woorden - dan kon hij met haar spreken en wellicht onderhandelen.
‘Uw vader en uw echtgenoot zijn beiden welvarend. Het is mijn doel niet hen op eenigerleiwijze te krenken - alleen wil ik hen onschadelijk maken. Zoo lang zij hinderlijk zijn aan mijne plannen blijven zij in mijne macht. En nu - hoor kort en goed mijn besluit, dat ik ten uitvoer zal brengen, het koste wat het wil. Over een paar dagen zijn wij in Londen. Daar wordt gij willens of onwillens mijne vrouw. En zoo gij moogt blijven weigeren aan mijn vurig verlangen te voldoen, dan, ik zweer het u, zal mijne wraak vreesselijk zijn.’
‘Intusschen zal 't u aan niets ontbreken.’
‘Gij moogt doen wat gij wilt, mijn besluit staat vast. Bedenk echter dat het lot van uwen vader, van uwen echtgenoot in mijne handen is. Geene macht ter wereld is in staat mij tot toegevendheid te stemmen. En nu laat ik u alleen, morgen zult gij wel anders spreken.’
Weder was Gonne alleen met hare smart. De vreesselijkste waarheid was haar bekend geworden. Haar echtgenoot, haar vader in Heemskerks macht, en zou deze on verlaat voor nieuwe gruwelen terugdeinzen? Haar eer bedreigd, ja op 't punt van te worden aangerand door wien zij het meest verfoeide. Maar daarvoor zal zij waken. Liever een graf in de golven - dan

{==804==} {>>pagina-aanduiding<<}
zich over te geven aan den onmensch. Maar dan is ook het lot beslist van hare geliefden! Ach! wat zonde zij niet geven om iets te weten van wat hun is wedervaren! Waar zijn zij? Zijn zij mede op het schip? Haar boezem hijgt en snakt naar lucht, zij wil schreijen, maar kan het niet, maar wat zij kan is: bidden. Zij stort hare ziel uit in vurige smeekgebeden, tot Hem die Heer is van leven en dood! Zij stelt hare eer in de handen van Hem, zonder wiens wil geen haar van ons hoofd wordt gekrenkt. Hare geheele ziel lost zich op in één zucht tot God om uitkomst en redding. Zal haar gebed verhoord worden?

V.

Toen Heemskerk zich uit de hut begaf van zijn slachtoffer, werd hij door een der constabels verzocht zich onmiddelijk te begeven naar de kajuit van Holmes. Deze scheen in 't geheel niet tevreden. Op onvriendelijken toon richt hij tot Laurens de vraag: ‘Wat hebben wij gewonnen met deze expeditie?’
‘Wat wij gewonnen hebben, zegt Heemskerk, veel, zeer veel. Wij hebben den Hollanders getoond dat wij wat doen durven en kunnen, en dat wij den wil van Zijne majesteit Karel II willen geëerbiedigd hebben.’
‘En het geheele plan stuitte af op de koppigheid van enkele dorpelingen! Gij hebt ons misleid, vriend? Gij steldet ons de bevolking voor als smachtende naar de gelegenheid, zich uit te spreken voor de zaak van den prins en ik vreeze dat wij die zaak door onze hardheid eerder nadeel berokkend hebben. Het was op uw aandrijven dat ik schrik bracht onder de bevolking hoewel ik het bij later nadenken niet moest gedaan hebben. Gij schetstet ons uwe landgenooten als laf van aard, gij steldet ons zooveel voor, dat bij u slechts in de verbeelding bestond. zoodat bij mij de vraag is gerezen, of niet eigenbelang de hoofdrol speelde in wat gij hadt ontworpen. Men zegt mij dat gij de jonge vrouw van den visscher, die zich aan mij vergrijpen wilde, hebt medegevoerd. Waartoe dit alles? Ik weet dat gij vroeger veel op Terstelling verkeerdet, zoudt gij de onbezonnenheid gehad hebben, eene geheele expeditie op touw te zetten, om eenig persoonlijk belang?’
‘Wat gij van eigenbaat zegt, herneemt Heemskerk, ik zweer u dat het niet zoo is. Het toeval alleen bragt mij de deerne,

{==805==} {>>pagina-aanduiding<<}
die zich thans op uw schip bevindt. - Mijn arm en mijn zwaard zijn in de dienst van Zijne Britsche Majesteit, en ik smacht naar de gelegenheid zulks door daden te toonen.’
‘Dan zullen wij u in het oog houden, tot wij daar meerdere en betere bewijzen van gezien hebben dan die gij tot nog toe gegeven hebt. Laurens Heemskerk! gij begeeft u in arrest tot dat de krijgsraad te Londen uwe zaak zal onderzocht hebben. Voorshands is alle gemeenschap tusschen ons afgesneden - ga!’
Mogt het mijnen lezers vreemd voorkomen, dat Holmes, die wij vroeger in woestheid niet zagen onderdoen voor zijn metgezel, eensklaps zijn hart opende voor betere gevoelens en zelfs een afschuw gevoelde voor zijn vroegeren vriend, zoo zij hun hier medegedeeld, dat hij van nature geene slechte inborst had, maar zich in zijne handelingen geheel had overgegeven aan Heemskerk. Deze had hem zoo veel en meestal bezijden de waarheid van den toestand in Holland voorgespiegeld, dat Holmes het geraden achtte door eene krachtige handeling schrik te verspreiden onder de Hollanders, en zoodoende de bevordering des prinsen eene schrede nader te komen. Hij kende de Hollanders niet en was omtrent hun karakter misleid. Hij dacht dat men bij zijne verschijning het hoofd in den schoot zonde gelegd en zijne bevelen zonder tegenspraak zoude volbragt hebben. Dat men, toen de brand huis en have verteerde, berouwvol de eerste weigering zoude herroepen hebben. En wat was het geval geweest? Zelf had hij er het leven bijna bij ingeschoten. En daar ging hij nu weer naar Engeland terug, zonder iets anders te kunnen zeggen, dan dat hij noodeloos een welvarend dorp had vernield. Zijn wrevel ontlastte zich't eerst aan den aanlegger van de onderneming. Wij zagen reeds hoe deze door hem werd in arrest genomen, tot dat het onderzoek der Engelsche admiraliteit over hem zon beslist hebben. Maar wat zal hij doen met de jonge vrouw die zich in Heemskerks macht bevindt? Hij wil haar ondervragen om van haar eenig licht te ontvangen. Hij geeft last haar voor zich te brengen.
Gonne lag nog geknield in het gebed verzonken, toen zij op nieuw iemand aan de deur harer hut hoorde. Was 't weder Heemskerk, om haar met zijne oneerlijke aanzoeken lastig te vallen?
Zonder den constabel die haar Holmes last zonde overbrenging aan te zien, riep zij hem toe:

{==806==} {>>pagina-aanduiding<<}

‘Gij beloofdet mijnheer! mij tot morgen met rust te laten - ik heb recht te vorderen dat gij uwe belofte houdt.’
‘Als de jufvrouw Engelsch spreekt zal ik haar antwoorden,’ zegt de constabel - ‘ik zal echter eerst mijn last volbrengen en de jufvrouw aanzeggen, dat kapitein Holmes, de bevelhebber, haar bij zich laat outbieden. Wees dus zoo goed mij te volgen.’
Verbaasd ziet Gonne hem aan, vreezende dat eene nieuwe ramp haar treffen zal. Zwijgend voldoet zij aan het verzoek. Niet weinig was zij verwonderd toen zij door Holmes zeer vriendelijk ontvangen werd.
‘Ik heb zoo vangt hij aan, van de ongelukkige vergissing gehoord waardoor gij met ons zijt gevoerd. Toen ik zoo even vernam dat er eene vrouw aan boord was en mij de oorzaak daarvan liet verhalen, waren wij al te ver in zee om u naar uw dorp terng te brengen. Gij zult ons thans tot Engeland moeten volgen - aldaar zullen u de middelen verschaft worden om naar uw vaderland terug te keeren. Intusschen zal ik zorgen dat gij met alle onderscheiding behandeld wordt. Eéne zaak vraag ik u: verhaal mij eens naar waarheid hoe gij hier gekomen zijt.’
Al had een engel uit den Hemel haar toegesproken, hij had haar geen liefelijker woorden kunnen toevoegen dan de alles behalve engelachtige Holmes. Zij schetst hem hare geschiedenis zoo aandoenlijk waar, dat de ruwe zeeman er door bewogen wordt. Hij hoort van haar dat zij onbekend is met wat haren echtgenoot is wedervaren. Zal hij haar de waarheid ontdekken? Zal hij haar meedeelen dat haar man voor dood is weggedragen en zij hem niet zal terugzien aan deze zijde des grafs? Hij heeft er den moed niet toe, maar wel is zijn heilig voornemen aan haar ten minste goed te maken wat aan hare familie, aan hare landslieden is misdreven, Hij wil haar behulpzaam zijn in haren terugkeer naar het vaderland en zorgen dat zij, eenmaal teruggekeerd, maar beroofd van haren echtvriend, niet tot ellende vervalle.
Helaas! in het boek haars levens stond het anders geschreven.
Toen de nacht aanbrak en zij in de blijde hope op verlossing het hoofd had nedergevleid, bezielden haar weder blijdere gedachten. Zij wist zich thans beveiligd voor de aanslagen van Heemskerk en vertrouwde de toegezegde bescherming van Holmes voldoende, om volkomen gerust te zijn. Zij rekende bij zich zelve den tijd uit dat zij weder te huis zou kunnen zijn. Over twee dagen was de vloot in Engeland, dan zoude zij met de

{==807==} {>>pagina-aanduiding<<}
eerste de beste gelegenheid terugzeilen naar haar vaderland om aan het hart haars echtgenoots al het doorgestane leed te vergeten. Wel had de hand des tegenspoeds zwaar op haar gedrukt, maar het wederzien zoude des te verblijdender zijn. Zich allerlei goeds voorspiegelende, het gejuich van Peter, de uitgelaten blijdschap haars vaders, viel zij in slaap. De vermoeijenis en aandoening van den dag maakten dien slaap vaster dan ooit. Zij hoorde het niet dat de deur van het vertrek behoedzaam geopend werd en Laurens Heemskerk binnen kwam. Hij had de wacht weten om te koopen om tot Gonnes verblijf door te dringen. Hij had het niet kunnen verkroppen dat hij zoo eensklaps van zijne geliefkoosde plannen had moeten afzien; zoo nabij de vervulling zijner wenschen en dan alles te moeten laten varen! Alles wil hij liever op het spel zetten, maar zijn plan moet volvoerd werden. Hij ziet haar, de jonge vrouw, met den blos der schoonheid op de wangen, het gelaat zoo aanminnig en uitlokkend schoon, dat hij zich een oogenblik verlustigt met dat schoone gelaat te aanschouwen. Daar valt een lichtstraal van de door hem medegebrachte lantaarn in hare oogleden; zij ontwaakt - staart in 't rond - ziet de bewerker van al haar onheil en slaakt een gil die dringt door merg en gebeente. Met één sprong is zij op de been en eer de verblufte Heemskerk het beletten kan de deur uit. Zij ijlt over het dek in de richting van Holmes' kajuit; maar ach, de duisternis en de ongewoonte doen haar struikelen, zij valt bij den ingang waar de scheepstrap toegang naar het dek verleent - en stort over boord.
De schildwacht - toegeschoten om haar te redden, slaat alarm, Heemskerk heeft juist nog tijd, zich weder te verbergen, alvorens al het scheepsvolk op het dek verschijnt. Maar de duisternis van den nacht maken alle pogingen tot redding vruchteloos. Gonne is in de diepte verdwenen.
Helaas! haar bruidsbed was een graf in de golven, en het statig gebruisch en geklots boven haar hoofd eene plegtige muziek, de toonen vervangende die bij haren echt moesten worden aangeheven.
Haar jengdig leven werd uitgebluscht, maar hare eer was gered.

VI.

De mare die door 't land ging over de landing der Engel-
{==808==} {>>pagina-aanduiding<<}
schen vervulde de gemoederen met ontzetting. De Engelschen die zoo dikwerf de vlag hadden gestreken voor onze dappere zeelieden, hadden het durven wagen eene landing te beproeven - hadden hunne wraaklust gekoeld aan weerlooze burgers!... Dat riep om wraak - die schande moest in hun verraderlijk bloed worden uitgewischt. De hollandsche leeuw mogt een oogenblik uitgerust hebben om nieuwe krachten te verzamelen, en die tijd door zijn belager gebruikt zijn om hem eenig nadeel toe te brengen, straks zou hij ontwaken, woedender dan ooit om den luipaard in zijn eigen hol te bestoken, en hem de klauwen en tanden in het vleesch te slaan, zóó dat hij nog lang zijne wonden zou gevoelen en eerbied en ontzag betoonen aan het koningschap des leeuws.

Bijna een jaar is verloopeu. De welvaart op Terschelling is teruggekeerd, de woningen nienw en sierlijk herbouwd. Peter is hersteld van zijne lichaamswonden, de wond zijns harten is ongeneeslijk.
Zoodra hij genoegzaam hersteld was, had hij in persoon de pogingen herhaald, reeds door Barends en auderen in 't werk gesteld, om Gonnes verblijf op te sporen. De waarheid was hem spoedig bekend. Strekte het hem eenigermate tot troost, dat God medelijden had gehad met de teedere vrouw, strijdende voor hare eer - wist hij ook al, dat zijne Gonne hem trouw was gebleven, en hem daar boven juichend verwachtte, hij wilde voor zijnen, dood haar wreken. Hij wilde den bewerker van zijn ongeluk, den meedogenloozen verwoester van zijne zaligste verwachtingen, met eigen hand kastijden. Wel hield de oude Barends hem voor dat hij daardoor zijne Gonne niet terugkreeg, dat hij jegens zijne ergste vijanden vergevens gezind moest zijn, het bloed gistte en kookte te sterk, om hem bedaard te honden.
‘Als ik mijne vrouw niet wreken mag op den gevloekten verrader zal ik de eer mijns vaderlands wreken op de Engelschen’ zegt hij tot zijn schoonvader. ‘Ik wil onder de Ruiter gaan strijden voor mijn geboortegrond.’ Het was hem eene behoefte, zich van de plekken te verwijderen, waar de dierbaarste herinneringen hem in den geest kwamen - hij wilde zich mengen in het gewoel van den strijd, misschien vond hij een eerlijken dood om hem te verlossen van zijn zielesmart en hem met Gonne te hereenigen.

{==809==} {>>pagina-aanduiding<<}

Den zesden van zomermaand liep de staatsche vloot onder de Ruiter in zee, om ditmaal lauweren te oogsten, waarop het Nederlandsche volk ten allen tijde trotsch kan zijn. Het gold niets minder dan den vijand in zijn eigen land aan te tasten. Hoe dapper men zich gekweten heeft is over bekend. Het hollandsche kanon bulderde over de wateren van Medway en bracht schrik, niet op een visschersdorp maar in Albions hoofdstad zelf. Zeven groote schepen, waaronder van tachtig stukken geschut, werden verbrand, een der grootste admiraalschepen in triomf naar 't vaderland gevoerd, tuighuizen vernield en Engeland zoo in het hart getroffen, dat het om een spoedigen vrede vroeg. De schenddaad der Engelschen op 't ‘onnoozele schelling’ was bloedig gewroken. En Peter?
Hoe wel wij gaarne gezien hadden, dat hij Laurens Heemskerk een kogel in 't verradelijk hart had gezonden, moeten wij tot ons leedwezen bekennen, dat hem de gelegenheid daartoe niet werd aangeboden. Niet altoos worden hier op aarde goede daden beloond en slechte gestraft zoo als men in onze jeugd leerde. Peter keerde met roem overladen naar Terschelling terug, vatte zijn handwerk weder op en werd een welgesteld visscher. Maar die hem ook na vele jaren had gezien zou hem afgetrokken en in zich zelf gekeerd hebben ontmoet, als drukte een diepgaand leedgevoel hem neder.
En Heemskerk? Het is ons niet gelukt zijn spoor verder dan wij beschreven hebben na te gaan en, eerlijk gesproken, gevoelden wij al zeer weinig lust de met gruweldaden gekenmerkte loopbaan diens verraders verder op te sporen.
Barends overleefde zijne smart niet lang. Reeds het volgende voorjaar vroeg men de herbergzame aarde een plaatsje voor zijn lijk. Hij ging heen, hijgende naar het oogenblik der hereeniging met zijne Gonne, met wie zijne gansche ziel hier op aarde was zamengesmolten en die hij niet kon overleven.

Amsterdam, Oct. 1867.
H. Degooijer.









{==811==} {>>pagina-aanduiding<<}

De Utrechtsche synoden van 1606 en 1612.

Door H.C. Rogge.

In de eerste halve eeuw, na de unie der zeven noordelijke gewesten, verdient het Sticht onze bijzondere aandacht. Nadat te Utrecht de grondslag was gelegd, waarop de Nederlandsche republiek ruim twee eeuwen rusten zou, scheen dáár het ideaal van Oranje, neergelegd in den godsdienstvrede van Matthias, verwezenlijkt te zullen worden. Eenige jaren achtereen vertoonde de hervorming, zooals zij door Duifhuis werd opgevat, zich hier in een geheel eigenaardig en zeker zeer aantrekkelijk karakter; en ofschoon de St. Jacobs-parochie zich later oplostte, de zaden, door hare predikers uitgestrooid, hadden overal wortels geschoten. Utrecht was daarna het brandpunt der Leicestersche woelingen. Terwijl in Holland de kerkelijke aangelegenheden niet voor goed geregeld konden worden, omdat er geen eind scheen te zullen komen aan den strijd tusschen politieken en kerkelijken over de grenzen van beider bevoegdheid, wist de regeering van Utrecht, van den aanvang af, de aanmatigingen der Calvinisten te betengelen, Nergens hebben de Remonstranten hun zegepraal, al was 't slechts voor een oogenblik, schooner gevierd, dan in het Sticht, waar het gevoelen der tegenpartij bijna geen enkelen woordvoerder had, terwijl hunne geschriften hier ongehinderd het licht zagen. En het was niet zonder beteekenis dat Maurits

{==812==} {>>pagina-aanduiding<<}
in Juli 1618 met de deputatie uit eene Staten-Generaal naar Utrecht ging.
Het is bekend dat er, voornamelijk in Holland, jaren achtereen bijna geene andere vragen aan de orde waren dan deze: zal er een kerkordening zijn, waaraan de predikanten en de staten hun zegel hebben gehecht, en: hoe lang zal 't duren eer tot het houden van eene nationale synode wordt besloten? Het antwoord op die vragen hing ten nauwste samen, zoowel met de leerstellige geschillen als met de questie over de macht der overheid in kerkelijke zaken. Tot eene bevredigende oplossing te komen viel des te moeielijker, omdat de Nederlandsche kerk na 1572 aanstonds op Calvinistischen leest was geschoeid, en de regeering maar al te zeer rede had om van eene protestantsche hiërarchie niets dan treurige onlusten te vreezen. De maatregelen door Leicester genomen maakte de klove tusschen beide partijen slechts des te wijder, en zoo min als de Staten zijne nationale Synode van 1586 wilden erlangen, evenmin lieten zich de Hollandsche Synoden bewegen tot het overnemen der artikelen van 1591, die Oldenbarneveld tot kerkelijke wetten wilde verheffen. De met steeds toenemende verbittering gevoerde strijd tusschen de aanhangers van Arminius en Gomarus deed de beslissing nog verder verschuiven, en alles bleef in statu quo tot aan het jaar 1618.
Ik heb reeds gezegd, dat de zaken in Utrecht een anderen loop hebben genomen. In 1606 en 1612 zijn daar Synoden gehouden, waarin kerkelijke reglementen werden vastgesteld, in overleg met de Staten van dat gewest ontworpen, die daarna door hunne goedkeuring tot wetten zijn verheven. Daar lieten zich de kerkelijken een gezag welgevallen, waartegen zij zich elders met alle kracht bleven verzetten. Daar zegevierde het beginsel, dat door 's lands advocaat en door sommige predikanten in Holland met nadruk werd verdedigd. Het feit verdient wel de aandacht. Ik wil trachten het nader toe te lichten uit bescheiden, waarvan tot hiertoe geen partij is getrokken, en tevens er de oorzaken van opsporen.
Nauw hadden in Utrecht, later dan elders, de Hervormden het hoofd opgestoken, of de magistraat nam aanstonds de leiding der kerkelijke aangelegenheden op zich. Men wilde den Protestanten vrijheid van godsdienstoefenig verleenen, maar tegelijk beproeven of het niet mogelijk zon zijn Roomsch en Onroomsch

{==813==} {>>pagina-aanduiding<<}
in vrede nevens elkander te doen leven. De wijze waarop Duifhuis begonnen was ter zijde te stellen, wat in de moederkerk zoo zeer mishaagde aan de kinderen die haar verlaten hadden, strookte geheel met de inzichten van het stedelijk bestuur. Toen hij eindelijk verlangde van de geestelijke jurisdictie ontslagen te worden, ten einde ongehinderd zijne hervormde denkbeelden te kunnen uitspreken, nam hij zijn toevlucht tot den magistraat. De geestelijkheid mocht zich hiertegen verzetten, zich ook beroepen op de Gendsche pacificatie, men wachtte zelfs de beslissing van den stadhonder niet af, maar riep in Augustus 1578 den pastoor van St. Jacob, die zich een tijd lang verwijderd had, terug, om naar zijne overtuiging het evangelie te verkoudigen, terwijl hem van stadswege eene bezoldiging bleef toegekend. Hiermede was de eerste stap gedaan. De magistraat had ten aanzien van de hervorming eene zelfstandige houding aangenomen.
Inmiddels traden ook andere Protestanten, die tot nu toe slechts heimelijke bijeenkomsten hadden gehonden, te voorschijn. Zij hadden geen smaak gevonden in de sermoenen van Duif huis, wiens persoonlijkheid, leer en kerkinrichting nog te veel naar het pausdom riekten. Onder leiding van een der heftigste verdedigers van Calvijn, Datheen, eischtten zij dan ook dat hun eene kerk zon worden ingernimd. Wat de raad niet aanstonds bereid scheen hun te geven namen zij met geweld, en de kerk der Minderbroeders werd een prooi der beeldstormers. Aan het verlangen dezer Calvinisten naar vrije godsdienstoefening in een eigen kerkgebouw moest worden toegegeven. Maar het was reeds aanstonds gebleken wat men van deze ijveraars te wachten had. Om rnst en vrede in de stad te bewaren en de herhaling van ergerlijke tooneelen te voorkomen, was een strenger toezicht noodig. De regeering kon hier allerminst onverschillig zijn voor de personen, die aan het hoofd der gemeente zouden staan. Zij was het dan ook die in 1579 Sopingius en Helmichius tot leeraars aanstelde.
Nochtans was dit recht van de overheid, om een van de gewichtigste handelingen der hervormde kerk geheel aan zich te trekken, nergens omschreven en evenmin door de gemeente feitelijk erkend. Weldra bood zich echter eene gelegenheid aan om deze bemoeiïng der regeering openlijk te wettigen. Bij de spanning die in Utrecht heerschtte tusschen de roomsche geestelijk-
{==814==} {>>pagina-aanduiding<<}
heid aan de eene en de beide hervormde gemeenten aan de andere zijde, waagde de regeering eene poging tot het sluiten van een verdrag, geheel in den geest van den godsdienstvrede. Werkelijk werden, den 16den Jannari 1579, 36 artikelen afgekondigd, die de rust der stad en het eendrachtig samenwonen van Roomschen en Protestanten onder gelijke rechten schenen te waarborgen. Art. 18 bepaalde tevens ‘dat geen predikanten of ministers van de gereformeerde religie (zullen) toegelaten worden te prediken of eenige exercitie van de religie te doen, tenzij die eerst den schout, burgemeester en raden dezer stad gepresenteerd en door dezen toegelaten zullen zijn; mits doende den eed van getrouwheid en onderdanigheid aan de magistraat in alle politieke zaken, en dat zij deze tegenwoordige ordonnantie onderhouden zullen, zoo lang zij in Utrecht resideeren zullen, zonder dat zij zich nochtans eenige politieke zaken zullen mogen onderwinden, noch met eenige acte van jurisdictie of met den magistraat zich bemoeien, direet of indirect, in wat manieren het zij; en zullen die van de magistraat de predikanten en ministers, zooverre zij zich anders gedragen dan het behoort, mogen afzetten en licentieeren, zonder eenige tegenspraak, mits dat die van den magistraat de ministers en predikanten van behoorlijk onderhoud zullen voorzien.’ Verder werd in Art. 19 gezegd: ‘dat ook die van den magistraat de fabriek van de kerken zullen onderhouden, en de kerken zullen voorzien van andere noodige officieren, tot onderhoud en exercitie van de voorz. religie noodig;’ terwij Art. 20 nog
voorstelde, dat ‘die van de voorz. religie geen collecte noch distributie van penningen mogen doen, zonder consent en authoriteit van den magistraat, ten ware ten behoeve der armen.’ Dit verdrag kwam niet terstond in werking. Van beide zijden werden er bezwaren tegen ingebracht. Het sluiten van de Unie maakte eenige veranderingen wenschelijk. Maar de nieuwe beroeringen van Juni, opgewekt door de vinnige predikatiën der Dominicanen, de uitbarsting der volkswoede in herhaalden beeldstorm, deden Roomschen en Onroomschen beiden verlangen naar eene vaste regeling van hunne wederzijdsche belangen. De godsdienstvrede werd op nieuw ter hand genomen, en zoo kwam den 15den Juni het accoord tot stand, dat de goedkeuring wegdroeg der geheele bevolking, en ruim een maand later door Matthias en Willem van Oranje met hunne handteekeningen werd bekrachtigd. Dit accoord was de vernieuwing van het

{==815==} {>>pagina-aanduiding<<}
verdrag van Januari, waarin de noodige wijzigingen waren gebracht, maar de bovengenoemde bepalingen ten aanzien van de hervormde kerk hadden geenerlei verandering ondergaan. 1)
In de bepalingen van dit accoord was deze eerste kerkordening door den magistraat voor de hervormde kerk ontworpen, en de hoofdtrekken in deze vervat vinden wij in de latere weder. Het was in 't belang van orde en welvaart, dat de raad meende zich aan het roer te mogen stellen. Van nu aan bleef de stedelijke regeering haar verkregen recht ten aanzien van deze kerkelijke aangelegenheden ten strengste handhaven, zoowel bij de St. Jacobs parochie als bij de Consistorialen. Wel werd aan beide gemeenten de vrijheid gelaten hunne predikanten te kiezen, doch de magistraat moest, na het inwinnen van noodige informatien, die keuze goedkeuren, en de gekozenen ontvingen van hem hunne aanstelling zoowel als hunne bezoldiging. Niet alleen Bakker, Elkonius en Sybrants, maar ook Modet, Hebelenius en die daarna gevolgd zijn, werden door den magistraat aangesteld. Op dat recht van aanstelling en afzetting van predikanten beriep de raad zich in 1581 in een schrijven aan den prins, tijdens de conferentiën die te Utrecht plaats hadden over de verzoening der beide hervormde gemeenten, ten overstaan van den magistraat. In Modet werd in 1584 een eerste bewijs gegeven dat het ook met die afzetting ernst was. Dat de regeering alles behalve met een consitorie was ingenomen laat zich gemakkelijk begrijpen. Zij zag in het Calvinistisch kerkbestuur een overblijfsel van de hiërarchie, en lang genoeg had men onder den plak der geestelijkheid gezeten. Aan Duifhuis werd in April 1579 aangezegd, dat hij geen consistorie mocht oprichten zonder last van den raad, terwijl aan de andere gemeenten verzocht werd hun consistorie te ontbinden. De zorg voor de gemeente van de St. Jacobs parochie bleef diensvolgens opgedragen aan eenige kerkmeesters, door de geburen van St. Jacob gekozen en door den magistraat goedgekeurd. Het schijnt echter dat men het niet raadzaam achtte om de consistorialen tot hetzelfde te dwingen, althans het consistorie bleef bestaan. Maar het volgde uit den aard der
zaak dat bij de geschillen tusschen Duifhuis en de Consistorialen

{==816==} {>>pagina-aanduiding<<}
de regeering aan de zijde van den eersten stond. In de Jacobikerk vergaderde geen kerkeraad, die verlangde gezag uit te oefenen, men had er vrede met de kerkordening door den magistraat gegeven, men wilde er niet weten van kerkelijke tucht. Hoe geheel anders was het bij de volgers van Datheen en Modet. Met de prediking der hervorming in den gematigden en zachtmoedigen geest van Duifhuis kon de regeering tusschen Roomschen en Protestanten den godsdienstvrede handhaven, niet met de ijveraars van het Consistorie. En kwamen de magistraatspersonen ook elders in verzet tegen de begrippen van kerkbestuur, die de Calvinisten alom in toepassing wilden brengen, zij vonden te Utrecht een steun bij een aanzienlijk deel der hervormden zelven, bij de gemeente van Duifhuis.
Wij kunnen de toenmalige verhouding van kerk en staat niet beoordeelen naar onze tegenwoordige inzichten. Evenzeer als we thans overtuigd zijn, dat eene volstrekte scheiding van beiden in beider belang noodzakelijk is, even zeker is het dat voor drie eeuwen zulk een scheiding ondenkbaar was. Eene zekere voogdijschap van de regeering over de nog jeugdige protestautsche kerk was wenschelijk, eerst om haar te beschermen, daarna om haren overmoed te beteugelen. Hadden de Staten en stedelijke besturen zich met de kerk volstrekt niet ingelaten, schromelijke verwarringen en verdeeldheden zonden de republiek in de eerste jaren van haar bestaan hebben geteisterd, waarvan de gevolgen allernoodlottigst hadden kunnen zijn. Maar het viel niet gemakkelijk te bepalen, tot hoeverrre zich de macht van den Staat moest uitstrekken en wanneer het tijdstip gekomen zon zijn om aan de kerk meer vrijheid te laten. Het valt ook niet te ontkennen dat de Staat de kerk vaak binnen al te enge perken sloot, en zich niet zelden bemoeide met zaken, die uitslnitend de kerk aangingen. Het was te betrenren dat op vele plaatsen het toezicht dat men wilden uitoefenen, ontaardde in dwang, waartegen eene reactie in het leven werd geroepen, even gevaarlijk voor de rust van steden en gewesten als de geloofsvervolging die men duchtte ten gevolge van eene vrije beweging der kerk.
Alles bleef te Utrecht op den ouden voet tot aan de komst an Leycester. De kerkelijken zochten bij hem een toevlucht en hij was te eerder bereid hunne wenschen in te willigen, omdat hij bij dezen steun vond in zijn verzet tegen de Staten

{==817==} {>>pagina-aanduiding<<}
De Consistorialen te Utrecht begrepen dat het oogenblik gekkomen was om het juk van de schouders te werpen, en eindel ij hun kerk naar eigen goeddunken in te richten. Dit zou hun dus te gemakkelijker zijn gevallen omdat, reeds vóór de verschijning van den landvoogd, bij de verkiezing van den magisstraat, een aantal mannen op het kussen waren gekomen, die aan de gemeente van St. Jacob vijandig waren. In April 1586 doet de graaf zijn intocht in de aloude bisschopstad. Aanstonds dringt de stadhouder, nu de graaf van Nieuwenaar, namens de consistorialen aan op eene conferentie, ten einde de kerkelijke belangen te regelen. Eenige predikanten van beide zijden worden met leden van den magistraat en van de Staten op het Duitsche huis bescheiden. Leycester drijft de vereeniging der beide gemeenten door. Den 26sten April worden op het stadhuis door de predikanten van St. Jacob 1) en van het consistorie de 18 artikelen geteekend, die de gemeente van Duifhuis opheffen, en aan de Utrechtsche gemeente eene eigene organisatie geven. Twee maanden later bevestigde de Synode van 's Hage de gemaakte bepalingen.
En wat hield nu deze kerkordening in? Dat het consistorie erkend en daaraan het hoogste gezag in de aangelegenheden der kerk gegeven werd. Het consistorie zou voortaan de predikanten kiezen en na behoorlijke examinatie, waar deze noodig was, beroepen; de overheid mocht alleen ‘met toestemming des volks’ approbeeren. Van allen die tot het predikambt werden toegelaten, zou vooraf de onderteekening worden gevorderd van de Nederlandsche geloofsbelijdenis en eene vervloeking van het pansdom en andere ketterijen. Indien een predikant van de ware leer afweek, zon het consistorie de macht hebben hem dadelijk af te zetten, ‘'t welk de christelijke magistraat met haer authoriteyt sal bevestigen.’ Het consistorie zou, behalve uit predikanten, bestaan uit ouderlingen, wier keuze (evenals van de diakenen, die een afzonderlijk collegie zouden vormen) ‘by de kerk sal blijven, also dat de gemeynte sal consenteren en de overheyt approberen.’ Wel zouden eenige godzalige en geleerde mannen, ‘'t zij nyt de magistraten of van hen gedeputeert’, in de vergaderingen zitting hebben, mits deze afgevaardigden leden der gemeente waren,

{==818==} {>>pagina-aanduiding<<}
doch dit schijnt niet toegepast te zijn. Uitdrukkelijk was in een afzonderlijk artikel bepaald: ‘Den kerkenraed komt toe de sorg van alle kerkelijke dingen, opdat alles in den gemeynte geschiede ordentelijck sonder confusie.’ Voorts wordt in deze kerkordening het geregeld prediken van den catechisimus vastgesteld, het recht der kerk tot uitoefening van de kerkelijke tucht gehandhaafd, en in het voorbijgaan gesproken van eene provinciale synode, waarvan men de bijeenroeping dus eerlang kon verwachten. Zoo hadden de Calvinisten gezegevierd over het wereldlijk gezag en de strijd met Rome zou nu in 't Sticht eerst recht beginnen.
Het vertrek van Robert Dudley naar Engeland gaf aan den loop der zaken eene geheel andere wending. Bekwame mannen, die als leden van de Staten of van de stedelijke regeering hadden moeten plaats maken voor anderen, kwamen weder in het bestuur. Zij waren den gereformeerde ijveraars niet gunstig gezind, en het geleden onrecht had hen ten aanzien van de eischen der kerkelijken niet inschikkelijker gemaakt. Er kwam bij dat de talrijke aanhangers van de St. Jacobs gemeente, die voor de overmacht hadden moeten zwichten, luide klachten aanhieven, en van de nieuwe regeering herstel hunner onde gemeente verlangden. Men weet wat het einde is geweest. Den 17den December 1589 vernamen alle predikanten uit den mond van den Burgemeester Canter het besluit van den raad, waarbij zij allen werden ontslagen. De aanmerking: dat de magistraat hiertoe onbevoegd was, werd eenvoudig weerlegd met de vraag: Wie hen betaalde? En toen hierop het eenig antwoord gegeven werd dat er te geven viel, constateerde Canter alleen, dat die de predikanten betaalde ook de macht had ze af te danken. Tegen dit argument wisten de heeren niets in te brengen. En dit was slechts een begin der represailles. Reeds vroeger had men de consistoriekamer in den Dom opengebroken, de papieren op het stadhuis gebracht, en den kerkeraad verplicht twee magistraatspersonen bij zijne vergaderingen toe te laten. Thans werden die vergaderingen verboden, het kerkeraadszegel verbroken, terwijl men, zonder de gemeente te raadplegen, predikanten van elders liet komen om de plaatsen der afgezette leeraars te vervangen. De regeering mocht voorgeven, dat de zucht om vrede en eendracht in de stad te bewaren, haar tot deze willekeurige handelingen dreef, doch behalve dat zij het vuur van tweedracht

{==819==} {>>pagina-aanduiding<<}
en oneenigheid niet weinig had aangeblazen, was het toch voor ieder duidelijk dat zij wraak wilde nemen op de Calvinisten, over hun gedrag gedurende het verblijf van Leycester.
Bij het nemen van deze maatregelen en die nog verder volgden steunden de Utrechtsche magistraten niet alleen op de St. Jacobsgezinden in de stad, wier aantal nog zeer groot was en waartoe vele aanzienlijke ingezetenen behoorden, maar ook op de sympathie van de politieken in Holland. Wij kennen de correspondentie niet door Mr. Thin, advocaat van de Staten van Utrecht, in die dagen met Oldenbarneveld gevoerd, 1) maar het blijkt genoeg dat deze de houding van de regeering te Utrecht niet afkeurde. Het beteugelen van de consistorialen strookte wel met zijne begrippen omtrent de verhouding van kerk en staat, en de wijze waarop de kerkelijke aangelegenheden te Utrecht nu verder geregeld werden, biedt in de hoofdzaak zooveel punten van overeenkomst aan met de kerkordening in 1591 te 's Hage ontworpen, dat zijn invloed op den gang van zaken in het Sticht moeielijk buiten rekening gelaten ken worden. Zijne latere correspondentie met Canter is hiervoor een bewijs te meer.
In Februari 1590 vaardigden de Staten van Utrecht eene kerkordening uit, waarbij alles op eene geheel andere leest werd geschoeid. Het consistorie bleef bestaan, ja, maar zonder eenige zelfstandigheid. Zelts de laatste schijn van macht werd daaraan ontnomen. De hoofdinhoud van deze kerkelijke wetten komt hierop neer. De predikanten worden beroepen in de steden door de magistraten en op het platte land door de patronen van de kerk, met goedkeuring van de Staten. De kerkeraad heeft er zich in 't geheel niet meer mede in te laten. Ouderlingen en diakenen worden op dezelfde wijze door de overheid aangesteld en hebben zich te gedragen naar eene bijzondere verordening, door de Staten en den magistraat opgesteld. Kerkeraads-vergaderingen mogen in de steden slechts om de veertien dagen, en ten platte lande eens in de maand gehouden worden, op bepaalde dagen en plaatsen, en alleen in tegenwoordigheid van gedeputeerden uit den magistraat. Voor buitengewone vergaderingen moet een bizonder verlof worden gevraagd, met opgave

{==820==} {>>pagina-aanduiding<<}
van redenen, door den magistraat te beoordeelen. Zonder consent van de Staten of hunne gedeputeerden zullen er ook geene classicale of synodale vergaderingen plaats hebben, en dit consent zal afhankelijk zijn van het oordeel over de punten en artikelen, die men er behandelen wil; bovendien zullen gecommitteerden uit de Staten hebben toe te zien, dat er zuiver kerkelijke en geene politieke onderwerpen worden besproken. Al verder zullen de leden van den kerkeraad, zonder verlof van de Staten of magistraten, geene brieven aan vorsten, republieken, steden of gemeenten mogen schrijven, en zoo zij ze ontvangen, deze niet mogen openen dan in tegenwoordigheid van de afgevaardigden der regeering. Zelfs voor het uitreiken van aalmoesen moet het advies der stedelijke regenten worden ingewonnen. De overtreders dezer voorschriften worden met strenge straffen gedreigd. Inderdaad, de heer Hooyer 1) zegt naar waarheid, dat deze bepalingen zoo scherp zijn en zoo veel kwaad vermoeden openbaren, dat men een placaat meent te lezen tegen de perturbateurs der gemeene ruste. De eenige artikelen waarover men de Staten niet hard kon vallen, waren die waarin de scholen gesteld werden ter dispositie van den magistraat, en aan de predikanten geboden werd zich op den kansel te onthouden van oproerige of beleedigende uitdrukkingen, en zich niet in te laten met de verkiezingen van den magistraat.
Het ligt niet in mijn plan verder na te gaan welk een indruk deze kerkordening in Utrecht en daar buiten te weeg bracht. Ook mag ik de zes artikelen, waarmede het 25tal in het laatst van 1590 nog vermeerderd werd, stilzwijgend, voorbij gaan. Ze betroffen meer ondergeschikte punten, ofschoon er uit bleek hoezeer de regeering alles terugbracht op den voet der St. Jacobs gemeente. Ook is dit reglement nooit volledig toegepast. 2) Ik heb aangetoond hoe van den aanvang de verhouding geweest is van de regeering te Utrecht tot de hervormde kerk, tot waar wij haren onwil om zich door kerkelijken de wet te

{==821==} {>>pagina-aanduiding<<}
laten voorschrijven dit uiterste zien bereiken. Dit moest voorafgaan om over de Synoden van 1606 en 1612 een juist oordeel te kunnen vellen,

Zestien jaren waren er voorbijgegaan alvorens in het Sticht voor 't eerst een synode werd gehouden. In dit tijdsverloop hadden er verschillende veranderingen plaats gegrepen. Onmiddellijk na de invoering der kerkordening kreeg de ontevredenheid een dreigend aanzien. Men wilde de nieuwe leeraars niet hooren, liep gewapend buiten de stad ter preek, en zelfs placaten vermochten weinig tegen de oproerige demonstraties. Een kreet van verontwaardiging ging er op in de synoden van Holland, en de hulp der Staten van dit gewest werd ingeroepen om aan deze tyrannie over de kerk een einde te maken. De komst van Junins en Wtenbogaert bracht de gemoederen een weinig tot bedaren. De magistraat gaf iets toe, en de welgezinden onder de verongelijkte gemeente besloten zich voor het oogenblik in het onvermijdelijke te schikken. Zoo kwam in 1593 een accoord tot stand, waarbij onder anderen in de kerkordening deze wijziging werd gebracht, dat predikanten voortaan gekozen zouden worden door vier leden uit den magistraat en evenveel uit den kerkeraad. 1) Ofschoon de regeering het recht van aanstelling behield, onderlingen en diakenen zonden door den magistraat gekozen worden uit een dubbeltal, jaarlijks door den kerkeraad aan te bieden, terwijl de regenten bij deze candidatenlijst eenigen uit hun midden zouden kunnen voegen. De regeering wilde deze verandering slechts als voorloopig beschouwen, om later, als de rust in de gemeente zou wedergekeerd zijn, tot eene definitieve regeling te komen. Vóór 1606 werd er van eene herziening der kerkorde geen werk gemaakt. De afzetting en verbanning van den predikant Ursinns toonde echter hoe de regenten voortdurend gezind waren, en een groot deel der gemeente bleef misnoegd. Maar inmiddels was het personeel der predikanten, zoowel in Utrecht als in andere gemeenten van het Sticht, belangrijk gewijzigd. Het waren meerendeels mannen van eene milde denkwijze,
die noch ten aanzien van de

{==822==} {>>pagina-aanduiding<<}
kerkleer, noch in hunne begrippen omtrent kerkbestuur, de strenge beginselen van Calvijn waren toegedaan, en die, door zich eene keuze van de overheid te laten welgevallen, zwijgend haar recht hadden toegestemd.
Het is vreemd dat zoo vele schrijvers de synode van 1606 stilzwijgend zijn voorbijgegaan. Baudart en Trigland spreken er in 't geheel niet van. Brandt heeft blijkbaar deze synode over het hoofd gezien, misschien omdat hij er geene bijzonderheden van wist. Latere schrijvers, zooals Ypey en Dermout, wijzen er ook niet op. Dat er in Utrecht in 1606 voor het eerst eene provinciale synode was gehouden, kon men ten minste weten uit de resolutie van de Staten van 28 November 1610, gepubliceerd vóór de Christelijcke Kercken-ordeninghe van 1612, waarbij aan de synodale gedeputeerden wordt opgedragen te resumeeren, amplieeren, corrigeeren enz, ‘'t gene in den Synode dezer provincie in ende omtrent den jare 1606 provisionelijck ten onzen overstaan beraemt ende besloten is gheweest.’ W. te Water die, gelijk wij straks zien zullen, het voornemen had de synodale acten van 1612 uit te geven, beklaagt zich, dat hij de handelingen van de synode van 1606 niet heeft kunnen vinden, zelfs niet te weten kon komen welke kerkordening voor de gemeenten van het platte land toen was opgesteld. Hij hield het er voor dat de Remonstranten een en ander verduisterd hadden. Als hij maar op de rechte plaats had kunnen zoeken zou hij de authentieke acte van beide synoden gevonden hebben in het provinciaal archief. Wanneer hij het ‘register van de beschrijvingen van de Staten van den lande van Utrecht’ 1) had kunnen opslaan, zou hij daarin hebben gelezen de ‘Poincten ende articulen, nae dewelcke voortaen soude mogen worden geprocedeert in 't gheene den kerckendienst ten platten lande des Stichts van Utrecht aengaet,’ met de verrielding dat de acten van 1606 aan de Staten waren overgeleverd. Het is ook aan de aandacht van den heer Hooyer ontgaan, dat Dr. E.J. Vermenlen, reeds voor twintig jaren, deze kerkordening met de handelingen van beide synoden
heeft uitgegeven. 2)
Maar het bevreemd mij nog meer dat Wtenbogaert, die de ziel van deze synode is geweest, die haar zelfs gepraesideerd

{==823==} {>>pagina-aanduiding<<}
heeft, er geen woord over zegt, noch in zijne Kerckhistoriën noch in zijn Leven. Alleen in het Tweede deel van de noodighe antwoorde 1) spreekt hij in 't voorbijgaan van ‘eene provisionele orde in de stadt ende ten platten lande synodalijck beraemt,’ alvorens de kerkordening van 1612 tot stand kwam. Men heeft hem beschuldigd, dat hij in de synode van 1612 had gepraesideerd. 2) Dit was een misverstand, dat echter gemakkelijk door Wtenbogaert had kunnen opgehelderd worden, indien hij de synode van 1606 gereleveerd had. Blijkbaar achtte hij het voorzichtiger hierover te zwijgen, om niet ter weerlegging van valsche beschuldigingen argumenten aan te voeren, die juist zijne vijanden nieuwe wapenen in de handen zouden geven.
Sedert Februari 1605 was Wtenbogaert op verzoek van den kerkeraad en met vergunning van den magistraat te Utrecht gekomen. De Haagsche gemeente had hem voor een paar maanden in leening afgestaan. Zijn komst bracht eene gunstige verandering te weeg. De kerkeraad droeg aanstonds de predikanten op om met hem eenige artikelen te concipieren, ten einde tot eene regeling van de bediening van het predikambt te komen, meer in overeenstemming met die van de kerken der andere provinciën dan de regeling van 1593. 3) Die artikelen zijn mij niet bekend, maar wat ze inhielden kunnen wij nagaan uit hetgeen daarna besloten werd in den raad, waaraan ze natuurlijk waren voorgedragen. De stedelijke regeering vond namelijk goed 4) de artikelen van 1593 buiten werking te stellen, daar ze ‘besloten zijn geweest omme tot wechneminge van alle voorgaende misverstanden ende oneenicheyden, naer de oudste ende gelegentheyd van die tijd, in de regieringe ende bedieninge der kercke alhijer geobserveert te worden, sonder dat de meyninge oyt geweest es deselve artieulen te stellen als een geduyrige weth, ofte dese kercke in de forme van regieringe mette selve poineten van de nabuerkereken deser gun. provinciën aff te sonderen, maer alleen, gelyck d'articulen uitdruckelyek medebrengen, deselve't onderhouden bij provisie, om door dyen middel allenskens de zake te brengen tot meerder eenicheyt ende ruste deser

{==824==} {>>pagina-aanduiding<<}
gemeente, sonder prejuditie van de naebuerkercken.’ De Utrechtsche gemeente zou voortaan in de prediking en andere kerkelijke aangelegenheden bediend worden als de naburige kerken, aangezien ‘men den standt deser kercke jegenwoordelyck, door Godes sunderlinge genade, vint gebracht tot sulcken eenicheyt, dat het meeste deel van deselve articulen (van 93), soo deselve luyden, genouch buyten observantie is.’ De raad vertrouwde dat de predikanten nu verder zouden zorgen voor de bewaring der rust, vooral bij de uitoefening der kerkelijke tucht. 1) Alleen in het uiterste geval zon men tot excommnnicatie overgaan, en dan nog niet zonder voorkennis van den magistraat. Het beroepingswerk zou door dezelfde gemengde commissie blijven geschieden, maar de magistraat en de kerkeraad zouden aan de kenze dezer commissie hun zegel hechten. De jaarlijksche voordracht voor de verkiezing van onderlingen en diakenen zon blijven bestaan, maar terwijl de magistraat bleef kiezen, was er nu van eene uitbreiding der candidatenlijst geen sprake meer. De kerkeraad zon geen predikant suspendeeren, om welke rede ook, zonder vergunning van de regeering. Echter werd alles dus geregeld bij provisie, totdat eene generale synode, met autoriteit van de Staten-Generaal, het stuk der kerkordening zou hebben vastgesteld.
Hiermede was de kerkorde van 1590 voor de stad Utrecht geheel opgeheven, en misschien is in andere steden, voor zoo verre dit noodig was, het voorbeeld van Utrecht gevolgd. Da kerkeraad besloot verder zich ook het lot der plattelands gemeenten aan te trekken. Den 27sten November 1605 werd er eene ‘Remonstrantie nopende de reformatie ten platten lande’ 2) aan de Staten opgesteld, die eerlang de samenroeping van eene synode ten gevolge had. In Juni van het volgend jaar komt Wtenbogaert over, op uitnoodiging van den magistraat en den kerkeraad. De laatste zegt hem hoezeer men wenscht met zijn raad en hulp tot zulk eene reformatie te geraken, terwijl hem

{==825==} {>>pagina-aanduiding<<}
verzocht wordt hierover met de Staten te spreken. Zijn rapport is gunstig. De Staten zijn niet ongenegen eene bijeenkomst toe te staan van alle Stichtsche predikanten, nadat hij hun, met de predikanten van de stad, eerst van advies gediend zal hebben omtrent ‘convocatie, forme, propositie, tijd en plaets,’ van het houden der synode. Weldra wordt dit advies 1), door Wtenbogaert en de vier stadspredikanten geteekend, aan de Staten overhandigd. Het antwoord is dat er tegen 8 Juli eene vergadering van alle predikanten geconvoceerd zal worden. De kerkeraad van Utrecht vaardigt ook Wtenbogaert daartoe af. 2)
Men ziet dat het plan tot het houden der synode niet van de Staten is uitgegaan 3) maar van den kerkeraad, of nog waarschijnlijker van Wtenbogaert. De vergaderde predikanten verklaarden uitdrukkelijk in den aanhef hunner handelingen, dat die van Utrecht ‘tot verscheyden reysen ende menichmael vruchteloos op eene synode hadden aengedrongen, totdat de Staten, door tusschenkomst van Wtenbogaert, ‘eyntlick’ hadden toegestemd. Ofschoon hij later het werk van beide synoden hoofdzakelijk toeschreef aan den welgezinden ijver der Utrechtsche predikanten, en voor zich geen grooter eer begeerde, dan dat hij dezen en genen van goeden raad had gediend, wij mogen het er gerust voor houden, dat zijne meerdere kennis en de nauwe betrekking waarin hij stond tot vele politieken en kerkelijken in het Sticht, hem toen reeds een vermogenden invloed hebben gegeven. Het verdient opmerking, dat alle predikanten en alleen predikanten werden opgeroepen. De provinciale synoden in Holland werden samengesteld uit afgevaardigden van de classicale vergaderingen, maar in Utrecht kende men geen classen. Het was ook in Holland wel niet bij alle gemeenten de gewoonte, om ouderlingen naar de grootere kerkelijke vergaderingen te zenden, doch uiterst zelden was zulk eene vergadering alleen uit predikanten samengesteld.
Den 26sten Juni werden de oproepingsbrieven door Ledenberch gezonden, voor de steden aan de magistraten en voor de dorpen aan de predikanten, en Dinsdag 's morgens te 9 uren waren alle afgevaardigden bijeen ‘in den convente van St. Cathe-
{==826==} {>>pagina-aanduiding<<}
ryne. in den grooten refectoir’ 1). Behalve Wtenbogaert, ‘specialick verzocht ende gedeputeert’ door de Staten en den Utrechtschen kerkeraad, en de vier predikanten van Utrecht: Caesarius, Boot, Speenhoven en Taurinus, waren er 37 predikanten aanwezig, terwijl 3 om gegronde redenen niet waren opgekomen 2). De Staten werden vertegenwoordigd door Mr. J. Schade, Jhr. Ad. van Wael, Ell. van Helsdingen en den secretaris Ledenberch. Men benoemde Wtenbogaert tot voorzitter en Boot tot secretaris. De zittingen duurden van den 8sten tot den 10en des namiddags, en leveren zeker stof tot allerbelangrijkste opmerkingen. De handelingen van deze synode zijn nog een rijke bron voor de kennis van den staat der beschaving en der hervorming in het Sticht.
Op voorstel van den voorzitter begon men met aan elken predikant of kerk af te vragen hoe het gesteld was met ‘de bediening der leer, der sacramenten, kerckelijke regieringe, der gebeden ende gezangen; item aengaende den standt derschoolen, schoolmeesters, costers ende diergelijcke; mitsgaders wat beletselen hun mochten gedaen worden in haeren dienst.’ De mededeelingen liepen nog al uiteen. Sommigen waren in 't algemeen best tevreden, anderen wenschten wel dat het in hunne gemeente wat beter gesteld ware, enkelen schilderden den toestand der kerk als zeer desolaat. Menigvuldig waren de klachten over paapsche conventikelen en priesters, die heimelijk kinderen doopten en de zwakken in 't geloof naar de mis trokken, alsmede over onhandelbare schoolmeesters en kosters. Velen bedroefden zich over stoornis onder hunne godsdienstoefeningen. Te Rhenen hield men des Zondags markt, te Zegveld was men gewoon onder kerktijd te kaatsen en allerlei baldadigheden te bedrijven, te Zeist hield men tijdens de godsdienstoefening drinkgelagen, en de waard gaf voor dat hij, bij gemis aan een dorpsklok, niet precies wist wanneer hij zijn tapperij moest sluiten. Daar waren er die zeiden dat zij allerlei bijgeloovigheden te bestrijden hadden. Ook kwamen er grieven te berde, die het de eerwaarde heeren wel eens moeielijk gemaakt zullen hebben om hunne deftigheid te bewaren, bijv. toen de predikant van Leusden ver-
{==827==} {>>pagina-aanduiding<<}
klaarde, dat hij de psalmen niet had kunnen invoeren, omdat hij zelf valsch zong en zijn koster in 't geheel niet zingen kon; en die van Eemnes zulk een treurig tafereel ophing, ‘over de nauwicheyt van huysinge,’ dat hij ‘gants geen gemack had om turf te leggen ende geen vryicheyt om zijn studie waer te nemen.’ Het bleek dat over het algemeen het avondmaal slecht bezocht, op sommige plaatsen in het geheel niet gevierd werd, dat vele predikanten buiten hunne gemeenten woonden, dat de meeste kerken op den voet der St.
Jacobs-parochie waren ingericht, maar dat er over het geheel zulk eene verwarring heerschte, dat eene kerkordening voor de plattelandsgemeenten, om hierop orde te stellen, hoog noodig was.
Na deze generale rondvraag moesten de predikanten van elke gemeente, een voor een, buiten staan, om te hooren of ook de andere broeders nog iets over hunne personen of gemeenten in het midden hadden te brengen. Dit gaf aanleiding om sommigen ernstige vermaningen toe te dienen, bijv. den broeder van Veenendaal, ‘dat hy, in plaetse van de Openbaringe Johannis, ietwes anders stichtelickers soude de gemeente voordragen;’ den broeder van Leusden, ‘dat hy hem al te seer d'oeffeninge van de medicynen onderneemt ende daerinne selfs onbehoorlicke ende superstitieuse middelen gebruyckt, alsmede dat hy al vry wat ongebonden van tonge is;’ en velen, dat zij in hunne gemeenten moesten wonen. Aandacht verdient de getuigenis omtrent de Utrechtsche kerk. Eerst hadden de predikanten verhaald, op welke wijze de droevige differenten en misverstanden, die zoo vele jaren achtereen de gemeente hadden beroerd, waren nedergelegd ‘met volcomen bevrediginge derselver gemeente ende met een sonderlingen aenwas ende segeninge Gods over deselve,’ terwijl zij, als bewijs van de tegenwoordige inrichting van hun kerkbestuur, de acte van den magistraat van 25 Maart 1605 voorlazen. Toen Wtenbogaert daarna vroeg, terwijl zij buiten stonden, of iemand op hunne leer of hun leven iets had aan te merken, verklaarde de vergadering alleen stof te hebben tot dankbaarheid jegens God, dat alles aldaar op zulk een goeden voet was gebracht.
Zou men de wonden hebben gepeild zonder naar een geneesmiddel te zoeken? Gelukkig was het niet zeer moeielijk te vinden. Sommige ongeregeldheden konden alleen door de autoriteit der Staten verbeterd worden, andere enkel door middel van

{==828==} {>>pagina-aanduiding<<}
eene ‘eenparige kerckenordeninge of forme van kerckenbedieninge.’ De synode deputeerde aldus uit haar midden de vier predikanten van Utrecht, een der broeders van Amersfoort, benevens Godefridus Halewijn en Joh. Antonï, predn. van Oostveen en Westbroek, om eene Remonstrantie aan de Staten en eene kerkordening voor het platte land op te stellen 1), welke laatste alleen provisioneel zou worden ingevoerd, totdat de nationale synode, die men toen nog spoedig verwachtte, alles bij eene algemeene kerkordening zou hebben geregeld. Wtenbogaert werd uitdrukkelijk verzocht ‘om hun den tijd dy hyer noch wesen sal daerinne te assisteeren.’ Na het bespreken van nog enkele andere punten ging de vergadering ‘vrientlick ende minnelick’ uiteen.
Den 25sten Augustus waren de gedeputeerden met hunne kerkordening gereed. Het stuk bevatte 16 artikelen, waarin alles wat betrekking had op de kerken ten platten lande nauwkeurig omschreven was. De Staten zouden voortaan hunne macht en hun toezicht over die gemeenten deelen met de synodale gedeputeerden. De predikanten op de dorpen werden aangesteld door beiden, nadat een daartoe strekkend verzoek van de gemeente en den magistraat van die plaats was ingekomen. Een onwaardige kon door de Staten worden afgezet, doch niet dan na het advies der gedeputeerden gevraagd te hebben 2). Ieder leeraar was verplicht in zijne gemeente te wonen, en niemand zou naar elders mogen vertrekken zonder toestemming van de Staten en de commissie uit de synode. Ook zou het den predikanten niet vrijstaan een oorspronkelijk of vertaald boek uit te geven, zonder vergunning van de Staten, die hierin weder de gedeputeerden zouden hooren. Aan deze gedeputeerden uit de synode werd het opzicht over alle plattelandsgemeenten toevertrouwd. Zij moesten zich van tijd tot tijd naar de dorpen

{==829==} {>>pagina-aanduiding<<}
begeven om te onderzoeken ‘hoe sich de predicanten in haere predicatiën ende andersins dragen,’ 1) terwijl die predikanten hun in alles gehoorzaamheid schuldig waren. Ten aanzien van de bediening van doop en avondmaal waren zeer milde bepalingen gemaakt; van het laatste mocht niemand, bij wijze van kerkelijke censuur, afgehouden worden zonder voorkennis van de gedeputeerden. In geen geval mocht iemand wegens onrechtzinnigheid of onzedelijkheid in het openbaar aan de gemeente voorgesteld worden, zonder advies van de synodale commissie en voorkennis van eenige gedeputeerden uit de Staten. Over het geheel ademen alle artikelen een geest van zachtmoedigheid en verdraagzaamheid. Politieken en kerkelijken slaan de handen in een om alles te voorkomen wat ergernis kan geven. Zij willen het kerkelijk leven niet aan banden leggen, de godsdienstige overtuiging niet beperken binnen al te enge leerstellige grenzen, maar de orde handhaven en voor uitersten waken. Welk karakter deze kerkordening draagt blijkt reeds genoegzaam uit dit ééne artikel: ‘De predicanten sullen hun getrouwe herders bethonen met haer schaepen (daer onder verstaen worden nyet alleen die ten avontmael gaen, maer oock alle andere inwonderen van een yders parochie, daer het eenigsins mogelyk is yet op te winnen) dickwyls ende sorchvuldelijck te besoecken, ende deselve tot vermeerderinge ende opbouwinghe des rijx Christi, met alle beleeffdichheyt ende geschicktheyt te bejegenen.’
In de Staten-vergadering van 31 October werden deze ‘Puncten ende articulen,’ behoudens een paar kleine wijzigingen, goedgekeurd Men zou er zich nu ‘bij provisie en tot nader ordonnantie’ naar hebben te regelen. In de synode was echter bepaald, dat dit ontwerp van kerkordening, na de approbatie van de Staten, ook aan haar zou worden ‘gepraesenteert,’ en dat zij daartoe ten spoedigste weder moest worden saamgeroepen. Doch de synode vergaderde eerst weder in 1612. Is deze kerkordening dan niet in toepassing gebracht? Uit de handelingen van de tweede synode meen ik te mogen opmaken, dat er door de synodale gedeputeerden althans een begin van uitvoering aan is gegeven. Dat men bij het beroepingswerk de thans gemaakte bepalingen heeft nageleefd schijnt mij te blijken uit de verande-
{==830==} {>>pagina-aanduiding<<}
ring die er onder de dorpspredikanten in dat tijdperk van zes jaren heeft plaats gehad 1). In 18 gemeenten waren namelijk andere predikanten beroepen, terwijl een viertal gemeenten, in 1606 vacant, van leeraars waren voorzien. Van deze 22 had het meerendeel in 1618 zich aan de zijde der Remonstranten geschaard. Bedenkt men hierbij dat er onder de gedeputeerden van de synode slechts één werd gevonden, die later de partij van Gomarus voorstond 2), dan ligt het vermoeden niet zeer verre, dat zij op die beroepingen wel eenigen invloed geoefend zullen hebben.

In het tijdverloop tusschen de beide synoden was veel gebeurd. He godgeleerd geschil tusschen de beide Leidsche hoogleeraren had in Holland eene groote beroering doen ontstaan. De dood van Arminius had de twistende partijen niet kunnen verzoenen, en de keuze van zijn opvolger bracht de gemoederen nog heftiger in beweging. Nadat de voornaamste woordvoerders van beide richtingen eene verklaring van hun gevoelen bij de Staten hadden ingediend, begrepen dezen dat eene conferentie van predikanten, onder hun toezicht, wellicht tot vrede kon leiden. Maar de Haagsche bijeenkomst had tot niets geleid, en van verdraagzaamheid wilden de Contra-Remonstranten niet weten. Het sprak van zelf dat men in Utrecht niet vreemd bleef aan hetgeen er in Holland plaats had. De predikanten van de stad hadden zich allen aan de zijde der Remonstranten geschaard, en onder die van de andere steden en dorpen waren er maar zeer weinigen, die voor Gomarus partij hadden gekozen. Maar een man als Corn. van Dongen te Jutphaas bracht veel meer onrust te weeg, dan vele anderen te zamen. In elk geval telden de Contra-Remonstranten in het Sticht aanhangers, al was hun getal niet groot. Wtenbogaert verzekert dat de Hollandsche verschillen in de stad werden verspreid door toedoen van eenige onrustige overblijfsels der oude Leycestersche factie.

{==831==} {>>pagina-aanduiding<<}

Dat de Staten ook door deze ‘differenten over seeckere leerpuncten’ bewogen zijn om eene synode uit te schrijven, blijkt genoeg uit de resolutie van 28 Nov. 1610 1), waarbij aan de synodale gecommitteerden werd opgedragen de provisioneele bepalingen van 1606 te herzien, te verbeteren, uit te breiden en zoodoende eene goede kerkordening te concipieeren, daarbij voornamelijk lettende ‘op den regel van des Heeren woordt in de schriften der propheten ende apostelen, ende in de saecken die middelmatich zyn, op de natuere aerst, ende conditie van de inwoonderen deses landts ende provincie, mitsgaders op de ghelegentheyt van de teghenwoordighe tyden.’ De synode was echter een gevolg van deze opdracht, en de resolutie vangt dan ook aan met de verklaring, dat de Staten besloten hadden de regeling der kerkelijke aangelegenheden ernstig ter harte te nemen, waarin zij tot nog toe door allerlei omstandigheden verhinderd waren, omdat het ampt eener christelijke overheid is te zorgen dat hare onderdanen een rustig leven leiden, omdat daarentegen in de kerk verwarring en tweedracht heerscht, en omdat hierin niet beter kon worden voorzien dan door het opstellen en onderhouden van kerkelijke wetten 2). Wat het leerstellig geschil aanging hadden de opstellers van de kerkorde wel te overwegen welke maatregelen er dienden genomen te worden om de rust in dit gewest te bewaren, ‘zonder krenckinge van den bant der eenicheyt, die wij met onse nabuyren, voornamentlyck in 't stuck van de religie, willen onderhouden, ende met behoudenisse van den voornaemsten grondt der reformatie, die in 't verwerpen aller menschelicker deereten, mitsgaders het aennemen van Godts geschreven woordt voor den eenighen
richtsnoer onses ghelooffs bestaet.
Het plan tot samenstelling van eene nieuwe kerkorde was ditmaal niet van eenige kerk uitgegaan. In de notulen van den Utrechtschen kerkeraad wordt noch van de kerkorde, noch van de synode met een woord gesproken. De Staten hadden ook eigenlijk geene voorlichting noodig om tot de overtuiging te komen, dat het hoog tijd werd om orde te stellen op de kerkelijke zaken. Immers de kerkorde van 1590 was voor goed

{==832==} {>>pagina-aanduiding<<}
buiten gebruik gesteld, in Utrecht had men zich zelven zoo wat geholpen, het reglement voor de plattelandsgemeenten was nog altijd door de kerk niet goedgekeurd, en de verwachting, dat eene nationale synode deze aangelegenheid voor alle gewesten zou regelen, werd - gelijk de Staten zelven in hunne resolutie laten doorschemeren - van jaar tot jaar kleiner. Men had zich echter van de verplichting, om deze netelige quaestie ter hand te nemen, kunnen ontslaan, door te bedenken dat het in de andere gewesten niet veel beter gesteld was. Had men niet in Holland de provinciale synoden geschorst? Toch hebben de Staten van Utrecht doorgetast en, bij gebrek van eene algemeen erkende kerkorde, voor het Sticht eene regeling tot stand gebracht, die door politieken en kerkelijken beiden werd goedgekeurd, gelijk nog in geen gewest had plaats gehad. Ik geloof niet dat de bekende Utrechtsche beroeringen eenigen invloed hebben gehad op hun besluit. De Kerkeraad verklaart in hare handelingen, dat die onlusten geheel vreemd waren aan al wat de kerk betrof. Ook is mij niet duidelijk hoe juist deze resolutie de strekking kon hebben, om de misnoegden van die dagen te bevredigen en aan de bestaande spanning een einde te maken. Het komt mij veel waarschijnlijker voor, dat dit gunstig besluit bij de Staten is te weeg gebracht door Oldenbarneveld en Wtenbogaert. Wat de eerste betreft, hem kon niets meer welkom zijn, dan dat Utrecht de eerste stap deed om het vraagstuk van de kerkelijke organisatie tot eene definitieve oplossing te brengen, en de praedestinatietwist te bezweren. Dáár kon zijn beginsel omtrent de verhouding van kerk en staat in praktijk worden gebracht, en een formulier van onderlinge verdraagzaamheid worden aangenomen. Op het voorbeeld van Utrecht zou men zich daarna in Holland beroepen, om daar hetzelfde te verwezentlijken. De Resolutie der Staten van Holland tot vrede der kerken van 1614 stemt geheel, soms bijna woordelijk, overeen met hetgeen over
de prediking van het leerstuk van Gods voorbeschikking in de Utrechtsche kerkordening wordt gezegd. Het komt mij voor dat die resolutie eene laatste toevlucht is geweest, nadat in 1613 bij de Delftsche conferentie was gebleken, hoe er in Holland niet te denken viel aan eene minnelijke schikking, gelijk aan die van Utrecht. Voorts behelst de Utrechtsche kerkordening in de hoofdzaak niet anders dan hetgeen in de kerkelijke wetten bij politieken en kerkelijken, in

{==833==} {>>pagina-aanduiding<<}
1591 te 's Hage ontworpen, wordt gevonden, doch gewijzigd en uitgebreid naar tijd, plaats en omstandigheden. Oldenbarneveld had tot hiertoe vruchteloos getracht die kerkordening door de kerkelijken in Holland te doen aannemen, en nu besloten de Staten van Holland, juist gelijktijdig met de invoering van de nieuwe kerkorde in Utrecht. ‘dat die kerckelicke ordonantye in 1591 gemaect, onder de anthoriteyt van hare E.M. sal worden gepractiseert ende gevolght, sowel in de verkiesinge van kerckendienaren, ouderlingen ende diaconen, als ooc int houden ende assisteren van kerckelicke ende classicaele vergaederingen practisabel wesende, ende dat een yegelic in de steden, heerlicheyden ende dorpen t'selve sal ghehouden wesen also te gehengen, sonder eenighe contradictyë.’ Heeft het er niet al den schijn van alsof deze resolutie het nemen van afdoende maatregelen, in den geest van de Utrechtsche, moest voorbereiden, wanneer in Holland het juiste tijdstip daartoe gekomen zou zijn? Trigland 1), hoe partijdig overigens in zijn oordeel, heeft niet geheel mis gezien, toen hij schreef: ‘Gelyck sy dien Synodum niet en hebben gehouden, voordat zij meest alle de predikanten op haer hant hadden, ende doen synodaliter resolveerden ende arresteerden een politycke kercken-ordonnantie, mitsgaders eene dubbelsinnighe ende losse forme om te leeren; men oock alsoo in Hollant geen synodum en soude houden, voor dat meest alle de predikanten van die provincie arminiaansch gesint souden zijn ende los in de religie; om alsdan met pluraliteyt van stemmen te arresteren synodaliter de politycke kerckenordeninghe van den jare 1591, ende met eenen dat vreemde, dubbelsinnige ende bedrieghelyck concept van moderatie in den voorschreven jare 1612 in de provintie van Utrecht synodaliter ghearresteert, ende in den jare 1614 by pluraliteyt van stemmen politischer wyse gheresolveert in de Staten van
Hollandt.’
Stond Oldenbarneveld in dezen tijd te Utrecht in zeer hoog aanzien, niet minder was dit het geval met Wtenbogaert. De advocaat der Staten Hamel was zijn neef en met Ledenberch was hij op goeden voet. De toenmalige burgemeesters Jhr. Van Wael en Willem van Drielenburch waren hem zeer genegen, den eersten mocht hij zelfs onder zijne vrienden tellen. Onder de overige magistraatspersonen, alsmede onder de leden der

{==834==} {>>pagina-aanduiding<<}
Staten had hij er velen, die hem bijzonder genegen waren. Een groot deel van de gemeente te Utrecht droeg hem op de handen. Hij was in 't Sticht thans meer dan in zijne eigene gemeente, want telkens werd hij op nieuw ter leen gevraagd, en in deze jaren werden door den kerkeraad en den magistraat van Utrecht, de uiterste pogingen in het werk gesteld, om hem voor altijd aan zijn geboortestad te verbinden. Sedert hij in 1605 weder, voor 't eerst na zijne afzetting, den kansel had beklommen, was zijn invloed bij aanzienlijken en geringen van jaar tot jaar toegenomen. Ligt het niet voor de hand te veronderstellen, dat de geheele Synode van 1612 eigenlijk als zijn werk te beschouwen is, en dat hij hierin niet gehandeld zal hebben zonder medeweten van Oldenbarneveld? De Contra-Remonstranten, die wraak riepen over de Utrechtsche kerkordening, hebben alles aan hem geweten, en ofschoon hij de tegen hem ingebrachte beschuldigingen met zeer veel omzichtigheid heeft weerlegd - gelijk wij straks zien zullen - hij erkent toch onbewimpeld: dat hij met andere vrome leeraars het werk ‘eyghentlick’ had voorgenomen, en na veel moeite tot stand gebracht 1).
Zoodra de synodale commissie 2) de lastgeving had aangenomen, verzocht zij den Staten de hulp van Wtenbogaert te mogen inroepen, hetgeen aanstonds werd toegestaan 3). Reeds den 28sten Februari 1611 leverde de commissie hare algemeene beschouwingen over 4), waarin de beginselen werden blootgelegd, volgens welke zij van plan was eene kerkordening op te stellen. Dit stuk loopt over deze drie punten: de waarde die er gehecht moet worden aan de Nederlandsche geloofsbelijdenis en den catechismus, het leerstuk van de praedestinatie en het gezag der overheid in kerkelijke zaken. Hierover waren ook de differenten in de naburige kerken ontstaan. Ten aanzien van het eerste punt is zij van oordeel dat de heilige schrift als eenig richtsnoer des geloofs moet gelden; confessie en catechismus kon men aannemen en onderteekenen in dezen zin, dat men de hoofdstukken van het christelijk geloof daarin vervat achtte, zon-
{==835==} {>>pagina-aanduiding<<}
der daarom alle verklaringen van Gods woord in deze schriften vervat te onderschrijven; terwijl men de vrijheid moet behouden om, bij eene eventueele revisie, zijne bedenkingen tegen beiden in te brengen. Het geschil over de praedestinatie wordt breedvoerig ontwikkeld, het gevoelen der Remonstranten en Contra-Remonstranten nauwkeurig uiteengezet; vervolgens spreekt de commissie vrijmoedig uit dat en waarom zij zich schaart aan de zijde der eersten, en eindigt met eene schriftelijke verklaring over te leggen, die als formulier van eenigheid zou kunnen gelden. Zij erkent
natuurlijk dat aan de overheid de hoogste macht toekomt om alle kerkelijke zaken naar Gods woord te besturen, tot rust en vrede der kerk. De wijze waarop dit stuk is gesteld, doet bijna overal de hand van Wtenbogaert herkennen.
De Staten konden zich met deze beginselen best vereenigen, en nu toog de commissie aan het werk, doch er verliep een geruimen tijd eer zij gereed was. In hoeverre Wtenbogaert als de opsteller te beschouwen is van de kerkorde, die eindelijk bij de Staten werd ingediend, is moeielijk uit te maken. Ledenberch getuigde openlijk in de synode: dat Wtenbogaert er over ‘gebesoigneert’ had. Volgens Brandt hield men het er voor dat hij er zijn pen toe had geleend. Voetius en anderen noemden hem later zonder omwegen den maker van dit gehaate stuk. Hij zelf verklaart alleen dat hij de kerkordening ‘heeft helpen ramen,’ er bij voegende: ‘desen dienst was by Gode, syn vaderlandt ende de ghemeynte (aen de welcke hy noch verbonden was ende die van den aenvanck der reformatie met soovele ghevaerlicke ende jammerlicke alteratiën was ghequelt geweest) schuldich, ende meynt daermede danck, gheen ondanck verdient te hebben’ 1). Inderdaad doet het er ook weinig toe of dit stuk van het begin tot het einde woordelijk zijn werk is; dat het geheel in zijn geest is opgesteld en dat al zijne denkbeelden omtrent kerkbestuur daarin volkomen juist zijn geformuleerd, heeft de heer Hooyer reeds overtuigend bewezen. Om zijn leeftijd, zijn kennis, zijn ervaring hebben de leden der commissie hem als hun meerderen moeten beschouwen, en ongetwijfeld lieten zij zich voorlichten en leiden door den man, die sedert 25 jaren in allerlei kerkelijke en politieke betrekkingen had gefungeerd.
Toen de kerkorde gereed was werd zij bij de Staten ingediend,

{==836==} {>>pagina-aanduiding<<}
Of zij er eenige wijzigingen in hebben gebracht weet ik niet. Te Water onderstelt dat men de artikelen onveranderd heeft overgenomen, ‘omdat de staatkundige Wtenbogaert niet licht iets zal hebben opgesteld zonder vooraf met de voornaamste hoofden der regeering te raadplegen.’ Wtenbogaert verzekert dat de Staten ‘selve haren asem hadden over alle artyckelen,’ en dat zij ze hebben geapprobeerd ‘buyten myne inductie, uyt volle kennis en wetenschap.’ Hoe dit zij, het ontwerp dat door de Staten in de synode werd gebracht, was bereids door hen goedgekeurd. Het werd op denzelfden dag, waarop de werkzaamheden der synode waren afgeloopen, gearresteerd en door Ledenberch geteekend, 1) terwijl men er slechts een enkel woord in veranderd had.
Na de revolutie van 28 November verliep er meer dan anderhalf jaar eer de synode bijeen kwam. De gebeurtenissen van 1611 hebben stellig de zaak den vertragen. Zoodra de Staten het ontwerp gereed hadden, om aan het oordeel van alle Stichtsche predikanten onderworpen te worden, verzond de secretaris (do. 20 Aug.) de brieven, waarin zij verklaren eene synodale vergadering bijeen te roepen, ‘tot meerder vorderinge van de gereformeerde religie ende goede ordre in de kerckelycke saken,’ en de predikanten gelasten op Donderdag morgen, te 8 uren precies, zich te laten vinden ‘in den convente van St. Cathrinen, om te aenhooren tgene in de voorz. vergadering van onzentwegen voorgedragen sal werden, ende daerop te helpen adviseren na behooren.’ Aan de predikanten werd dus maar acht dagen tijd gelaten, doch dit was genoeg om op den bepaalden dag te Utrecht te kunnen zijn; ook hadden zij zich niet voor te bereiden. Men zou het vreemd kunnen vinden dat het eigenlijk doel der synode niet genoemd werd, indien we niet mochten aannemen dat ieder de behandeling der kerkorde verwachtte. Wat de synodale gedeputeerden in de laatste maanden met Wtenbogaert hadden uitgericht, was zeker een publiek geheim.
Tot voor weinige jaren waren de handelingen van deze Synode geheel onbekend. Het is jammer dat de heer Hooijer, die ze vruchteloos in de kerkelijke archieven te Utrecht heeft gezocht, niet op de gedachte is gekomen om nasporingen te den in het provinciaal archief. Hij zon tevens vernomen hebben, dat ze

{==837==} {>>pagina-aanduiding<<}
reeds door den tegenwoordigen archivaris in 1847 waren aan het licht gebracht. W. te Water, die er een afschrift van in handen had gekregen, heeft het plan gehad ze met eene inleiding en de noodige aanteekeningen uit te geven. Het handschrift lag zoo goed als gereed, doch het schijnt dat zijn dood hem verhinderd heeft het ter perse te leggen. Waarom zijn zoon dit niet gedaan heeft weet ik niet 1). Deze papieren zijn later in het bezit gekomen van den hoogl. H.W. Tydeman, uit wiens nalatenschap zij zijn aangekocht door Mr. W.J. Royaards van den Ham te Utrecht, die de welwillendheid had ze mij ten gebruike af te staan. Te Water houdt het er voor, dat er van deze synodale handelingen drie afschriften 2) hebben bestaan, die in het bezit zijn geweest van praeses, assessor en scriba der synode, maar dat de Remonstranten ze opzettelijk geheim hebben gehouden, opdat niet blijken zou hoe zij in die synode, waar zij de meerderheid waren en door de Staten gesteund werden, hun gevoelen hadden doorgedreven, opdat geen voedsel gegeven zou worden aan de beschuldiging, dat het remonstrantisme niet anders was dan eene politieke factie. Ik betwijfel of dergelijke afschriften bestaan hebben, maar het is wel vreemd dat Wtenbogaert niet wat milder is geweest in zijne mededeelingen omtrent het verhandelde, waar hij opzettelijk over deze synode spreekt. In 1618 wierpen de Contra-Remonstrantsche predikanten van het Sticht, in een adres van de Staten, de Remonstranten voor de voeten: dat zij in de synode van 1612 ‘sinisterlyck ende bedriegelyck’ hadden gehandeld, ‘door dien sy seeckere dingen in actis synodalibus als gearresteert hebben
geïnsereert, daervan nochtans geen suffragium van yemandt is gegeven, jae niet eens gevraecht 3).’ Te Water houdt Wtenbogaert met de zijnen, en vooral Taurinus niet te goed voor zulk eene vervalsching, welke te eer mogelijk zou zijn geweest, omdat hem niet bleek dat de acten voor het scheiden waren geresumeerd. Toch geloof ik niet dat zulk eene beschuldiging behoeft weêrlegd te worden, ofschoon Wtenbogaert haar had kunnen ontzenuwen door in een zijner apologetische geschriften de handelin-
{==838==} {>>pagina-aanduiding<<}
gen te bespreken, al ware 't slechts naar hetgeen hij er zich van herinneren kon, als hij geen afschrift meer had.
Op den bepaalden dag nu zijn er 48 predikanten aanwezig 1). Het getal der Utrechtsche leeraars is met Carolus Ryckewaert en Is. Frederici vermeerderd. Er zijn thans gemeenten vertegenwoordigd, die in 1606 herderloos waren. Maar het aantal leden van de Staten is ook veel aanzienlijker. Uit de geëligeerden hebben Mr. Johan Schade en Mr. Johan de Gojer plaats genomen, uit de ridderschap Jhr. Arent van Zuilen van Nijveld en Jhr. Frederik Baxen, terwijl Utrecht niet allen vertegenwoordigd is door zijne beide burgemeesters Adolf van Wael en Drielenburch, maar ook de overige steden door Herman van Bemmel, burgemeester van Wijk bij Duurstede. Bijna allen zijn bekende voorstanders van de Remonstranten 2). Voorts hebben de Staten niet slechts hun secretaris maar ook hun advocaat ter synode gezonden, ofschoon de eerste alleen in hun naam het woord voert. Hij is het dus ook die, na het openingsgebed van Speenhoven, aan de vergadering mededeelt, dat zij zal te beraadslagen hebben over een ontwerp van kerkordening, door de Synodale gecommitteerden op uitdrukkelijken last der Staten opgesteld en door hunne ho. mog. reeds overwogen, een ontwerp waaraan men ten spoedigste kracht van wet wilde geven. Hij zou 't daarom overluid, langzaam en duidelijk voorlezen. Ieder had aandachtig op te letten en mocht vrijmoedig zijne aanmerkingen zeggen, doch met modestie en goede redenen. Ziedaar ten minste een goed begin. Als de kerkelijke heeren in Holland in dezen tijd over eene kerkorde hadden moeten beraadslagen, dan was het stuk weken te voren rondgezonden, dan hadden de meeste leden lange en ingewikkelde vertoogen medegebracht of stelden staande de vergadering hunne bezwaren op schrift,
welke stukken dan weder gelezen en beantwoord moesten worden; den had zulk eene synode stellig even zooveel dagen geduurd als men nu uren besteedde om met de zaken klaar te komen. Want alles liep te Utrecht af in anderhalven dag. Te Water vindt ook hierin weder een rede om Wtenbogaert van

{==839==} {>>pagina-aanduiding<<}
kwaad opzet te verdenken. Hij zal de Staten aan het verstand gebracht hebben dat ze op deze wijze moesten handelen, om de Contra-Remonstranten te overrompelen. Als hij den voorslag gedaan heeft, dan heeft hij getoond een man van doorzicht en ondervinding te zijn.
Na deze inleiding geeft Ledenberch de vergadering kennis, dat Wtenbogaert bij afzonderlijke missive is uitgenoodigd om te Utrecht te komen. Hij stelt voor hem te verzoeken de zittingen bij te wonen en deze synode, ‘volgens d'experientie die hy heeft in kerckelycke saken, met syn advys ende goeden raedt te assisteren.’ Hij adstrueert dit voorstel met tal van argumenten. De geheele vergadering stemt hiermede in. Wtenbogaert wordt ontboden en neemt, ‘na eenige excusen’, genoegen in het verlangen der aanwezigen, zoodat hij tot het einde tegenwoordig is. Hierop worden Speenhoven totvoorzitter, Wtenbogaert tot assessor en Taurinus tot scriba benoemd. Wtenbogaert verontschuldigt zich, omdat hij feitelijk niet onder de predikanten van het Sticht behoort, maar laat zich ten slotte overreden. Dat hem dit later ontgaan zou zijn is niet denkbaar. En toch zegt hij, waar hij ten stelligste verzekert niet gepresideerd te hebben 1), dat hem het praesidium is aangeboden, maar dat hij geweigerd heeft, om redenen die de vergadering noode wilde aannemen. Ik kan niet gelooven, dat hij de feiten opzettelijk heeft verdraaid. Het zon ons niets bevreemden indien hij het voorzitterschap had bekleed 2). Was hij niet de aangewezen persoon? Werkelijk kan hij uitgenoodigd zijn en geweigerd hebben, zonder dat dit incident
behoefde genotuleerd te worden. Ja het komt mij zelfs ten hoogste onwaarschijnlijk voor, dat men Speenhoven eene eer bewezen zou hebben, die Wtenbogaert ontegenzeggelijk toekwam. Alle verdenking zou van zelf wegvallen indien hij niet over zijne benoeming tot assessor had gezwegen. Doch zekere schroom moet hem hiervan hebben teruggehouden, want ook in deze betrekking kon hij grooten invloed uitoefenen op den gang van zaken. Als assessor

{==840==} {>>pagina-aanduiding<<}
moest hij den voorzitter ter zijde staan in het woordvoeren, en het eerst zijn advies uitbrengen. ‘Dat ick de kerckenordeninghe soude hebben doen approberen is kinder- of sottenklap’, zegt hij in zijn Leven. Nochtans zal ons terstond blijken, dat hij er veel toe heeft bijgebracht.
Nadat alle aanwezigen nog eens vermaand zijn om goed op te letten, en hun verboden is voor het sluiten der synode iets buitenaf te vertellen van hetgeen er verhandeld werd, begon de voorlezing. Bij de inleiding en het eerste hoofdstuk worden slechts een paar vragen gedaan, van weinig beteekenis. De grondslagen van de kerkorde zijn dus goedgekeurd, en tegen de verkiezing der predikanten heeft niemand bezwaar. Bij het einde der eerste zitting is men genaderd tot art. 4 en 5 van het tweede hoofdstuk, handelende over de prediking van het leerstuk der voorbeschikking. Dit zal het groote struikelblok worden. Een zestal 1) predikanten heeft met deze artikelen geen vrede. De gegeven inlichtingen zijn hun niet voldoende, en zij vragen afschrift om er tegen de namiddag-zitting nog eens rijpelijk over te denken. De discussiën worden te 2 uren hervat, maar het blijkt dat de zes broeders den inhoud der artikelen niet recht vatten. De bedoeling, zegt men, is eenvoudig deze: dat predikanten, die niet hooger kunnen gevoelen van de praedestinatie met den aankleve van dien, dan in art. 5 staat, niet gemolesteerd of gedwongen zullen worden hooger te gaan; dat, aan den anderen kant, niemand overlast zal lijden, wanneer hij verklaart een hooger gevoelen te hebben, mits hij zich wachte iets te leeren, waaruit zulke ongerijmdheden volgen als in art. 4 staan. Ook deze explicatie bevredigt de broeders niet. Nu wordt hun de vraag voorgelegd, of ze dan hunne collega's, die over het leerstuk denken als in art. 5, niet zouden verdragen? Deze veronderstelling werpen ze van zich af. Maar men vordert niet en de discussiën worden daarom verdaagd, terwijl de zes predikanten er in den avond afzonderlijk over zullen confereeren met den voorzitter, den assessor en den
secretaris. De geheele kerkordening wordt hierop ten einde toe gelezen.
Vrijdags 's morgens opent de voorzitter de debatten met uiteen

{==841==} {>>pagina-aanduiding<<}
te zetten, hoe de toestand van de Utrechtsche kerk het opnemen van genoemde artikelen noodzakelijk maakte. Wtenbogaert geeft daarop een historisch overzicht omtrent den oorsprong en den stand van het geschil, sedert de dagen van Augustinus en Pelagius. Hij herinnert hoe hard en ruw sommigen hierover hadden gesproken en geschreven, tot ergernis van velen; hoe voortreffelijke leeraars de eenigheid hadden weten te bewaren, niettegenstaande verschil van gevoelen op dit punt; en besluit met eene krachtige opwekking tot onderlinge verdraagzaamheid. Ten slotte verklaart Ledenberch, dat de Staten altijd van meening zijn geweest, dat men over dit leerstuk tot het volk niet anders moest spreken dan in alle eenvoud, naar Gods woord, ‘met mydinge van de gevaerlycke glosen die eenigen daarop maken.’ De Staten hadden aan dit punt in het bijzonder hunne aandacht gewijd, en namen volkomen genoegen in hetgeen dienaangaande in de kerkorde stond uitgedrukt. De zes zijn tegen zooveel welsprekendheid niet bestand, en verklaren zich gerust gesteld door de gegevene inlichtingen. Toch hebben zij nog eene gewichtige bedenking tegen een enkel woord. 1) Men twijfelt er wel niet aan of de artikelen zullen met eene groote meerderheid worden aangenomen, doch acht het wenschelijker dat zulks met algemeene stemmen zal geschieden. Weshalve men op advies van den presidialen tafel in de wijziging berust. Maar, vragen er twee, is dan nu art. 5 eene volledige definitie van de pradestinatie, zoodat er uit de heilige schrift geene andere te geven is? Nu ja, herneemt men, we zullen niet twisten, of dit volgens de wetten der logica al of niet eene volledige definitie is, wij willen alleen maar zeggen, dat zij, die zoo leeren als in dit art. staat, niet gemolesteerd mogen worden, omdat hunne overtuiging voldoende is ter zaligheid. Mogen echter zij, vraagt er nog een, die zich aan art. 5 houden, hen weerleggen, die hooger leeren over Gods voorbeschikking? Ja, is het antwoord, wat aangaat de absurditeiten in art. 4 vermeld. Hierna nemen allen, zonder eenige uitzondering, in de artikelen genoegen.

{==842==} {>>pagina-aanduiding<<}

En hierop volgde bijna onmiddelijk de aanneming van de geheele kerkorde met algemeene stemmen. Want over de volgende artikelen hadden geene noemenswaardige discussiën plaats. De overige werkzaamheden van de Synode boezemen ons weinig belangstelling in. Bij de generale rondvraag werden dezelfde klachten omtrent de papen, de verstoring der godsdienstoefeningen en de ontheiliging van Zon- en feestdagen vernomen als vroeger. Volgens de nieuwe kerkorde werden aanstonds andere gedeputeerden gekozen. En de voorzitter sloot deze synode met eene vierledige vermaning, aan de predikanten gericht: om zorgvuldig en waardig hun ambt te vervullen, woekerende met hunne gaven en stichtende door hun voorbeeld; om te waken voor het onderhouden van deze kerkorde en, zoo vaak iemand deze vergadering mocht belasteren, naar waarheid te verklaren, dat alles eendrachtig besloten was; om, nu gebleken was hoezeer de Staten de kerk en de predikanten genegen waren, wederkeerig alles in het werk te stellen ten einde de onderdanen op te wekken tot gehoorzaamheid jegens hunne overheden; om te trachten ieder tot de kerk terug te brengen, die zich begon van haar te vervreemden.
Waarlijk deze synode is een aangenaam rustpunt in het breed relaas van de kerkelijke beroeringen dier dagen. Als het op alle kerkelijke vergaderingen en conferentiën zoo broederlijk was toegegaan, zou het niet tot een scheuring zijn gekomen. De partij der Remonstranten was hier oneindig sterker en werd gesteund door het gezag der Staten, maar zij heeft van haar overwicht geen gebruik gemaakt om de weinige Contra-Remonstranten haar gevoelen op te dringen. Men verlangde vrijheid van overtuiging voor beide richtingen. In de hervormde kerk was immers plaats voor het eene gevoelen, zoowel als voor het andere? De leer der voorbeschikking kon even goed als die van den vrijen wil voor het volk worden gepredikt, zoo het doel van den prediker slechts was te stichten, niet door godgeleerde spitsvondigheden de hoofden warm te maken. Dat ook de voorstanders van de praedestinatie hun stem aan de twee artikelen gegeven zouden hebben, omdat zij, volgens Trigland, in den klem zaten en wel gedwongen waren, of, volgens Baudart, toch niet met het hoofd tegen den muur konden loopen, blijkt althans uit de acten niet. Men hoorde geduldig hunne bezwaren, spaarde geen moeite om hen te overreden. De Contra-Remon-
{==843==} {>>pagina-aanduiding<<}
stranten, niet als die van Holland door blinden ijver gedreven, lieten zich overtuigen, en namen het formulier van verdraagzaamheid aan. Dit pleit voor hen zoowel als voor de Remonstranten. Als Te Water zijne veroordeeling van de Utrechtsche synode in deze woorden formuleert: ‘Ze is een volmaakt meesterstuk der politie of regeerkunde, die o.a. ook daarin doorstraalt, dat, onder voorgeven van eene kerkorde te maken, men het allervoornaamste oogmerk zoo duidelijk niet liet zien en eenigermate bedekte, 't welk was om de verdraagzaamheid tusschen de Remonstranten en Contra-Remonstranten door een wet van staat en kerk vast te stellen in het Sticht, en dus den weg te banen om die in Holland ook te doen plaats grijpen,’ - dan meen ik dat hij Wtenbogaert
en de Remonstranten de schoonste lofspraak heeft gegeven. En indien het mogelijk geweest ware in die jaren van tweedracht en godsdiensthaat, door middel van eene kerkorde den vrede te stichten in staat en kerk, en de vijandige partijen langzamerhand te verzoenen, dan had het door geene beter kunnen geschieden dan door die van 1612.
‘Wij en hopen niet dat yemandt ons onse godtvruchtige vrede sal benyden of soecken te verstoren.’ Deze wensch, door de synodale gedeputeerden bij de uitgave van de kerkorde uitgesproken, is niet vervuld. Twee, drie jaren lang was het Sticht werkelijk de zetel van eene verdraagzaamheid, waarvan men zich elders al verder en verder verwijderde. Toen stak ook daar de storm op, en wat er gevolgd is, weten we.

Leiden, 23 Augustus 1868.




Bijlage A.

Remonstrantie.

Aan de EE. Heeren Staten overgegeven No. 1605 den 11 December.

Verthonen met alle eerbiedinghe ende onderdanicheyt, de bedienaers des h. evangelii ende ouderlingen der kercke Christi binnen Utrecht.
Also het buyten alle twyfel is, dat, gelyck allerwegens, also bysonder in God kercke goede orden behoort onderhouden te worden, volgens de leere Pauli l Corinth 14:40, ende uwe Ed. te dier oorsaecke belieft heeft, nae haer sonderlinge affectie, tot de stichtinge der kercke Christi, consent tot de vergaderinghe van een nationale synode der kercken in de geunieerde provincien van herwaerts over te dragen (waar voor wy uwe EE. naest God van herten dancken). ende daertoe gansch nuttich ende nootwendich soude zyn, dat eerst in de kercken van dese respective provincie eenige goede ende vaste ordre beraemt waer, opdat dezelve met meerder vrucht gesticht ende 't misbruyck van des Heeren h. woord ende sacramenten mochte geweest worden; te meer naedien wij met grote droef heyt onser herten vernemen (God betert), dat de grote kosten, die by uwe EE. goedertierlyck

{==844==} {>>pagina-aanduiding<<}
ende mildelyck syn ende worden aengeleyt tot opbouwinghe der kercken ten platten lande, also grote vrucht niet en doen alst wel behoorde ende te wenschen waer. sulcks dat de kudden Christi niet nae behooren versorcht ende geweydet worden: gemerckt datter gevonden worden onder de predicanten ende herders, die, so in de bedieninghe des woords als der sacramenten haer niet en dragen conform des Heeren heyligh woord, eenighe derzelve onwetende zynde ende noch in de pauselycke superstitien ende dolingen stekende, andere wel suyver zynde in de leere, doch niet doende dan een uyre ter weeck prediken ende voorts van haere kudden verscheyden wonende, ende oversulcks maer predicanten ende geen herders haerder gemeenten synde, tegen hetgene Esai. 62:6. Ezech. 3:17, ende 33:7. ende elders, als oock in verscheyden canones der eerste kercke geordonneert is (Concil. Antioch, can. 17, Sardie, can. 19 enz), eenighe oock den doop bedienende naedat de lieden begeeren, sonder sich aan die instellinghe Christi te houden, veele oock niet eens trachtende om het h. avondmael te bedienen, de menschen tot godsalicheyt te wennen etc.; welcks alles door goede orden, opsicht ende censure met Gods hulpe bequamelyck sonde konnen gebeterd worden, tot verbreydinghe van Gods eere ende winninghe van veler menschen sielen: ende alsoo hetzelve zonder d'autoriteyt van uwe EE. onse wettelycke overheden ende regierderen dezer provincie ntct geschieden en kan, die God sijne kercke tot voedsterheeren gegeven heeft, ende dien hij oock de saecken d'opbouwinghe derselve ende t'koninghrycke Gods aengaende vooral ende ten hoochsten bevolen heeft. So is 't dat de bedienaers ende ouderlingen voorz. uwe EE. ernstelyck willen gebeden ende ootmoedelyck versocht hebben, dattet dezelve gelieve ter eere Gods ende opbouwinghe sijner gemeente consent te dragen ende de goede hand te bieden, datter doch eenighe bequame orden voor de kercken deser provincie mach geraemt ende gestelt worden, sulcks als uwe EE.
neffens diegene, die de saecken des Heeren ampsthalve bysonder bevolen zijn, sullen bevinden nae Gods woord dienstelyckst ende stichtelyckst te wezen. Dit doende sal ‘God almachtich een aengename saecke gesshieden, de kercken Christi te meer gesticht worden, ende uwe EE. ende de supplianten oersaeck hebben om zich in den aenwas der kercken te verhengen ende te verblyden. Gedaen in onse vergaderinghe den 27en November 1605.

Bijlage B.

Edele, wijze, vermogende Heeren!

Also uwe E.E. begeeren by ons onderschreven gedient te zyn van advys op de versochte by een compste der kerckendienaeren deses Stifs, ende merckelijck by wien wy souden achten dat de convocatie daertoe nodich soude worden gedaen, op wat forme deselve soude geschieden, wat poincten in dezelve by-eencompste souden worden verhandelt, mitsgaders in wat plaetse ende op wat tyd deselve bequamelyck soude mogen gehouden worden; dunckt ons (onder correctie van U.E.E ende behoorlycke reverentie, midsgaders naer hertelycke dancksegginghe totten Almachtigen God, van dat hem gelieft heeft gehadt uwer EE. herten tot het betrachten van eene soo nootwendighe ende stichtelycke saecke te beweghen, dat daerinne soude mogen geprocedeert worden als volcht.
Ende eerst dat de voorz. convocatie bysonder in dese gelegentheyt der kercken deser provincie nyet gevoechlycker als by U. EE. gedaan en kan worden, als hebbende als hooge overheyden deser landscap d'auctoriteyt daertoe gerequireert.
Belangende de forme, soude onses bedunckens mogen geschieden by wtschryvinghe gederigeert in de steden aan de respectieve magistraten derzelver, ten eynde hunne EE naer communicatie met de respective kerckenraden ordre stellen, dat hunne kerckendienaeren 't zy ofte meer daer meer als een kerckendienaer is, ter bestemder tyd ende plaetse mochten afgeveerdicht worden; ende so veele 't platte

{==845==} {>>pagina-aanduiding<<}
land aengaet mochten die kerckendienaeren by missive aen deselve directelyck gedirigeert. ontboden worden.
De voornaemste eynden daertoe dese convocatie geschiedt dienen in de wtschryvinghe wtgedruckt, te weten: om openinghe te helpen doen, so van de ongeregeltheyden, die in de kercken deser provincie, 't sy ter plaetse van een yeders residentie selve off daer omtrent mettertyd mogen ingecropen syn, als van de bequaemste middelen om daerinne te remedieren; mitsgaders om te hooren lesen seeckere missive by den kerckenraet van Utrecht ontfanghen aengaende den nationaelen synodum, omme daerop te helpen advyscren.
Ende dienen (onder reverentie ende correctie van uwe EE.) op dese vergaderinghe niet beschreven alle die den naem van pastoren off predicanten dragen, maer alleen diegene die naer voorgaende examen ende goede getuychnissen van leere ende leven. behoorlycker wyse in den kerckendienst syn gestelt, also van d'andere soude moeten gehandelt worden, twelck in hunne presentie, bysonder voor dese reyse, niet soo vruchtbearlyck en soude konnen geschieden.
De propositie zal mogen gedaen worden by uwer EE. Gedeputeerden in sulcken getale als uwe EE. sullen goet vinden daertoe te committeren; die oock van den aenvangk ten eynde toe by de voorsz. vergaderinghe sullen dienen te blyven om alles aen te hooren ende met hunne EE. auctoriteyl ende te wysheid helpen derigeren.
Also dat oock twee personen uit het getal der samengeroepen dienaeren, hy pluraliteyt van stemmen derzelver dienaeren gecoren behoren te worden, d'eerste om de gebeden voor ende naer te doen, de propositien by haer EE. te doen bequamclyck te resumeren, de motiven daerop hincinde te letten staet eer men tot de advysen moet, tot beter openinghe der saecken voor te stellen, de suffragia te colligeren ende te besluyten; d'andere om de voornaemste saecken die daer voorvallen sullen sommierlijck by geschrifte te vervaten.
De plaetse ende tyd zullen U EE. best weten te beraemen, doch achten wij dat de plaetse allerbequamelijckst soude mogen werden geassigneert in dese stad Utrecht, in de Domkercke in des kerckenraetskamer; U.E. biddende dat de tyd so cort genomen werde als cenichsins doenlyck is.
Wy bidden U. EE. dit ons eenvoudich advys ten besten te willen nemen ende voorts dese saecke in des Heeren Jesu Christi naeme met eenen christelycken yver so te behertigen als de noot ende 't gewicht der saecke vereyscht; niet twyfelende de goede God en sal synen segen daerover strecken tot welstand der kercken salicheyt uwer EE. onderdanen ende meerder vasticheyt van uwer EE christelycke regieringhe.
Onder stont: Uwer EE. getrouwe ende onderdanighe Heriricus Caesarius, J Wtenbogaert, J. Speenhovius, Everardus Bootius, Jbs. Taurlnus.






{==846==} {>>pagina-aanduiding<<}

Arthur Schopenhauer.

Door H.F. Waller.

III.

‘Een geniaal wijsgeerig, stont, veelzijdig werk, vol scherpzinnigheid en diepzinnigheid, maar van eene dikwijls grondelooze en troostelooze diepte. Het is te vergelijken met dat sombere meer in Noorwegen, waarop men, door eene ringmuur van donkere steile rotsen omgeven, nooit de zon, maar alleen in de diepte de weêrkaatsing van den hemel ziet; waarover geen vogel vliegt, waarop geen golfslag wordt gehoord.’
Zulk een oordeel als dit, door Jean Paul in zijne ‘Naehschule zur aesthetischen Vorschule’ over ‘de wereld als wil en voorstelling’ uitgesproken, kon Schopenhauer verwachten. Tegenspraak vinden moest de stelling: De wereld, het leven der individuen in de wereld, is eene misgreep van eenen absoluut vrijen wil. Een systeem, zoo pessimistisch en paradox zou aanstoot geven. Hij was de eerste om dit te begrijpen. Maar aanstoot geven, tegenspraak vinden sluit in zich aandacht trekken, opzien baren. En dit, meende hij, kon niet uitblijven. De inhoud van zijn boek was zóó nieuw en aangrijpend, de vorm zóó klaar en boeiend. Dat men hem ignoreren zon, daarop was hij niet voorbereid. Doch de maanden kwamen en gingen, de nummers der periodieke geschriften volgden elkander op, en de gewenschte kritiek bleef uit. Ras kwam - het bleek ons uit zijne verzen - het voorgevoel van miskenning zijne ziel verduisteren. En zijne sombere verbeelding had ditmaal goed geraden. Behalve Jean Paul was Herbart de eenige die toonde

{==847==} {>>pagina-aanduiding<<}
Schopenhauers arbeid eene recensie waardig te keuren. Göthe, wien een presentexemplaar was gezonden, doorbladerde het boek wel, maar las het niet nauwkeurig. Kon hij zulks ook van den realistischen grijsaard verwachten, het griefde Schopenhauer zeer, en hij heeft het Göthe nooit kunnen vergeven. Maar ook anderen zwegen, van wien hij met meer recht vertrouwen kon, dat zij kennis zouden nemen van zijne resultaten.
Toen besloot hij aan een der universiteiten zich als privaatdocent te laten inschrijven. Hij zou aldus op zijne philosophie de aandacht vestigen. En er bestond nog eene reden, die hem Italie deed vaarwel zeggen. Wij weten, dat zijn vader een rijk man was geweest. Maar het handelshuis, waaraan zijne moeder al haar vermogen had toevertrouwd, maakte bankroet. Zij was bijna van alles beroofd. Haar zoon kon nog wel zeer ruim leven van wat hij overhield, maar het denkbeeld alleen, van te moeten werken voor zijn brood, deed den melancholikus beven. De onafhankelijke toestand, waarin hij nog verkeerde, en die hem vrijheid liet, zich naar goedvinden der studie te wijden, was hem boven alles dierbaar. Placht hij dan ook het genie te vergelijken met het schoone Zwitserland, niet rijk aan eetbare vrucht, toch wilde hij beproeven of hij niet met doceren eenig geld verdienen kon.
Zijn trots dreef hem naar Berlijn, al zou hij daar de concurrentie hebben vol te houden tegen Hegel die er sedert 1818 professor was. Met al den moed van 't genie opende hij den veldtocht; in zijne inleidende rede doelde hij reeds op Hegel als een sophist. Op eene zeer goede voordracht - die zijn mededinger alles behalve bezat - rekende hij om zich gehoor te verschaffen: hij sprak gemakkelijk en bezield, helder en geestig gelijk hij schreef.
Maar de banken op zijn collegie waren en bleven weinig bezet. En ondertusschen dreigde aan zijn werk vervuld te worden de spottende profetie, die wij zijne moeder omtrent zijne dissertatie hoorden uiten. De eerste oplaag was werkelijk nog bijna geheel te krijgen en is trouwens nooit gansch uitverkocht. Zijne dubbele verwachting was dus teleurgesteld; het philosophisch Berlijn bleef zitten aan de voeten van Hegel of dweepen met Schleiermacher, terwijl men in geheel Duitschland even weinig notitie nam van zijn boek, als men het in Pruissens hoofdstad van zijn persoon en zijne voorlezingen deed.

{==848==} {>>pagina-aanduiding<<}

Gewis was het hard voor hem. Wij, die op een afstand staan, die weten dat de persoon in quaestie als een beroemd man is gestorven, wij verplaatsen ons somtijds niet genoeg in de ziel van zulk een man, die nog onopgemerkt en ongewaardeerd zijne loopbaan begint. Het schijnt wel alsof wij soms onderstellen dat een waarachtig genie ook terstond volkomen genoeg hebben zal aan het bewustzijn van zijne eigene grootheid, nooit aan zich zelv' twijfelen en verheven zal zijn boven allerlei zwakheid die ons aankleeft. En toch is het wel bekend, dat het bezit van kolossale gaven des geestes ganschelijk niet vrijwaart voor de pijnigingen der eerzucht, voor den bangen twijfel aan eigene verdienste, niet onverschillig maakt voor toejuiching en roem. Zoo er in den genialen al eene snaar trilt, wier klank hem van zijne eigene waarde getuigenis geeft, de bijval van anderen is de zangbodem, die den toon versterkt. En Schopenhauer had ook zijne eerzueht, zijn hart behoefte aan sympathie. Van zijne jeugd af had hij zich eenzaam gevoeld. De glorie waarmede veler ijdelheid zich te vreden stelt, zou hem niet hebben kunnen voldoen, al had hij haar genoten. Maar zijn voorkomen was niet bijzonder innemend, en de bittere, schuwe jongeling kon in de conversatie niet schitteren. In den Weimarschen cirkel waren zijne groote gaven weinig erkend. En nu heeft hij eindelijk een boek geschreven, in den meest klassieken vorm, vol nieuwe en oorspronkelijke gedachten: dat zal hem nu den weg banen tot veler bewondering. Maar hij staat weêr als in de gezelschapszaal zijner moeder, eenzaam en onopgemerkt. Was het dan zijn lot ganschelijk geene sympathie te vinden? Wat van zijn persoon vervreemdde on terugstootte, scheen zich ook te moeten uitstrekken tot zijne geschriften. Wat hij als mensch in den omgang had ervaren, hij moest het ook doorleven als philosoof.
Men kan zich de uitwerking hiervan op hem voorstellen. De levenswil in hem bruischte wild en onstuimig bij deze teleurstelling. Toch kon hij niet nalaten zich telkens tot kalmte te dwingen en te vragen: van waar deze miskenning? Zij werd hem, als ieder ander verschijnsel, - en het moest wel zoo zijn bij den geboren wijsgeer - een probleem. Maar er bestond wel kans, dunkt mij, dat zijn verstand, hoe ook aan objektieve beschouwing gewoon, eenigzins den invloed ondervond van zijne gekwetste trots. Dit is zeker, dat de miskenning van

{==849==} {>>pagina-aanduiding<<}
zijn boek door hem verklaard werd, gelijk hij de weinige opmerking, die zijn persoon ondervond, gewoon was uit te leggen. Zijn genie, zijne onverschrokkene waarheidsliefde, ziedaar in beide gevallen de sleutel van het probleem. Hij kon in de conversatie niet geven wat aangenaam zijn en bevallen zou; zóó had hij zich als philosoof niet naar den tijdgeest kunnen schikken. Deed de wereld alles wat zij kon, om hem aan zich zelv' te doen twijfelen, het zou haar niet gelukken. Opzettelijk werd zijn werk geignoreerd door hen, die niet wisten wat er mede aan te vangen, die hem niet konden weêrleggen, en niet wilden, niet dorsten gelijk geven. Daarvan overtuigde hij zich meer en meer. 't Is het lot van het genie alleen te staan, en eerst door de nakomelingschap te worden erkend.
Doch, zoo zijn trots aldus reageerde, zijne somberheid werd er niet minder om. In 1820, in den eersten tijd zijner miskenning, schreef hij de volgende dichtregels, aan Kant gewijd:

Ich sah dir nach in deinen blauen Himmel, 
Im blauen Himmel dort verschwand dein Flug, 1) 
Ich blieb allein zurück in dein Gewimmel, 
Zum Troste mir dein Wort, zum Trost dein Buch; 
 
Da such ich mir die Oede zu beleben, 
Durch deiner Wörte geisterfüllten Klang: 
Sie sind mir alle fremd, die mich umgeben: 
Die Welt ist öde und das Leben lang. 

Lang zou zijn leven, lang ook de miskenning nog duren. En geduld was voor den heftigen man eene moeilijke zaak. Niet altijd openbaarde zich zijne melancholie in dichterlijke klachten. 't Was in dezen tijd, dat hij in een krimineel proces gewikkeld raakte, omdat hij eene vriendin van zijne hospita, die hij op zijne kamer vond koffij drinken, zijne trap afgeworpen had. Hij werd veroordeeld de verminkte vrouw levenslang te alimenteren. Eerst twintig jaar later kon hij op de acte haars overlijdens schrijven: Obit anus; abit onus. Toen hij zich dat proces op den hals haalde, kwam hij misschien juist van eene voorlezing

{==850==} {>>pagina-aanduiding<<}
terug, waarbij hij vruchteloos naar een behoorlijk auditorium had uitgezien.
Die gedurige teleurstelling, dat vergeefsch wachten op toehoorders, moest onverdragelijk zijn voor iemand van eene natuur als de zijne. Lang kon hij het in dien toestand niet uithouden. In 1822 ging hij nog eens naar Italie. Doch een gansch ander man was hij als in 1819. Toen zag hij met zelfvoldoening op zijn pas voltooiden arbeid terug, hij leefde in de verwachting van eerlang als de opvolger van Kant te zullen worden begroet; zijn genot in het voor hem nog nienwe Italie had daardoor eene zekere wijding. Nu was zijne reis naar het zuiden een pisaller; verbitterd, teleurgesteld, ging hij derwaarts.
Later vestigde hij zich weder eenigen tijd te Dresden. In 1825 besloot hij nog eens zijn geluk als docent te beproeven. Zijne fierheid die hem voorheen Berlijn had doen kiezen, verbood hem thans naar eene andere universiteit te gaan. Hij wilde en zou daar, waar hij eens vergeefs gesproken had, gehoor vinden. Zou men den grooten charlatan boven hem blijven kiezen? Kon het hem niet nog gelukken den schijnkoning te bonzen van zijn troon? Men begrijpt hoe hij te moede was, toen - bij het verdedigen van stellingen, voor het recht van doceren gevorderd - Hegel zelf verscheen en hem met een vertoon van gezag in het nauw wilde brengen. Ik zou hem gaarne hebben gezien, terwijl zijne oogen uit de diepe kassen bliksemstralen schoten. Ik zou willen weten wat hij, terwij zijne moeilijk bedwongen heftigheid trilde in zijne doordringende stem, den professor heeft toegevoegd, dien hij een philosophischen kwakzalver achtte en die hem toch geheel in de schaduw stelde.
Maar hoe machtig zijn woord toen ook geweest zij, het was de laatste maal dat het in Berlijn werd gehoord. Zijne collegielijsten bleven ledig; hij gaf zijn plan op, voorziende dat zijne stem zou zijn als die eens roependen in de woestijn. En hij werd nu ook hoe langer hoe meer een kluizenaar. Met Alexander van Humboldt maakte hij nog kennis, maar deze viel hem tegen: hij voud alleen talent en wetenschap, waar hij genie verwacht had. Hij begon zich aan allen omgang te onttrekken en troostte zich met zijne studie. Voor de afwisseling maakte hij zich de Spaansche taal eigen, gelijk hij vroeger met veel gemak ltaliaansch geleerd had. Zijn plan, om zich geheel af te zonderen kwam eindelijk tot rijpheid, toen in 1831 de cholera

{==851==} {>>pagina-aanduiding<<}
waaraan Hegel sterven zon, hem uit Berlijn naar Frankfort deed wegvluchten. Deze stad koos hij wegens hare gezonde, choleravrije ligging tot woonplaats. Daar leefde hij in volstrekte eenzaamheid, met den bitteren grief tegen de tijdgenooten, die hem miskend hadden, in het hart. Hij was geen man, om door aankondigingen in de couranten de aandacht te willen trekken. Ook niet iemand, om de dingen ten halve te doen. Van al dat streven naar bijval en roem deed hij afstand: hij zou volkomen breken met de maatschappij. Wel zou hij blijven peinzen en vorschen, maar zwijgen. Omstreeks 1830 schreef hij in zijne Cogitata; ‘het volstrekt niet opmerken van mijn werk bewijst, of dat ik mijne eeuw niet waard was, òf het omgekeerde. In beide gevallen moet thans mijne leuze zijn: the rest is silence.’
Dat hij overigens niet twijfelde bij wien de schuld lag, blijkt uit vele ontboezemingen, door hem in dien tijd neêrgeschreven in datzelfde soort van dagboek: b.v. ‘Van de republiek der geleerden is dikwijls sprake, maar niet van die der genialen. In deze laatste gaat het aldus toe: de eene reus spreekt tot den anderen, door de ledige ruimte der eeuwen, zonder dat de wereld der dwergen, die daar onder hen krioelt, iets meer verneemt, dan een klank. De dwergen begrijpen alleen dat er iets gebeurt. En ondertusschen maken zij daar beneden onophoudelijk allerlei potsen en heel veel geraas, schieten gretig toe als de reuzen iets laten vallen, proclameren heroën die zelv' dwergen zijn, enz. De renzen storen zich daaraan niet, maar zetten hun verheven gesprek voort.’
En dat hij zich zelv' tot de reuzen rekende blijkt: lk heb - schrijft hij daar ook - den sluier der waarheid verder opgeheven, dan een sterveling vóór mij.
Maar eerst na eenigen strijd keerde hij tot deze overtuiging omtrent zijne eigene waarde terug: ‘Dat ik aan mij zelv' eenigen tijd begon te twijfelen, kwam daaruit voort, dat ik de groote onbeduidendheid en erbarmelijkheid der menschen niet ten volle begreep.’
Toen hij die begrepen, en het probleem op zijne wijze opgelost had, hield hij zich, met al de trotsche eigenzinnigheid van zijn karakter, te vaster overtuigd van de waarheid zijns systeems, naarmate men er minder acht op geslagen had. Hij bouwde dan ook onvermoeid voort op het eens gelegde fondament, of liever, hij was altijd bezig het reeds opgetrokkene gebouw hechter, fraaier, volkomener te maken.

{==852==} {>>pagina-aanduiding<<}

Zijne morgenuren wijdde hij aan de studie. Gelijk zijn geheele leven te Frankfort, schoon volstrekt niet ascetisch, toch uiterst regehnatig was, zoo was ook dit een regel, waarvan hij nooit afging. Hij beschouwde zijne hersenen na den slaap als een pas gestemd instrument. Met minachting sprak hij van Alexander van Humboldts gewoonte, om den kostelijken ochtend met briefschrijven door te brengen, en zich soms des avonds laat, uit een vroolijk gezelschap teruggekeerd, nog aan de studie te zetten. Schopenhauer stond des morgens zelfs aan zijne hospita niet toe hem onder de oogen te komen. Van acht tot twaalf ure bleef hij in philosophischen arbeid verdiept. Maar dan was zijn bepaalde studietijd ook geëindigd. Hij speelde dan een half uur fluit en ging ten één ure aan eene publieke tafel dineren. Zoo gij dit van den misanthroop niet verwacht hadt, gij begrijpt dat hij daar meestal den rol van opmerker speelde. Toch vermeed hij het gesprek niet volstrekt. Maar hij gedroeg zich hier en overal als iemand, die het woord van Chamfort in toepassing bracht: ‘Il y a une prudence supérieure à celle qu'on qualifie ordinairement de ce nom; elle consiste a suivre hardiment son caractère, en acceptant avec courage les désavantages et les inconvénients qu'il faut produire.’ Wee den onbeduidenden mensch, met wien hij in aanraking was gekomen en dien hij niet spoedig genoeg kon kwijt worden. Hij zocht dan eene aanleiding tot twist in de eerste kleinigheid de beste. Dat een min of meer indringend en onbescheiden man niet veel toegevendheid van zijne zijde ondervond, laat zich denken. Was dit alles voor zijne naaste buren aan tafel niet aangenaam, vermakelijker waren voor hen de invallen, die hij somtijds had. Eens bijv. had hij een paar dagen achtereen een goudstuk vóór zich neêrgelegd. Iemand, de vraag gewaagd hebbende, wat dit beteekende, ontving ten antwoord: ‘'t Is voor de armen
zoodra de officieren hier aan tafel over iets anders spreken als over paarden, honden en vrouwen.’
Zijn eigen gesprek kon zeer interesant zijn: hij verstond in hooge mate de kunst om op kleinigheden een belangwekkend licht te doen vallen, en zoodra hij bespeurde dat hij geen paarlen voor de zwijnen wierp, verdiepte hij zich geheel in zijn onderwerp.
Toch zocht hij na tafel ras zijn eenzaam vertrek weder op, waar hij zich onledig hield met belletrie. Stelselmatig las hij

{==853==} {>>pagina-aanduiding<<}
die schrijvers, die eene sombere levensopvatting hebben: Byron, Petrarca, Machiavelli, Calderon, la Bruyère, Chamfort, Leopardi, etc. Hij rekende het een plicht, aldus te steven naar een al tijd juister begrip, eene vue nette, van de vreeselijke ellende, de erbarmelijke domheid en het grenzenlooze egoisme der menschen. In zijne jeugd was hij geweest als de kat die met papieren kogelfjes speelt, en die voor haars gelijken aanziet; nu was hij wijzer geworden. De eenzaamheid is voor den genialen verre het beste. Hij geeft ergens in een zijner latere werken deze parabel: ‘Een gezelschap stekelvarkens drong zich op een kouden winterdag dicht op elkaar, om zich te verwarmen. Maar zij wondden elkander met hunne pennen, en verwijderden zich. Als dan de behoefte aan warmte hen weêr bijeenbracht, herhaalde zich dit verschijnsel. Eindelijk bepaalden zij een matigen afstand, die voor hen het geschikste was. Zóó worden de menschen door de ledigheid en eentoonigheid van hun inwendig leven tot elkaar gedreven: maar hunne vele onverdragelijke eigenschappen stooten hen weêr van elkaar af. De passende afstand dien zij eindelijk ontdekken, is de beleefdheid en de wellevendheid. Wel wordt aldus de koude maar zeer onvolkomen verbannen, maar de stekels worden ook niet gevoeld. Doch - zoo sluit hij zijne parabel, - wie zelf veel inwendige warmte heeft, blijft liever uit het gezelschap weg.’
Göthe moge gezegd hebben: ‘het gesprek is heilzamer dan het licht,’ in den regel geeft het malaise. De spreuk van Thomas à Kempis: ‘Zoo dikwijls ik geweest ben onder de menschen, ben ik als een minder mensch teruggekomen,’ maakte hij gaarne tot de zijne. Maar te mogen omgaan met zulke mannen, die in aangrijpenden vorm oprecht en eerlijk hunne meening over het leven hebben gezegd, hunne werken te lezen en te herlezen, dat stelde hij ver boven het verkeer met de levenden. Zóó immers is den pelgrim een brief uit het vaderland meer dan de gesprekken der hem omringende vreemden. En zulke brieven uit het land van den somberen verheven levensernst, had hij ook voor de nakomelingschap geschreven. Althans ieder waarachtig genie zou in hem een verwanten geest begroeten. Daarmede troostte hij zich. Ja hij stond alleen, maar hij behoorde dan immers ook tot op ééne na de beste, de intellectuele aristocratie der menschheid. Was hij niet eene uitzondering op de fabriekwaar die door den levenswil wordt voortgebracht? Was

{==854==} {>>pagina-aanduiding<<}
bij, hem het verstand niet, somtijds althans, in contemplatie verloren, van de heerschappij des begeerens verlost? Vierde hij niet gedurig den sabbath van den tuchthuisarbeid des wils? O! hij kon berusten in wat hij met Byron noemde: ‘The solitude of kings.’
Eenzaam was hij in de volkrijke stad, dat is waar, maar een koning zag vooreerst nog niemand in hem. Als de burgers van Frankfort hem des namiddags, op een gezetten tijd, door alle weêr en wind, met zijn snellen forschen tred naar buiten zagen ijlen, dan wisten slechts zeer enkelen wie hij was. Of wanneer de bezoekers van het leeskabinet, hem, van zijne wandeling teruggekeerd, zagen binnentreden, en eene duitsche courant, door een onhandigen bediende in plaats van de Times hem gebracht, minachtend ter zijde werpen, dan verstond niemand zijn gebaar en zijn blik. Niemand wist dat deze man geene duitsche couranten las, omdat daarin nooit van zijn genie was gesproken. En onder hen, die even getrouw als hij, schouwburg en concert bezochten, kon hoogstens een goed gelaatkenner vermoeden, dat er iets buitengewoons stak in dien habitué, die zich met niemand inliet, nu en dan in zich zelv' zat te mompelen, zelden meêlachte als het publiek vroolijk was, maar somtijds meesmuilde als anderen tot tranen toe bewogen waren.
Toch zouden de inwoners van Frankfort nog weten dat zij een zeer groot man in hun midden hadden. Maar dit moest nog langen tijd duren. Zoo hij aan zijn voornemen om te zwijgen getrouw gebleven ware, dan had hij, indien zijn roem ooit gekomen was, dien waarschijnlijk niet beleefd. Maar na zeventien jaar heeft hij het stilzwijgen der verontwaardiging gebroken. Zijn trots werd overwonnen door wat hij als zijne roeping beschouwde: het ware fondament der philosophie aan de nakomelingschap bekend te maken. Ook moet het hem aangenaam geweest zijn, bij zijne studie een bepaald doel te hebben.
In 1835 gaf hij een klein geschrift uit onder den titel: Uber den Willen in der Natur 1).
Hij tracht daarin door het getuigenis der natuurwetenschap te staven zijne meening, dat de wil het eigenlijke wezen, de kern

{==855==} {>>pagina-aanduiding<<}
is van al wat bestaat. Hij beroept zich op de uitspraken van velerlei mannen, wier namen een min of meer goeden klank hebben, en die zich op zeer verschillend terrein in de positieve wetenschappen hebben bewogen. Maar wij hebben in dit boekje nog iets meer te zoeken. Naar aanleiding dier getuigenissen tracht hij op allerlei wijze de fondamentele gedachte van zijn systeem toe te lichten. En in dat opzicht placht hij groot gewicht aan dit werkje te hechten. Iedereen weet hoe het van eene inspiratie afhangt, of men soms eene bijzonder gelukkige uitdrukking van een denkbeeld vindt, een argument op treffende wijze voordraagt. Zulk eene uitnemend klare voorstelling van het gronddenkbeeld zijns systeems meet Schopenhauer gegeven te hebben in de paragraaf, die ten opschrift heeft: Physische astronomie 1). Natuurlijk vindt men in deze bladzijden, wat men in de homiletiek eene mottopreek pleegt te noemen. Van physische astronomie verneemt men niet veel. Hij begint wel met aan te halen eene plaats uit ‘the treatise on astronomy’ van John Herschel, waarin de zwaartekracht het directe of indirecte uitvloeisel van een bewustzijn, van een wil genoemd wordt. Reeds Copernicus heeft de gravitatie een zeker streven den dingen van nature eigen genoemd, en men heeft te kiezen tusschen deze opinie en die van Descartes, die haar uit een stoot van buiten verklaart: een derde is niet mogelijk. Dat geeft Schopenhauer nog aan in eene noot. Maar daarna gaat hij tot meer algemeene beschouwingen zijn systeem betreffende over. Ik kan hier - want het systeem heeft ons reeds lang genoeg bezig gehouden - den weetgierigen alleen derwaarts verwijzen.
Het meest paradoxe deel van Schopenhauers systeem komt in dit gechrift bijna niet ter sprake. Aan t slot kan hij echter niet laten er met een woord op te wijzen. Hij zegt: door alle volken is het erkend, dat de wereld niet enkel eene physische, maar ook eene morele beteekenis hebben moet. Van eene metaphysica wordt dus met recht verlangd, dat zij tevens de grond eener moraal zal wezen. En nu ontstaat het zware probleem, om, tegen alle ervaring in, aan te wijzen, hoe de physische orde der dingen van eene zedelijke wereldorde afhankelijk is, het probleem om de kracht, die, volgens eeuwige natuurwetten werkzaam, de

{==856==} {>>pagina-aanduiding<<}
wereld doet bestaan, in verband te brengen met de moraliteit in de menschelijke ziel. Hier hebben de besten schipbreuk geleden. Als Spinoza zijne metaphysica den naam van ‘Ethica’ geeft, dan doet ons dit denken aan ‘lucus a non lucendo,’ want door sophismen alleen verbindt hij eene deugdsleer met zijn fatalistisch pantheisme. Maar mijne metaphysica is - zegt Schopenhauer - omdat zij den wil tot kern der wereld maakt, van nature ethisch. En omdat hij dien absoluut vrijen wil beschuldigt als van eene misgreep, waaraan de wereld haar aanzijn dankt, daarom is zijne philosophie van nature ook pessimistisch. Alle andere systemen - schrijft hij - zijn optimistisch. ‘Maar wanneer zij dan hun lied van “de beste der werelden” gezongen hebben, dan, aan het einde van het stelsel, als een late wreker, als een geest uit de graven, als de steenen gast hij don Juan, verschijnt de vraag naar den oorsprong van het kwaad, van de ontzachlijke namelooze ellende in de wereld. Dan verstommen zij, of hebben niets dan ledige woorden, om eene zóó zware rekening af te betalen. Doch indien reeds in het fondament eener leer het bestaan van het kwaad met het wezen der wereld verbonden wordt, dan heeft men dat spook niet te vreezen, gelijk een ingeënt kind niet bang behoeft te zijn voor de pokken.’
Wat het paradoxe betreft van zijne moraal, die op ascetisme uitloopt, merkt hij nog aan, dat zij alleen in dezen noordwestelijken uithoek van het onde vasteland, en dáár eigenlijk enkel in protestantsche landen, paradox kan schijnen. In geheel Azie, ten minste waar de afschuwelijke Islam nog niet te vuur en te zwaard de diepzinnige oude godsdiensten verdrongen heeft, zon deze moraal veeleer het verwijt treffen van eene gemeenplaats te zijn.
In een krachtig slotwoord geeft hij nog eens lucht aan den wrevel tegen de mannen van het vak, die hem onopgemerkt hadden gelaten. Hij zegt wel te begrijpen, dat en waaron men hem geignoreerd had. Hem aan te vallen, zou nog niet veilig genoeg geweest zijn. Want het publiek, dat niet van het eigenlijke gilde is, zou dan licht daarmede bekend geworden zijn, dat men zeer ernstig kan philosopheren zonder onverstaanbaar of vervelend te zijn. En zij zouden zich zoo ras hebben kunnen compromitteren, ook maar door te spreken over eene philosophie zóó weinig geschikt om der hooge regeering te bevallen

{==857==} {>>pagina-aanduiding<<}
en aan eene staatsuniversiteit van den katheder e worden gedoceerd. ‘Zoo de waarheid zelve’ - schrijft hij - gansch ongesluierd, ‘van den hoogen Olympus tot die philosophieprofessoren kwam, maar indien wat zij bracht niet overeenstemde met den wil der regeering, dan zonden zij met deze indecente nymph geen tijd verliezen, maar haar ijlings naar den Olympus terugwijzen, drie vingers op den mond leggen, en bij hunne compendia blijven. Want waarlijk, wie het met deze naakte schoonheid, deze lokkende sirene, deze bruid zonder bruidschat aanlegt, deugt niet voor staatsphilosoof of kathederwijsgeer. Zoo hij hoog stijgt, dan wordt hij een zolderkamer-philosoof.’
In ons vaderland is de wetenschap gelukkig vrij. Wij begrijpen soms niet zonder eenige moeite dat er in eene, zeker zeer pessimistische, beschouwing als de bovenstaande veel waarheid ligt in een land waar de wetenschap gebonden is. Zoodra de regeering gereed staat den professor af te zetten, die van den katheder leert wat haar gevaarlijk toeschijnt, en er veel kans op promotie bestaat voor den man, die, wat haar bevalt, verkondigt, dan kan men zich voorstellen, hoe velen een boek maar liever ter zijde laten dat hen eenigzins in moeilijkheden zou kunnen brengen. Men begrijpt althans hoe in zulke omstandigheden een trotsche pessimist als Schopenhauer kwam tot deze explicatie van het verschijnsel, dat hij niet was opgemerkt.
Waaraan het overigens ook toe te schrijven zij, dit is zeker, dat op zijn ‘Willen in der Natur’ weêr volstrekt geen acht geslagen werd. Hij werd behandeld als iemand, die geen recht van meêspreken heeft. Toch bleef hij schrijven en beantwoordde eene prijsvraag, uitgeschreven door eene koninklijke noorweegsche maatschappij van wetenschappen te Drontheim, Inidende: ‘Laat de vrijheid van den menschelijken wil zich uit het zelfbewustzijn bewijzen?’ In 1839 werd hij bekroond. Niemand, die deze verhandeling gelezen heeft, kan dit verwonderen. Een inhoud, die van zóóveel geleerdheid, en vooral van zóó groote scherpzinnigheid en diepzinnigheid getuigt, een vorm zóó klaar en boeiend, moet wel alle bezwaren overwonnen hebben, die er tegen zijne bekrooning mochten bestaan.
Dat de mensch in zijne daden volstrekt gedetermineerd is, dat de motieven met onweêrstaanbare kracht op den wil werken, toont hij daarin aan. Spinoza, Priestley en Voltaire zijn begonnen met dit te ontkennen, maar geeindigd met deterministen te worden.

{==858==} {>>pagina-aanduiding<<}
En zoo er nog velen zijn die wegens het ‘ik kan doen wat ik wil’ van het zelfbewustzijn, de vrijheid van den wil meenen te mogen prediken, dan wijt hij dit aan hunne oppervlakkigheid. Als zulke gedachtelooze voorstanders van het liberum arbitrium noemt hij in Frankrijk Maine de Biran en vooral Cousin. ‘In Duitschland,’ zegt hij, ‘zijn er vele zulke onnadenkenden. Maar wellicht,’ voegt hij er bij, ‘zijn zij niet zoozeer onwetend als wel hongerig, en leeren daarom, voor een stuk droog brood, alles wat aan het hooge ministerie welgevallig is.’
Aan het einde zegt hij, dat eene vrijheid van den wil, in hoogeren metaphysischen zin, wel bestaanbaar is met de gedetermineerdheid der daden, dat op die vrijheid ons gevoel van verantwoordelijkheid ons wijst, dat zij niet in het doen, maar in het zijn ligt. In dezen geest wil hij hebben opgevat zijn motto, het woord van Malebranche: la liberté est un mystère.
Deze bekrooning was de eerste waardeering, die hem in 20 jaren te beurt viel. Maar het volgende jaar had hij de teleurstelling dat zijn antwoord op eene andere prijsvraag, te Kopenhagen uitgeschreven, niet bekroond werd. En tot zijne ergernis werd, in het oordeel door de akademie uitgesproken, als een der redenen hiervan aangegeven, dat hij van zeer groote wijsgeeren van den tegenwoordigen tijd met minachting had gesproken. Hij meende het recht te hebben, Fichte een Windbeutel en Hegel een geesteloozen charlatan te noemen. Dat hij overigens op het medelijden als het fondament der moraal - want daarnaar werd gevraagd - had gewezen, kunnen zij, die zijn stelsel kennen, zeer goed begrijpen, maar het behaagde hnn niet, die de vraag hadden uitgeschreven.
Hij gaf aan zijne ergernis lucht in eene lange voorrede, die hij plaatste vóór deze beide geschriften, door hem in één boek uitgegeven. Dat men in Duitschland zonder op zijne ‘Freiheit des Willens’ acht te slaan, toch voortging over dit vraagstuk te spreken, alsof hij niet geschreven had, was hem natuurlijk een nieuwe grief.
In 1844 verscheen eene tweede editie van zijn hoofdwerk, met een tweede deel vermeerderd. Na een paar vergeefsche pogingen gelukte het hem Brockhaus, die de eerste uitgegeven en daarbij slechte rekening gemaakt had, over te halen deze toch weer uit te geven. Hij ontving er geen honorarium voor.
In de eerste jaren verkocht Broekhaus nog niet vele exem-
{==859==} {>>pagina-aanduiding<<}
plaren. Toch had Schopenhauer aan vorm noch inhoud moeite gespaard. In het tweede deel had hij aan ieder der vier boeken van het eerste verscheidene toelichtende hoofdstukken toegevoegd. Het was de vrucht van eene twintig jaren lang voortgezette studie. Hoe grondig hij alles behandelde blijkt uit wat hij aan Frauenstädt meêdeelde: ‘Een geheelen winter heb ik enkel het oude Grieksche treurspel bestudeerd, ten behoeve van een paar bladzijden in het tweede deel van “de wereld als wil en voorstelling.” Een andermaal heb ik mij toegelegd op de theorie van den generalen bas, met het oog op mijne metaphysica der muziek.’ Hij verhaalde dit aan Frauenstädt, toen deze hem aantrof met een zeer oud boek over droomuitlegging in de hand. Om in zijn laatste werk eenige weinige vellen over somnambulisme, geestverschijningen en wat daarmede verwant is, te kunnen schrijven, had hij reeds sedert twee jaar eene grondige studie daarvan gemaakt, en alles gelezen wat de oude en de nieuwe literatuur daarover bevat.
Frauenstädt is een der eersten geweest, die met alle macht zijne landgenooten heeft gewezen op hunne groote onbillijkheid jegens den genialen Frankforter kluizenaar. Hij heeft zeker door allerlei artikelen in verschillende tijdschriften veel bijgedragen om, gelijk Schopenhauer het noemt: ‘den Kaspar Hauser der philosophieprofessoren te doen ontsnappen.’ Eindelijk schreef hij zijne ‘Briefe über die Schopenhauersche Philosophie’ waarin zijn oude vriend ontzaglijk veel behagen vond, en waarin hij zeide, als in een convexspiegel zijn eigen beeld verkleind te zien.
En toen eens de oogen van het philosophisch publiek open gegaan, de aandacht op hem gericht was, toen moest hij wel door betrekkelijk velen gelezen, door sommigen verslonden worden. Er bestaat zeker geen philosoof, die u zoo tot voortlezen dwingt. Spoedig was hij even bekend als voorheen geignoreerd. Bovendien, de tijd was gekomen waarvan Göthe geprofeteerd had: De Duitschers zullen wonderlijk staan te kijken als zij uit hunnen metaphysischen droom ontwaken. En al is Schopenhauer een metaphysicus, toch is hem een gruwel de bespiegelende philosophie van Hegel en de Hegelianen, als volstrekt niet wortelende in de ervaring. Zijne machtige invectiven hadden nu wel kans van ingang te vinden.
De brieven door Schopenhauer aan Frauenstädt geschreven, in de jaren 1847-1856, doen ons als in een getrouwen spiegel

{==860==} {>>pagina-aanduiding<<}
den indruk zien, dien deze làte roem - zijne witte rozen - op hem maakte. Deze verheugde hem zeer, maar deed de onde verbittering niet wijken, en hier, waar hij aan zijn cholerisch temperament den vrijen teugel viert, vindt men eene menichte ruwe uitvallen tegen allerlei tijdgenooten, vermengd met triomfkreten over de beteekenis die zijne philosophie begon te verkrijgen.
Hij noemt Frauenstädt gedurig zijn aartsevangelist. Uitbundig is zijne vreugde over iederen nieuwen aanhanger, maar vooral, zoo dat tevens een openbaar verkondiger is van wat hij zijn evangelie noemt. In den striksten zin heeft de geheele correspondentie geen ander thema dan het lot van zijne philosophie. Dit, zoowel als het obligate schelden, geeft iets eentoonigs aan deze brieven. Belangrijke, wetenschappelijke dissussies vinden wij er niet, en als Frauenstädt soms met eene bedenking of tegenwerping te berde komt, of iets heeft laten drukken wat den meester niet bevalt, dan kost het den cholerischen filosoof moeite, hem niet even ruw als zijn tegenstanders te behandelen. Eens zelfs roept hij hem toe:

Geh'er nur grad', in Teufels Namen, 
Sonst blase ich ihm sein Flackerleber aus. 

't Schijnt Frauenstädt ook verdroten te hebben, den Boswell van dezen wijsgeer te spelen: althans hij antwoordde op zijne beurt heftig, en daarop brak Schopenhauer de correspondentie af. Toch bleef hij tot aan zijn dood met de grootste dankbaarheid erkennen, wat Frauenstädt gedaan had, om den ban die op hem rustte te breken. Hij vermaakte hem al zijne manuscripten.
In deze brieven doet echter de genialiteit van den schrijver menige vonk spatten, zoodat de lectuur toch onderhoudend en soms zeer interessant is. Overigens, om te zien, hoeveel bitterheid er vergaard was in de ziel van den miskenden wijsgeer, behoeft men ze niet te lezen. In zijne latere werken, vinden wij, overal verspreid, de geweldigste polemiek tegen zijne tijdgenooten. Soms, wij zagen het reeds, is er iets verhevens in zijn toon; hier en daar vervalt hij in bepaald schelden. Meestal is ironie en bittere spot zijn wapen. Bijv. als hij van de Hegelianen gesproken heeft, dan voegt hij er bij: ‘de lezer van later dagen houde mij ten goede, dat ik hem van lieden spreek, die hij niet

{==861==} {>>pagina-aanduiding<<}
kent.’ De echte philosophen vergelijkt hij met de idioëlektrische lichamen, die de electriciteit niet geleiden: daarom zijn zij geen professoren. Zijn sarkasme is soms verpletterend. Als een staaltje daarvan geef ik u eene bladzijde uit den 1847 verschenen tweeden druk van zijne dissertatie. Hij beschuldigt de duitsche philosofen van het door Kant ontzenuwde kosmologische bewijs in een anderen vorm te hebben willen invoeren.
‘Eene eerste oorzaak - schrijft hij - is juist even ondenkbaar, als de plaats, waar de ruimte een einde of de tijd een aanvang heeft. Want iedere oorzaak is eene verandering, bij welke men naar de haar voorafgegane verandering noodzakelijk vragen moet, en zoo in infinitum - in infinitum. De wet der causaliteit is niet zoo goed van zich te laten gebruiken, als een fiacre; die men, als men gekomen is waar men wilde, naar huis zendt. Meer gelijkt zij op den bezem, waarvan Göthe spreekt, door de tooverleerlingen in beweging gebracht, die, ééns aan het werk, volstrekt niet ophoudt met loopen en vegen; zoodat alleen de oude heksenmeester in persoon hem tot rust kan brengen. Maar de heeren zijn volstrekt geen heksenmeesters. Doch wel zijn zij edele en oprechte vrienden der waarheid, die ten allen tijde alleen naar de waarachtige verdienste in hun vak uitzien, om, zoodra die zich vertoont, dat der wereld te verkondigen. En als er één optreedt, die werkelijk is, wat zij toch maar voorstellen, verre van door listig zwijgen en lafhartig ignoreren zijne werken te verstikken, maken zij zich zeker tot heranten van zijne verdienste, zóó zeker als de domheid het verstand boven alles mint.
En wat hebben zij nu gedaan voor hunnen ouden vriend, het erg in het nauw gebrachte, ja reeds op den rug liggende kosnologische bewijs? O! zij hebben een slimmen streek vorzonnen: Vriend, hebben zij tot hem gezegd, het staat slecht met u, zeer slecht, sedert uwe fatale rencontre met den koningsberger stijfkop; even slecht als met uwe broeders, het ontologische en het physicotheologische. Maar troost u, wij verlaten u daarom niet (gij weet. wij worden daarvoor betaald). Doch - het is niet anders - gij moet van naam en kleed verwisselen: want noemen wij u bij den naam, dan gaan allen op den loop. lncognito nemen wij u onder den arm en brengen u weêr onder de menschen; maar incognito kan het ook alleen gelukken. Vooreerst dus: Uw voorwerp draagt voortaan den naam: “het

{==862==} {>>pagina-aanduiding<<}
Absolutum:” dat klinkt vreemd, gepast en voornaam. En hoeveel men met een voornaam air hij de Duitschers kan uitrichten, weten wij 't best. Maar gij zelf verschijnt verkleed, als een enthymema d.i., al uwe prosyllogismen en praemissen waarmede gij ons den steilen langen weg placht op te trekken, laat gij stil te huis. Maar als een man van weinig woorden, trotsch, driest en voornaam optredende, bereikt gij met één sprong uw doel: “Het absolutum,” schreeuwt gij (en wij met u) dát moet dan toch, voor den duivel, zijn; anders zou er in 't geheel niets zijn! (Hierbij slaat gij op de tafel.) Maar van waar dat? Domme vraag! Heb ik niet gezegd: het is “het absolutum?” 't Zal gaan, waarachtig, 't zal wel gaan! De Duitschers zijn gewoon, woorden in plaats van begrippen te nemen; daarop zijn zij van kindsbeen af door ons gedresseerd!’ 1)
Eene ‘Generalzüchtigung’ heeft hij aan de philosophieprofessoren voltrokken ergens in zijn laatste geschrift: de Parerga en Paralipomena 2). De inhoud van dit werk is over 't geheel zeer bont, vooral in het tweede deel. Het zijn op zich zelv' staande beschouwingen. En de onderwerpen, die hij behandelt zijn voor een deel meer populair. Men vindt er naast diepzinnige philosophische hoofdstukken, ‘Aphorismen zur Lebensweisheit,’ opstellen over lezen, auteurschap en stijl, zelfstandig denken, opvoeding, over de vrouwen, etc. Eindelijk zelfs gelijkenissen, parabelen en enkele korte verzen. In het eerste deel treft men een opstel aan over ‘Geestverschijningen en wat daarmede verwant is.’ Somnambulisme en biologie werden door hem volstrekt niet ontkend. Het verwaarloozen dier feiten door de heeren van de geneeskundige fakulteit, kon hem in woede ontsteken. Hij zelf heeft, reeds ongeveer zeventig jaar oud zijnde, in persoon herhaaldelijk proeven met de biologie genomen. En een verschijnsel zóó onloochenbaar volgens zijne eigene ervaring en zóó gewichtig, moest hij in den kring zijner philosophische beschouwing trekken. Hij gaf er ook eene metaphysische verklaring van, gelijk hij in het tweede deel van de Welt als Wille und Vorstellung

{==863==} {>>pagina-aanduiding<<}
eene ‘Metaphysik der Geschlechtsliebe’ geleverd had. Magie en Geschlechtsliebe, twee belangrijke feiten noemde hij ze, en tot nog toe te veel door de philosophie verwaarloosd. Van de magie en al wat daarmede verwant is, geeft hij eene idealistische verklaring. Ruimte en tijd bestaan eigenlijk niet voor den levenswil. Deze kan soms door muren heenzien en wat nog geschieden moet, openbaren. Hij geloofde aan de mogelijkheid der klopgeesterij, en stellig aan den tafeldans. In een brief aan Frauenstädt. dichtte hij al voortschrijvende het volgende versje:

Der Wille, der die Welt 
Gemacht had und erhält, 
Der kann ihn auch regieren: 
Die Tische gehn auf vieren. 

Zoo zijn idealisme hem hier eene verklaring aan de hand doet, van dit, naar ik meen, ons uit Amerika toegewaaide verschijnsel: zijn pessimisme deed hem gruwen van den uit het westen blazenden democratischen wind. Hij kon dien onmogelijk als den alzegenaar der maatschappij begroeten. In zijn hoofdstuk: ‘Over de leer van het recht en de politiek’ verdedigt hij krachtig den monarchalen regeeringsvorm. Hij geeft toe dat deze onrecht met zich brengt; maar hij voegt er bij: Het recht is gelijk fluor, alkohol, blauwzuur; het kan niet zuiver en geisoleerd bestaan, maar heeft een bijmengsel van onrecht en geweld als drager noodig. Hij stelt dan ook voor de koninklijke proclamnaties te laten beginnen: ‘Wij van twee kwaden het minste.’ Weet gij wat Schopenhauers utopie is? Hij zou een despotisme willen. Maar de vorsten moesten gesproten zijn uit huwelijken, van daartoe uitgekozene zeer edele mannen en zeer verstandige vrouwen. De voorslag om zulk eene vorstenstoeterij op te richten, staat in verband met zijne theorie, dat de mensch het karakter van den vader, het verstand van de moeder erft. Maar. in allen gevalle beter eene monarchie dan eene republiek Het volk is Souverein ja, maar eeuwig onmondig. Hij is daarin consequenter dan de pessimist Chamfort, die zóó zwart over de menschen dacht, en toch alle heil van de republiek verwachtte.
Eene openbaring van zijn haat tegen de democratie was nog zijn testament. Daarbij vermaakte hij zijn vermogen aan het

{==864==} {>>pagina-aanduiding<<}
fonds ter ondersteuning der pruissische soldaten, die invaliden geworden zijn, in den strijd van 1848, terwijl zij in de straten van Berlijn orde en wet tegen het oproerige volk hielpen handhaven.
Consequent is Schopenhauer zeker ten einde toe geweest. Verbood mijn bestek het mij niet, gaarne zou ik op allerlei wijze aantoonen, hoe hij dat ook in zijn laatste werk is gebleven. Op ieder verschijnsel, elke quaestie laat hij het sombere licht van zijn pessimisme schijnen of brengt die met zijn idealisme, zijne metaphysica in verband. Bijna altijd hooren wij den schrijver van de wereld als wil en voorstelling.
Sainte-Beuve zegt ergens in zijne studie over Charles de Rémusat:
‘M. de Rémusat a certes en lui du Sceptique, du Railleur et de plus il aime la vérité, et il eut à de certains jours, il a pour elle de ces merveilleux amours, dont parle Cicéron après Platon. Or, lequel des deux en lui domine? Lequel, en définitive, se rencontre le plus avant pour qui le sonde? Est ce le fond solide ou l'ondoyant? Vous croyez que c'est l'ondoyant, mais n'y a-t-il pas un fond solide par delà? Vous croyez que c'est le solide, mais n'y a-t-il point par delà un fond plus fuyant encore? Là est le noend du problème. Qui peut dire ce dernier mot des autres? Le sait-on soi-même de soi? Souveùt (si j'osais le dire) il n'y a que des surfaces à l'infini.’
Met het oog op Schopenhauer zou de fransche kritikus zulk eene opmerking wel niet geschreven hebben. Die ‘merveilleux amours pour la vérité’ waren gewis den philosoof niet vreemd: hem beheerschte ééne ondoofbare begeerte om de waarheid te kennen; zij deed hem haar najagen als een stuk wild en niet rusten voor hij haar gegrepen had. Maar meende hij dan ook eens in een probleem tot den grond te zijn doorgedrongen en had hij zich eene overtuiging gewonnen; dan was hij daarvan niet licht terug te brengen. Niet veel blijkt in hem van den sceptischen geest, die, wanhopende aan 't vinden der waarheid, tot railleeren geneigd is. Dat hij ‘surfaces à l'infini’ in zich vond, wordt ons niet openbaar. Het vermogen om de betrekkelijke waarheid of waarde van andere richtingen te erkennen, schittert dan ook bij hem meestal door zijne afwezigheid. Reeds zeer vroeg heeft hij een ‘fond solide’ meenen te zien, op dien rots zijn somber kasteel gebouwd, en dat met alle macht ver-
{==865==} {>>pagina-aanduiding<<}
sterkt en verdedigd. ‘Le noeud du problème’ is wellicht hier, of en in hoeverre, zonder dat hij 't zich bewust was, zijne wilskracht, zijne melancholie, zijn temperament, zijn trots hierbij in 't spel zijn geweest.
Maar bij eene beoordeeling van zijn stelsel zou dit de eerste vraag niet zijn. Het zou er op aankomen aan te toonen, dat hij goed gezien of gedwaald heeft. En dan kon gewis, bij't stuiten op zwakke punten, eene psychologische beschouwing hier of daar tot verklaring worden te hulp geroepen, gelijk b.v. Göthe in zijne Farbenlehre van uit Newtons karakter een belangwekkend licht laat vallen op 't verschijnsel, dat deze groote man zijne theorie - volgens Göthe: zijne dwaling - bleef aankleven, trots allerlei waarschuwingen, die tot hem kwamen van buiten en van binnen.
Doch de taak die ik mij heb voorgesteld, spoedt met Schopenhauers leven ten einde.
In 1860 is hij gestorven. Na de uitgave van zijne Parerga en Paralipomena in 1851, heeft hij geen nieuw werk meer geleverd. Maar hij heeft het genoegen gehad een derden druk van zijn hoofdwerk nog na te zien en nog 136 bladzijden daarbij te voegen. Van zijn ‘Willen in der Natur’ gaf hij nog eene tweede vermeerderde editie, en ook van zijne prijsverhandelingen beleefde hij den tweeden druk. Dit alles gaf hem bezigheid genoeg. Tot het einde van zijn leven bleef hij arbeiden, overal voedsel zoeken voor zijn philosophischen geest en bewijzen voor het stelsel, waarmede hij was samengegroeid.
In zijne laatste jaren wijdde hij meer uren aan het gezellig verkeer dan hij vroeger placht te doen, en ontving op een gezetten tijd de menschen, die, getrokken door zijn roem, hem kwamen bezoeken.
Den 21sten September 1860 is hij aan eene longontsteking overleden. Hij was maar zeer kort ziek geweest, en tot op het laatst krachtig naar lichaam en geest gebleven.
Toen hem een paar dagen voor zijn dood door Gwinner gevraagd werd, waar hij begraven moest worden, toen antwoordde hij met de oude energie en trots: ‘Datum noch jaartal moet gegrift worden op mijnen grafsteen, en waar gij dien legt doet er weinig toe, men zal mij weten te vinden.’
Dat gevoel van eigenwaarde had zijn recht van bestaan; ik

{==866==} {>>pagina-aanduiding<<}
meen het te hebben doen zien. Een machtig onafhankelijk denker is hij geweest, die zijne oorspronkelijke denkbeelden in uitstekenden en pikanten vorm heeft weten voor te dragen.
Maar was zijn zelfvertrouwen niet veel te groot, als hij meende het fondament der ware philosophie te hebben gegeven? Is zijn pessimisme niet hoogst overdreven; zijn idealisme niet zeer betwistbaar? Heeft hij werkelijk, gelijk hij beweerde, aangetoond, hoe de eenheid de veelheid voortbrengt? Zoo hij vertrouwd heeft, dat de nakomelingschap hem gelijk geven zou zal dit niet blijken eene zeer ijdele verwachting te zijn geweest?
Om dergelijke vragen te beantwoorden, zou ik mij in eene kritiek moeten begeven van 's mans levensopvatting en wereldbeschouwing. Dit ligt voor het tegenwoordige - ik herhaal het - niet in mijn plan. Nu ik aan den steen zonder datum of jaartal ben teruggekomen, waarvan wij zijn uitgegaan, neem ik afscheid van den lezer, zoo er mij althans één is overgebleven. Tevreden ben ik, zoo ik u eenigszins naar waarheid heb medegedeeld, wie de man, onder dien steen begraven, is geweest en wat hij heeft geleerd.
Zoo ik met eene kritiek eindigen moest, ik zon mij niet gaarne met weinige woorden van dezen man afmaken, gelijk Paul Janet doet, als hij schrijft: ‘Waar zijn de tijden, waarin men zeggen kon: ik ben omdat ik wil zijn?’ 't Is waar, Janet spreekt maar ter loops over Schopenhauer, in een opstel over ‘le materialisme contemporain.’ Maar ook zelfs in 't voorbijgaan, zou ik zulk eene aanmatigende uitdrukking liever niet omtrent Schopenhauers stelsel bezigen. 't Is jammer dat Janet niet geschreven heeft: ‘En plein dix-neuvième siècle zulk eene hypothese niet meer te berde brengen. Gewis, in de negentiende eeuw, en nog wel in hare tweede helft gekomen, weten wij zooveel meer dan voorheen.
In ernst gesproken, Schopenhauer is geen man om met eene enkele phrase ter zijde geschoven te worden. En hoe iemand ook over het pessimisme en de metaphysica van den Frankforter misanthroop denke, hij zal toegeven dat deze eene eervolle plaats verdient in de geschiedenis der philosophie, dat hij zich het burgerrecht heeft verworven van ‘de republiek der genialen.’ En zoo gij een Nederlander zijt, met een zeer fijn nationaal eergevoel bedeeld, dan zal het u wel een weinig streelen, dat

{==867==} {>>pagina-aanduiding<<}
Schopenhauer er eene eer in stelde, niet van Duitsche, maar van Nederlandsche afkomst te zijn. 1)

Steenwijk.





{==868==} {>>pagina-aanduiding<<}

Herinneringen.

Door Anton van Halten.

In de laatste jaren van mijn akademie-leven woonde ik in eene kleine burgerwoning, waarin van vader, moeder en verscheidene zusters slechts eene ongehuwde dochter, nu reeds op zekeren leeftijd, was achtergebleven. Hare ouders en twee broeders waren gestorven; hare zusters, op de jongste na, waren hare echtgenooten naar verwijderde streken gevolgd; de jongste was met een dokter in dezelfde stad gehuwd. Zoo bleef Martha alleen in het ouderlijk huis, waar zij van de huur der voormalige huiskamer en van eene kleine rente bekrompen leefde. En al kon zij slechts op Zondagen des middags hare tafel dekken, dat deerde haar niet, want zijn had weinig behoeften voor het dagelijksch leven; 't gevolg van de strenge en eenvondige opvoeding, die haar vader zoowel uit beginsel als om zijn beperkt inkomen aan zijne kinderen had gegeven. Al had Martha in hare jeugd niet meer dan het gewoon onderwijs op school ontvangen, toch was zij, toen ik haar leerde kennen, door nadenken en onderzoek in latere stille uren, geholpen door eene vlugge bevatting en den zedelijken ernst van haar karakter, voor eene vrouw uit dien stand bizonder ontwikkeld. Wel sprak zij niet altijd naar den letter, hoewel zij veel en zeer oplettend las, het liefst werken van geschiedkundigen of poëtischen inhoud; maar meestal kon zij zich over het gelezene een goed oordeel vormen en wist zelfstandig het goede van het slechte te onderscheiden, en dat kunnen slechts weinigen. Maakte een

{==869==} {>>pagina-aanduiding<<}
goed boek een sterken indruk op haar, dan las zij het meermalen op nieuw; eerst het geheel en later 't een of ander gedeelte, dat haar bizonder beviel. De figuren van den dichter werden voor haar zelfbewuste levende wezens, wier handelingen niet meer van de fantasie des dichters afhingen; uren lang kon zij er over nadenken, hoe het noodlot van zooveel dierbare menschen nog had afgewend kunnen worden.
Martha verveelde zich in hare eenzaamheid nooit; soms drukte haar wel het gevoel van het doellooze van haar leven; zij had behoefte aan iemand voor wien zij kon werken en zorgen. Bij gebrek aan nadere bekenden, kwam deze loffelijke eigenschap hare huurders zeer dikwijls te stade, en ook ik heb menige vriendelijkheid en oplettendheid van hare hand ontvangen. - Zij hield veel van bloemen: en dat zij aan de witte, en van deze aan de eenvondigste de voorkeur gaf, was voor mij een bewijs van haar stillen en onderworpen aard. Haar eerste feestdag in 't jaar was altijd die, waarop de kinderen harer zuster, tante Martha, de eerste sneeuwklokjes en andere lentebloemen uit hunnen tuin bragten; dan werd eene kleine porceleinen vaas uit de kast genomen, en de bloemen, zorgvuldig en oplettend verpleegd, versierden weken lang de kleine kamer.
Daar Martha sedert den dood harer ouders weinig bezoeken ontving en de lange winteravonden bijna altijd alleen doorbracht, had de bewegelijke en ontwikkelde fantasie, die haar bijzonder eigen was, aan de dingen om haar heen een soort van leven en bewustzijn medegedeeld. Zij schonk een deel van haar zieleleven aan de onde meubels in hare kamer, en zoo waren deze in staat zich met haar te onderhouden. Dit was doorgaans wel een stil onderhoud, maar daarom was het ook te intiemer en zonder eenige verkeerde opvatting. Haar spinrokken, haar bruine gebeeldhouwde leuningstoel waren vreemde dingen, die dikwijls de zonderlingste grillen hadden. Dit was vooral 't geval met een ouderwetsch hangklokje, dat haar gestorven vader reeds voor meer dan vijftig jaren als een over-oud stuk bij een uitdrager te Amsterdam had gekocht. Het zag er curieus genoeg uit: twee zeemeerminnen, uit blik gesneden en later beschilderd, leunden met langharige aangezichten ter weêrszijde tegen de vergulden wijzerplaat; de schubbige lichamen, waarop men nog sporen van vroeger verguldsel kon ontdekken, omsloten haar tot onder toe; 't scheen dat de wijzers op den staart

{==870==} {>>pagina-aanduiding<<}
van een schorpioen moesten gelijken. Waarschijnlijk was het uurwerk door het lange gebruik versleten, want het getik van den slinger was hard en ongelijk, en somtijds schoten op eens de gewichten verscheidene duimen te gelijk naar beneden. Dit klokje was het bespraakte gezelschap van zijne eigenares; het mengde zich in al hare gedachten. Wanneer Martha over hare eenzaamheid wilde mijmeren, dan ging de slinger tik, tak, tik, tak! steeds harder, steeds dringender; hij liet haar dan geen rust, hij sloeg altijd midden in hare gedachten. Ten laatste moest zij dan wel opstaan; - dan scheen de zon zoo warm op de vensterruiten, dan geurden de anjelieren in de vensterbank zoo zoet; buiten zweefden de zwaluwen zingend door de lucht. Dan moest zij wel weer vrolijk zijn; de wereld rondom haar was immers zoo vriendelijk, zoo vroolijk!
Maar het klokje had werkelijk ook zijne eigenzinnigheden; het was oud geworden en bekommerde zich zoo veel niet om den nieuwen tijd; zoo sloeg het dikwijls zes wanneer het twaalf had moeten slaan, en als om het weder goed te maken, wilde het een andermaal daarmede niet ophouden, voordat Martha het slaglood van de ketting had genomen. Het vreemdste was dat het klokje soms in 't geheel niet kon slaan; dan snorden en snorden de raderen, maar de hamer wilde niet aanslaan, en dat gebeurde meestal midden in den nacht. Martha werd altijd wakker, en of het in den felsten winter en in den donkersten nacht was, zij stond op en rustte niet, voordat zij het oude klokje weêr op den goeden weg had geholpen. Dan ging zij weder naar bed en dacht er over na, waarom het klokje haar gewekt nad, en vroeg zich-zelve dan af, of zij dien dag ook iets had verzuimd en of zij hem wel met goede gedachten had besloten.
Nu was 't kersmis. Daar eene zware sneenwjagt mij den weg naar huis versperde, had ik den kersavond bij eene bevriende familie doorgebracht, waar verscheidene kinderen waren; de kersboom was aangestoken, juichend waren de kinderen de langgesloten kamer binnengestormd; later hadden wij naar gewoonte karpers gegeten en bisschop gedronken. - Den volgenden morgen trad ik de kamer van Martha binnen, om haar den gebruikelijken heilwensch te brengen. Zij zat bij de tafel met het hoofd op den arm geleund; haar werk scheen al lang gerust te hebben.
‘En hoe hebt ge gisteren uwen kersavond doorgebragt?’ vroeg ik.

{==871==} {>>pagina-aanduiding<<}

Zij zag naar den grond en antwoordde: ‘te huis.’
‘Te huis, en niet bij uwe zuster?’
‘Ach,’ zeide zij, ‘sedert moeder gisteren voor tien jaar hier in dit bed stierf, ben ik op kersavond niet meer uitgegaan. Gisteren zond mijne zuster mij wel eene boodschap, en toen het donker werd dacht ik er ook over om er heen te gaan; maar het oude klokje deed weêr zoo vreemd; het was alsof het wilde zeggen: doe het niet, doe het niet! Wat zoudt gij daar doen? gij moet uw kersfeest daar niet vieren!’
En zoo bleef zij dan te huis in de kleine kamer, waar zij als kind had gespeeld, waar zij later hare ouders de oogen had toegedrukt, en waar het oude klokje tikte even als toen. Maar nu, nu het zijn zin had gekregen en Martha het feestkleed, dat zij reeds voor den dag had gehaald, weêr in de kast had weggesloten, nu tikte het zoo zachtjes, zeer zachtjes, en nog zachter, ter laatste onhoorbaar.
Martha kon zich ongestoord overgeven aan de herinneringen van al de kersavonden haars levens; haar vader zat weêr in den bruinen leuningstoel; hij had het nette fluweelen mutsje weêr op en den zwarten Zondagschen rok weêr aan; ook blikten zijne ernstige oogen weêr zoo vriendelijk rond, want het was kersavond, kersavond, vele - ach zeer vele jaren geleden! Wel brandde er geen kersboom op de tafel - dat was voor rijkere menschen - maar in plaats daarvan twee lange dikke kaarsen; en deze verspreiden zulk een helder licht in de kleine kamer, dat de kinderen, wanneer zij uit het donkere voorhuis mochten binnenkomen, hunne hand voor de oogen moesten houden. Dan gingen zij naar de tafel, maar, naar den regel van het huis, bedaard en stil, en zagen dan wat voor hen bestemd was. Wel was het geen duur speelgoed, ook geen goedkoop; maar alleen nuttige of noodzakelijke voorwerpen: een kleedingstuk, een paar schoenen, eene lei, een kerkboekje en dergelijke meer; maar de kinderen waren toch zeer gelukkig met hunne lei en met hun nieuw kerkboek, en de een na den ander ging naar vader om zijne hand te kussen, terwijl hij met een tevreden lachje op 't gelaat in zijn leuningstoel bleef zitten. Moeder, met haar goedig, vriendelijk gelaat, bond hun de nieuwe boezelaars voor en schreef op de nieuwe lei cijfers en letters, die zij moesten naschrijven. Maar veel tijd had zij niet, zij moest naar de keuken om appelkoeken te bakken, want dat was op

{==872==} {>>pagina-aanduiding<<}
kersavond het feestmaal voor de kinderen, die mochten in geen geval gemist worden. Vader sloeg dan het nieuwe kersboek open en hief met zijne heldere stem een lieflijken psalm aan, en de kinderen die alle wijzen kenden, stemden mede in en om vaders leuningstoel geschaard, zongen zij den psalm ten einde. In de pauzen hoorde men moeder in de keuken bezig zijn en de appelkoeken sissen.
Tik, tak! ging het weêr; tik, tak! steeds harder, steeds dringender. Martha stond op; het was bijna geheel donker om haar heen; de maan wierp hare matte stralen op de blanke sneeuw. Het tikken van den slinger was al wat zij hoorde, overigens was het doodstil. De kinderen zongen geen psalm meer in de kleine kamer; het vuur knapte niet meer aan den haard: zij was alleen achtergebleven; de anderen waren allen, allen weg. - Maar wat wilde het oude klokje toch weer? - Ja, het waarschuwt nu elf - en Martha dacht aan een anderen kersavond, ach! een geheel anderen - vele, vele jaren later. Haar vader en hare broeders waren gestorven, hare zusters gehuwd; moeder, die nu met Martha alleen was achtergebleven, had reeds lang vaders plaats in den bruinen leuningstoel ingenomen, en aan hare dochter de zorgen voor het kleine huishouden overgelaten: want zij sukkelde sedert den dood van haren echtgenoot; haar goedig gelaat werd hoe langer hoe bleeker en hare vriendelijke oogen hoe langer hoe doffer; eindelijk moest zij ook des daags het bed houden. Dat duurde al meer dan drie weken en nu was het kersavond. Martha zat bij het bed en luisterde naar de ademhaling der sluimerende; het was doodstil in de kamer, alleen het oude klokje tikte. Juist sloeg het elf; moeder sloeg de oogen op en vroeg te drinken. ‘Martha,’ zeide zij, ‘wanneer ik in het voorjaar weêr tot mijne krachten ben gekomen, dan zullen we Johanna eens bezoeken, ik heb hare kinderen zooeven in den droom gezien; hier hebt ge niet veel afleiding.’ - Moeder was geheel vergeten dat de kinderen van zuster Johanna in den naherfst gestorven waren; Martha herinnerde haar er ook niet aan; zij knikte zwijgend met het hoofd en greep hare vermagerde handen. Het klokje sloeg elf.
Ook nu sloeg het elf, maar zachtjes, als van verre, zeer verre.
Daarna hoorde Martha eene diepe zucht; zij dacht dat hare moeder wilde slapen. Zoo bleef zij zitten, stillekens, zonder de

{==873==} {>>pagina-aanduiding<<}
minste beweging, de hand van moeder nog altijd in de hare; eindelijk viel zij in eene lichte sluimering. Zoo verliep een nur, toen sloeg het klokje twaalf! - Het licht was uitgegaan, de maan scheen helder door het venster; het bleeke gelaat van moeder kwam uit de kussens te voorschijn. Martha hield eene koude hand in de hare. Zij liet die koude hand niet los; zij zat den geheelen nacht bij het lijk harer moeder.
En nu zat zij met hare herinneringen in dezelfde kamer, en het oude klokje tikte dan eens harder, dan weêr zachter; het wist van alles af, het had alles mede doorleefd; het herinnerde Martha aan alles, aan haar lijden, aan hare stille genoegens.
Of het nog zoo gezellig is in Martha's eenzaam kamertje? Ik weet 't niet; het is verscheidene jaren geleden dat ik bij haar woonde, en dat stadje ligt ver van mijne tegenwoordige woonplaats. Wat menschen, die het leven beminnen niet durven uitspreken, zeide zij meermalen met ronde woorden: ‘Ik ben nog nooit ziek geweest; ik zal ongetwijfeld zeer oud worden.’ Is haar geloof bewaarheid en vinden deze bladen den weg tot hare kamer, dan zal zij zich bij het lezen ook mijner herinneren Het oude klokje zal haar helpen; dat weet van alles af.

(Naar Theodor Storm).





















{==1==} {>>pagina-aanduiding<<}

[Binnen- en buitenlandsche bibliographie.]

Binnenlandsche letterkunde.

Bibliographie.






I. Fraaie Letteren.

GUSTAV FREYTAG. Het verloren handschrift. Naar het Hoogduitsch door T.C. van der Kulk. 3 deelen. Te Dordrecht bij P.K. Braat. 1867. Prijs ƒ 10.50.
Neem dezen roman liefst niet ter hand wanneer gij vermoeid zijt van velerlei gedachten. Hem goed te lezen is eene inspanning op zich zelf. Trouwens, - dat gij bij het lezen van deze drie deelen iets te denken zult hebben, doet reeds Freytag's naam u verwachten. Van hem zijt ge niet gewoon, dat hij uwe verbeelding een tijd lang bezig houde totdat de lichte gestalten die haar voorgetooverd worden, u spelend in zoete dommeling wiegelen, - van hem weet ge, dat hij u iets te zeggen heeft, waarbij uw hoofd frisch en uwe gedachten helder moeten zijn. Dit zijn boek is doortrokken van moderne ideeën. Gesteld worden er ontzaglijke problemen. Uitgenoodigd wordt ge om met hem levensraadselen door te denken totdat ge komt aan een punt, waarop ge niet meer doordenken kunt; om dan de woorden van Ilse's vader op prijs te stellen: kind, het beste middel tegen den twijfel is altijd dit: zijn plicht betrachten; elken dag doen, wat onze hand vindt om te doen en overigens overtuigd zijn, dat men niet minder is, omdat men eene of andere denkwijze aankleeft. - Gij zoudt er toe komen dat te zeggen, - ook al kondt ge 't met de laatste woorden niet geheel en al eens zijn.
Deze roman is een degelijke roman; ik schrijf met nadruk een degelijke roman; en daarmeê is voor dit geval tevens een der redenen uitgesproken, waarom ge niet onder een alleen gunstigen indruk hem uit de handen zult leggen. Er is in dit werk iets, waarvan gij zegt, dat het zich ‘als degelijk aan komt melden.’ Er stijgt een reuke uit op van de duitsche geleerde

{==2==} {>>pagina-aanduiding<<}
wereld. Het verloren handschrift is dat van eenige boeken uit Tacitus' annalen. Daar weet ge niets van? En daar hebt ge niets meê te maken? En dat kan u geen belang inboezemen? Ik bid u, laat dat u niet afschrikken. Begin te lezen en ge zult spoedig genezen zijn van het denkbeeld, dat zulk een stof niet geschikt is u te geven, wat ge van een roman verwacht. Als, reeds in den aanvang, professor Werner en Doktor Frits dat handschrift ter sprake brengen, zult gij met die twee geleerde heeren er naar verlangen, dat het gevonden worde, en u zelven er op betrappen dat die quaestie, zoo droog op 't eerste gezicht, u ongemeen belang inboezemt. Dat hadt gij niet verwacht! Men moet er Freytrag's meesterhand in bewonderen, die u, gewoon romanlezer, uwe aandacht doet vestigen op het verweerde perkamenten omslag, waarop door een monnik omstreeks 1500 werd geschreven: Das alt ungehür puoch von ussfahrt des swigers. Ik zeg u: evengoed als die doktor en die professor zult ge naar de oplossing hiervan verlangen - en gij zult eindigen met u zelven zoozeer als ingewijde te beschouwen, dat gij professor Werner volkomen gelijk geeft in zijne geleerde conjecturen.
Toch, - wanneer ik Freytag's boek met nadruk een degelijk boek noem - en de scherpzinnige lezer dezer maar al te vluchtige aankondiging heeft reeds opgemerkt, dat ik dit niet deed zonder eenige ironie - dan houd ik vol, dat daarmeê eene der oorzaken van den, niet slechts gunstigen, indruk wordt weêrgegeven, die de lezing er van op u maakt. Men - hoe zal ik 't zeggen? - men gevoelt zoo telkens, dat dit een degelijke roman is. Duitsche degelijkheid - gij kent ze, niet waar? - als ietwat zwaar op de hand. Ik meen, dat dit bepaaldelijk een der redenen is, waarom ge met onderscheiden indruk dezen roman ten einde brengt. Geen gewone roman! zegt ge, niet gewoon, omdat Freytag geen gewoon romanschrijver is, zooals ge er bij menigte telt; niet gewoon ook, omdat - juist, dit is het: - zwaar op de hand, een weinig althans! Indien ge ‘het verloren handschrift’ nog niet laast en er toe mocht overgaan, zult ge 't zelf spoedig bespeuren. Maar ook hier herhaal ik het: laat het u niet afschrikken; het boek is inderdaad de moeite der lezing dubbel waard.
Freytag voert u de geleerde wereld binnen, en teekent u geleerde mannen. Prof. Werner en doktor Frits, Struvelius en Raschke en Meester Knips, die onder hen zoowat als chevalier d'industrie verkeert, - het zijn zoovele typen van die wereld,

{==3==} {>>pagina-aanduiding<<}
waarin ge wordt binnengeleid. Hij laat u zien, dat niet alle geleerdheid vervelend is, niet dor en droog en doodsch, ook niet onvruchtbaar.
‘Ik vraag u’ - zoo wordt door Ilse's vader, - die Ilse zult ge lief krijgen, - gezegd: - ‘Ik vraag u, wat hebben millioenen menschen, die met u dezelfde taal spreken, van denzelfden stam zijn en rondom u leven, aan al die geleerdheid, die ge vergadert voor u zelven en eenige rijke menschen, die niets te doen hebben?’
Ilse's vader is een practisch man, - hij is heereboer, en ziet Werner, die bij hem komt om naar een oud handschrift te zoeken in de muren en de kelders van zijn huis, als een dier kamerdroomers aan, dier suffers over een verborgen en onvruchtbare wetenschap.
Werner weet te antwoorden. Voor 't oogenblik mogen al die nasporingen onvruchtbaar en volkomen nutteloos schijnen, - ze vermeerderen het groot kapitaal van wetenschap, dat ten laatste zijne renten afwerpt. Hoort toe:
‘De wetenschap heeft veel van een groot vuur, dat bestendig in den boezem van een volk moet onderhouden worden, omdat het met de verborgen wetten des levens niet bekend is. Ik behoor tot die mannen, op wie de verplichting rust om altijd op nieuw hout in het groote vuur te werpen. Op anderen rust de taak om de heilige vlam door het land, door de dorpen en in de armste woningen te verspreiden. Ieder, die tot de verspreiding van het licht meêwerkt, heeft recht van bestaan, en de een mag niet laag neêrzien op den ander.’
‘Als het groote vuur niet brandt, zullen de verschillende vlammen zich ook niet verspreiden kunnen. Geloof mij. Wat den waren geleerde bij al die moeilijke nasporingen, waaraan zijn leven gewijd is, steeds op nieuw kracht schenkt, dat is juist de onwrikbare overtuiging, die door een reeks van ervaringen op duizenderlei wijzen bevestigd wordt, dat al zijn arbeid in 't eind slechts dient om voor de gansche menschheid nuttig te zijn; de wetenschap is niet altijd het middel om machines uit te denken, eene nieuwe wijze van bebouwing te ontdekken; - toch is zij daarom niet minder werkzaam voor allen, daar, waar zij leert wat waar en onwaar, wat schoon en wanstaltig, wat goed en slecht is. In dezen zin maakt zij millioenen menschen vrijer en daardoor beter.’

{==4==} {>>pagina-aanduiding<<}

Niet waar! dit alles kan sierlijker gezegd worden en ge herinnert u, dat ge een duitschen roman leest, maar wanneer de wetenschap in dien zin den naam van ‘dienstbaar’ draagt, wordt zij er zeker niet door vernederd en prof. Opzoomer en prof. Land zijn 't hierover met elkaêr volkomen eens. Maar bovendien, de geleerde, die zóó zijne wetenschap beschouwt, is niet, als geleerde, egoïst, maar is, als geleerde, mensch. Zijne wetenschap is gewijd door zijne beginselen. Hare beoefening niet maar een métier, maar de daad van een liefdevol hart, dat, wijl het liefdevol is, ook geestdrift kent. Daarom, als Freytag u de wereld van geleerden binnenleidt, laat het u niet afschrikken. Zijn Werner is het middenpunt van die wereld, en doktor Frits staat hem trouw ter zijde. In dien kring wordt waarlijk geleefd, en omdat zij u ware geleerdheid doen kennen beseft ge 't mede dat, als Struvelius haar misbruikt en Knips haar verkoopt, daarmeê eene heilige wordt bezoedeld, en als ge latijn kent zegt ge: odi profanum vulgus, en anders denkt gij 't in 't hollandsch.
Straks opent Freytag voor u de geheimen van het hofleven. Zoo gij aan de wijze, waarop hij u rondleidt in de geleerde wereld, bespeurt, dat hij hier geen vreemdeling is, ge bemerkt, dat hij ook in de hofkringen zich thuis gevoelt. Reeds maaktet ge aan het huis van prof. Werner en diens vrouw, Ilse, kennis met den prins, die zijn vader moet opvolgen in het bestuur over de landen, waartoe ook de bezittingen van Ilse's vader behooren. Kan die jonge vorst u belang inboezemen, als ge hem, student aan de hoogeschool, voor die professorsvrouw zijne klachten hoort uitstorten?
‘O mevrouw,’ zegt hij, ‘u bent 1) gelukkig geweest, ik heb nooit het geluk gehad dat ik iets doen mocht, wat ik gaarne deed.’ En dan verhaalt de jonge prins van zijne jeugd. Ach wat droevige jeugd! Ik reken den stillen weemoed van dien vorstelijken knaap; het ledig, dat hij gevoelt in zijne ziel; het verlangen waarmeê hij zich uitstrekt naar den rijkdom van Ilse's hart, bij de armoede van zijn eigen omgeving; zijn strijd om van vorst, man te worden; de siddering, die hem overvalt bij het zien der intrigues aan zijns vaders hof; zijn angstige bemoeiingen

{==5==} {>>pagina-aanduiding<<}
om de gevolgen er van af te keeren als zij het geliefde hoofd bedreigen, en de vrees dat hij tegenover dit alles onmachtig zal zijn; ik reken dit alles tot de schoonste bladzijden van Freytag's roman.
Over het geheele leven van dien jongen vorst ligt als een droevige nevel de herinnering uitgespreid aan eene jeugd, waarvan hij zeggen moet: ‘Ik werd opgevoed van den morgen tot den avond;’ hij kon niet stoeien in den tuin, niet buitelen in het gras of het moest geschieden naar gegeven voorschriften. Toen hij met zijn zusje een tuintje wilde maken, werd de tuinman geroepen, om voor hen te spitten en te planten en toen hadden zij er een hekel aan. Zij wilden komedie spelen en hadden samen een stukje bedacht, maar 't deugde niet en zij moesten een tooneelstukje van buiten leeren met fransche spreekwijzen, waarin de kinderen altijd riepen, hoe lief zij papa en mama hadden, en zij hadden niet eens eene moeder meer. Onder al die schijnvertooning was zijn jeugd voorbijgegaan, en nu moest hij tot Ilse zeggen: ‘ik ken niets grondig en als ik hier eeuwig moet blijven leeren, dan denk ik, dat 't mij ook niets vooruit zal brengen en ik weet eigenlijk niet wat ik op de wereld doe.’
De gevolgen nu van zulk eene opvoeding en van het leven in zulk een hoflucht worden (voor een groot deel) van dien jongeling afgewend door den invloed van Ilse. Zij heeft hartelijk medelijden met dien jongen man, deelt hem mede van hare levenswarm te, maar blijft de reine vrouw. Doch de gevolgen van zulk eene opvoeding en van het leven in zulk een hoflucht openbaren zich aan 's prinsen vader als een vreesselijke vloek. Ook tot dezen wordt Ilse in betrekking gebracht. Prof. Werner komt door zijne nasporingen naar het verloren handschrift aan het hof, of liever wordt als echtgenoot van Ilse, met deze door den ouden vorst aan het hof gelokt; wordt daar gevleid; zijn hartstocht, - want het verlangen naar dat handschrift is bij hem een hartstocht geworden, - zijn hartstocht wordt daar gevoed en bedwelmt hem: en terwijl hij als ziende blind is en hoorende doof, wordt in zijn nabijheid eene vreeselijke intrigue gesponnen. Straks zal de strik geworpen worden om het hoofd der arme Ilse, - maar gij moet het lezen, wat Freytag verhaalt.
De oude vorst doet ons zien, wat de jonge had kunnen worden, zoo hij Ilse niet had ontmoet op zijn weg. Prof. Werner ontwikkelt uit Tacitus' geschiedenis der Romeinsche keizers den loop eener ziekte, die keizerskrankzinnigheid wordt genoemd:

{==6==} {>>pagina-aanduiding<<}

‘Wat houdt 's menschen geest gezond in het gewone leven? Hij is overal omgeven door een strenge en onverbiddelijke macht, die zijn schreden bewaakt; zijn vrienden, de wetten, de belangen van anderen omgeven hem van alle zijden; zij eischen gebiedend, dat hij zijn denken en willen zal regelen naar de bestaande inrichting, waar het geluk van anderen nauw meê samenhangt. In (uit?) den aard der zaak zijn deze ketenen (banden?) bij een vorst minder sterk; de macht, die hem in den weg treedt, kan hij veel gemakkelijker verbreken; een afkeurende wenk sluit voor altijd den mond, die hem waarschuwt; van den morgen tot den avond is hij omringd van menschen, die hem trachten te behagen; geen vriend, die hem terugwijst op zijn plicht, geen wet die hem straft. Honderden voorbeelden doen ons zien dat er vorsten geweest zijn, die, hoe groot ook uiterlijk, aan die inwendig verterende en verwoestende ziekte leden, omdat zij geen krachtige openbare meening en geen machtige volksvertegenwoordiging tegenover zich hadden, die hen dwong zich zelf te beheerschen.’
Ziedaar de oorzaak dier ziekte: vier verschillende tijdperken doorloopt zij: eerst toomlooze zelfzucht, dan wantrouwen en huichelarij, voorts kindschheid en eindelijk afschuwelijke wellust. De zelfzucht toch maakt achterdochtig, de hartstocht verlamt de kracht van den wil en wischt uit het besef van onderscheid tusschen goed en kwaad: en merkwaardig is het - zie Tiberius en Claudius - hoe zinnelijkheid ten laatste volle ellende uitstort over het slachtoffer dier keizerskrankzinnigheid. Zóó redeneert prof. Werner. Ach! en als hij die dingen uitspreekt voor den ouden vorst, weten wij, dat deze reeds lijdende is aan die krankzinnigheid; bij de Romeinsche keizers was zij ongebreideld in hare uitingen, deze vorst gevoelt ondanks zich zelven den toom der beschaving van latere tijden, maar toch de ziekte woedt reeds in zijn binnenste en met sidderend medelijden zien wij hem aan, die voor zich zelven nu en dan beseft, dat het zoo is; die er een onbestemd gevoel van heeft dat het anders had kunnen zijn. Als hij dwaalt door een der gaanderijen van zijn paleis gaat zijn oog over de portretten van schoone vrouwen, die hij eertijds zijn gunst had betoond; daar aan het einde toovert zijne verbeelding hem een nieuw portret, dat eener blonde vrouw met een open maar burgerlijk gelaat, maar schooner en bekoorlijker dan de anderen. 't Is Ilse's beeld. En terwijl hij de misdadige hand uitstrekt om haar te bezitten, gloort nog even de vonk van hooger leven

{==7==} {>>pagina-aanduiding<<}
aan in zijne borst, als hij zucht: ‘indien ik haar vroeger had gehad om voor mij te waken en te zorgen voor 't geen ik voor altijd verloor!’ - Is daarna de vonk uitgedoofd voor goed?
De lezer dezer aankondiging bemerkt, dat ik slechts hier en daar hem een kijkje vergun in de verborgenheden van dezen roman. 't Is niet te veel gezegd, dat er episoden in voorkomen, die stof zouden opleveren voor eene dramatische bewerking, en zelfs voor eene tragedie niet te versmaden zouden zijn, - immers, indien de mensch in betrekking tot de eischen en de macht van het sociale leven in zijne verschillende betrekkingen, de mensch, zooals dat sociale leven hem beheerscht, en hij toch als mensch zich tegen die heerschappij verzet om zijn individueel bestaan en daarmeê zijne rechten te doen eerbiedigen, waardig is, de stof te leveren voor een drama - ach! en immers ook voor een tragedie?
Dwaal ik, wanneer ik dit als hoofdthema van Freytag's roman beschouw, dat niet met zoovele woorden is aangegeven, maar telkens uit de onderscheiden maatschappelijke toestanden, waarin hij zijne personen laat optreden, te voorschijn komt, - dit: de mensch wordt beheerscht of wordt gemaakt door zijne omgeving? Indien dit zoo is, dan heeft Freytag de eenzijdigheid van deze stelling ingezien en daartegenover de andere gezet: de mensch heerscht door de macht van zijnen geest over en maakt zelf zijne omgeving. Door de macht van zijnen geest - dat is, door zijn inwendig leven, zooals dat een zelfstandig, welbewust bestaan zich kan veroveren, om in ware vrijheid straks te gebieden en alles als zijn eigendom te stempelen. Maar met veel meer nadruk wordt de eerste stelling verkondigd; de laatste wordt nu en dan slechts als een vermoeden gefluisterd; de eerste wordt uitgesproken op ondubbelzinnige wijze en vastgesteld als onomstootelijk, de laatste in het midden gebracht - mij dunkt met een vraagteeken. En die vraag is van zulk een ontzaglijk gewicht, zoozeer gegrepen uit de vele questions brûlantes van onzen tijd, omdat zij ten slotte neêrkomt op deze: heeft de mensch waarde als individu? - Freytag erkent, - zoo komt het mij voor, - het recht van die vraag. Ilse, in eenvoudig godsdienstig geloof opgevoed in het vaderlijk huis, vertegenwoordigt ons de uitspraak van het christendom, dat de mensch als kind van God niet slechts als eene eenheid onder millioenen iets beteekent, niet maar een draad is in een tapijtwerk ‘uit menschenzielen geweven.’ Volgens Werner is de beteekenis van den mensch uitsluitend af te meten

{==8==} {>>pagina-aanduiding<<}
naar datgene, wat hij voor de menschheid is. Ilse meent, dat zulk eene levensbeschouwing goed is voor groote mannen, op wie ‘het nageslacht altijd terugstaart’. Werner ontwikkelt de heerlijke waarheid dat vele menschen te zamen, grooten en kleinen een volk uitmaken, en vele volkeren te zamen de menschheid en hoe als zóódanig ieder mensch beteekenis heeft. Ilse komt het voor, dat de mensch, alléén zoo beschouwd, een zandkorrel is, die vertrapt wordt. Zij heeft den armen bedelaar, haren Benz, op zijn ziekbed opgepast, - heeft het leven van dien man op zich zelf dan geen beteekenis? Indertijd heeft zij met opgetogenheid naar Werner geluisterd, toen zij voor 't eerst haar hart tot hem getrokken voelde. 't Was op 't landgoed haars vaders. Daar had de bliksem een pijnboom getroffen. Het vuur had dien boom geveld, een weinig ter zijde gevallen en 't had een mensch kunnen dooden. Wat vergeten wij 't licht, had Werner gezegd, dat ons leven afhankelijk is van en in onafscheidelijk verband staat met de wetten, waaraan alles in hemel en op aarde onderworpen is. Die wetten te leeren kennen, de mensch streeft er naar tot zelfverdediging. Maar ook wordt hij gedreven door het verlangen om in die wetten den diepen samenhang van al het bestaande te leeren kennen. Dit is 't, wat den mensch godsdienstig maakt. Het geloovig hart des eenen vermoedt eene eeuwige wijsheid; des anderen verstand speurt de grootsche eenheid na, die aan alles ten grondslag ligt. De een gelooft, de ander onderzoekt - en toch doen beiden hetzelfde. Iemand, wien 't gegeven is om, als hij door een bliksemstraal wordt getroffen nog te gelooven: ik ga heen tot den Vader en iemand die in zulk een oogenblik nog in staat is om met bewustzijn op te merken, dat 't zenuwleven ophoudt werkzaam te zijn, beiden sterven als vrome mannen.’
Zoo had Werner gesproken. Ilse was getroffen door de bezieling, waarmeê hij sprak. Toch maakte 't op haar een vreemden indruk, er was iets in, wat haar hinderde; zij wist zelf niet waarom. Later had Werner, toen zij man en vrouw waren het nog anders gezegd. ‘Het onderscheid tusschen u en mij - sprak hij, - bestaat hierin, dat ik gewoon ben om met mijn geest mij te verdiepen in de groote machten, die ik op aarde zie heerschen. Dit zijn voor mij openbaringen, zoo heilig en verheven, dat ik den Eeuwige en Onbegrijpelijke hier het liefst tracht te leeren kennen. Gij zijt gewoon om het onverklaarbare te aanschouwen in zinnebeelden, die eene vrome overlevering in uw hart heeft geplant;

{==9==} {>>pagina-aanduiding<<}
ik herhaal, wat ik vroeger zeide: uw zoeken en uw geloof en het mijne, beide vloeien zij voort uit dezelfde bron; wij staren op hetzelfde licht, maar op verschillende wijze. Het voorgeslacht had zijne goden, engelen en aartsengelen, hoogere machten, die als boden van den Allerhoogste het leven der menschen omzweven: in een anderen zin erkennen wij die in de geestelijke persoonlijkheid, welke wij bij de volkeren en de menschheid waarnemen; die persoonlijkheid zien wij optreden en verdwijnen, maar naar andere wetten als de persoonlijkheid des menschen. Die wetten te leeren begrijpen, dat is een deel van mijn godsdienst. Ge zult zelve langzamerhand het heiligdom, waarin ik leef, leeren kennen, en het nederige en verhevene in mijne beschouwing deelen, en ge zult tevens langzamerhand inzien, dat uw en mijn geloof in den grond der zaak hetzelfde is.’
Toen had Ilse uitgeroepen: neen, neen, er ligt een diepe afgrond tusschen uwe denkbeelden en de mijne! Zij kon niet aanwijzen waarin dat verschil bestond; misschien had zij hem opmerkzaam kunnen maken op de tegenspraak in zijn eigen woorden. Die engelen en aartsengelen, boden van den Allerhoogste, waren nog van iets anders de zinnebeelden dan van de geestelijke persoonlijkheid der volken en der menschheid. Zij drukken ook uit de persoonlijke betrekking tusschen den enkelen mensch en den Allerhoogste. Voor deze betrekking had Werner geen oog, zoo kwam ook bij hem het individueel leven des menschen, de beteekenis van dat leven op zich zelf niet tot zijn recht. Voor Ilse was het alles. Dat verschil gevoelde zij van verre. ‘Er ligt een diepe afgrond tusschen uwe denkbeelden en de mijne’, en de liefhebbende vrouw had er aan toegevoegd: ‘Ik maak mij ongerust over uw ziel, neem dien vreeselijken angst van mij weg!’ Ziedaar Werner en Ilse door Freytag tot dragers gemaakt van de twee boven aangegeven stellingen. Wederom kunnen wij op een der redenen wijzen, waarom Freytag's roman geen onverdeeld gunstigen indruk achterlaat. Hij heeft het groote probleem gesteld, maar tot eene oplossing komt het niet. Om de waarheid te zeggen: ik geloof ook niet, dat Freytag daar de man voor is. Zou dat probleem niet alleen zijn op te lossen langs psychologischen weg? Of liever: zou bij breede uiteenzetting en gestrenge waardeering van de velerlei wijzen, waarop de mensch naar alle zijden van zijn wezen gebonden is aan de omgeving, waarin hij zich beweegt; bij het leggen van

{==10==} {>>pagina-aanduiding<<}
den vollen nadruk hierop, dat hij deel is van het geheel, - niet tevens als rechtmatig mogen verlangd worden: breede uiteenzetting en gestrenge waardeering van al die eischen des menschelijken gemoeds, die in den grond van zijn wezen beginselen aanwijzen van een leven, dat hem vrij maakt, dat is: hem doet staan boven die bindende omgeving? Dit laatste ligt op het gebied der psychologie; het eerste, indien ge wilt, voor een deel althans op het gebied der sociale wetenschappen. Freytag is de man van de laatsten. Zijn gansche roman draagt er het kenmerk van, dat op dit gebied zijn kracht ligt. En eerst wanneer de beide termen van het probleem even openhartig, even duidelijk, met evenveel nadruk gesteld zijn, kunnen wij eene solutie verwachten. Laat de afgrond al dieper en wijder worden, laat het des te beter ingezien worden dat het een afgrond is, misschien daagt er straks een op, die niet een brug slechts slaat, maar die de middelen aangeeft om de klove te dempen. Het christelijk gemoed fluistert er van, dat er zoo iemand reeds is geweest, en hebbe den moed om te verkondigen van de daken, dat hij het is, die uitsprak den diepzinnigen paradox: Wie zijn leven zal willen behouden, zal het verliezen, en wie het zal willen verliezen, zal het vinden.
Toen Ilse in den wanhoop haars harten uitriep: ‘neem dien vreeselijken angst van mij weg:’ antwoordde Werner: ‘dat kan ik niet, - dat moest, meende hij, eerst langzamerhand komen. - Daarin had hij gelijk. Als zij van elkaêrs leven zouden hebben overgenomen, zou het probleem feitelijk zijn opgelost, al ware die oplossing nog niet in een juiste formule uit te drukken, maar Freytag had ons die feitelijke oplossing moeten doen zien. Blijkbaar in den ganschen loop des romans is het, dat hij niet maar de twee termen van het vraagstuk met nauwgezetheid wil teekenen, maar hij schijnt zelfs in de illusie te verkeeren van eene verzoening te hebben tot stand gebracht. Op het einde van zijn boek heet het van Ilse, dat wat zij beleefd had, haar winst zou opleveren voor haar gansche leven; dat zij geleerd had uit de diepte van haar eigen hart wijsheid te putten en daarnaar een vast besluit te nemen. Zij heeft geleerd niet slechts naar de voorschriften van een buiten haar staand gezag haar gedrag te regelen. Haar eigen gemoed heeft een inhoud verkregen, die haar tot wet moet zijn. Maar moest niet juist dit, dat het menschelijke gemoed op zijn minst het vermogen althans bezit om uit eigen omgeving te nemen en er zich zelven meê te verrijken en zoo een zelf-
{==11==} {>>pagina-aanduiding<<}
standig bestaan te handhaven, - moest niet juist dit de eenzijdigheid van Werner's theoriën aan het licht brengen? En indien Werner's theoriën die van Freytag zijn, heeft hij dan zich zelven niet weêrlegd? En inderdaad, het zijn Freytag's theoriën. Die van Werner heeft hij met uitvoerigheid geteekend. Op haar valt het volle licht. Ilse is vrouw en bescheiden. 't Wordt ons gezegd, dat zij tot Werner genaderd is en 't schijnt, dat Werner niet tot haar behoeft te naderen. Maar Freytag kan datgene, waarvan Ilse de draagster is, ofschoon haar persoon hem lief is, niet met vereischte juistheid en volledigheid teekenen, omdat hij de dingen, die tot het
gemoedsleven behooren, niet volkomen weet te waardeeren. Overal, waar de fijnere nuances van het zieleleven ter sprake komen, is Freytag zwak. Voor het innerlijk leven in al zijn omvang heeft hij geen oog. In die wereld van geleerden, in de omgeving van het hof toont hij zich een juist opmerker. Waar psychologische toestanden, - denk aan de keizerskrankzinnigheid - zich in groote afmetingen voordoen, heeft hij genoeg gelezen en genoeg gezien om ze te kunnen weêrgeven. Maar niet in de verborgen plooien van het menschenhart weet hij den weg. Wat hij brengen kan onder een bepaalde theorie, behandelt hij naar eisch. Maar wanneer de fijnere schakeeringen van het innerlijk leven, wanneer de veelvoudige tegenstrijdigheden, de schijnbaar onverklaarbare afwijkingen, de vaak als grillig zich voordoende onbegrijpelijkheden van het menschelijk gemoed door hem zullen geteekend worden, dan geeft hij ons niet de oplossing van het raadsel, niet de draad in handen om den weg door den doolhof te vinden. Laura is naar mijne bescheiden meening een onmogelijke zottin. De twist der familiën Hummel en Hahn een aaneenschakeling van onzinnigheden. Ik zou hunne karakters en de voorvallen, waaronder deze zich kenbaar maken, bijna fantastisch willen noemen 1). Zooals ook de hond,

{==12==} {>>pagina-aanduiding<<}
die Spookhaan heet, een soort van fantastisch wezen is. Zooals ook de natuur, als die hier en daar door Freytag wordt beschreven, met een fantastisch waas is overgoten. Al wat op 't sociale leven betrekking heeft is door Freytag geteekend met vaste, duidelijke omtrekken; hij beziet alles, wat daarop betrekking heeft in het licht van eene welgevormde theorie; hij heeft het, om zoo te zeggen, gebracht onder een bepaald systeem; 't is afgewerkt. Al wat daar buiten ligt is grillig, nevelachtig, het mist de scherpe en afbakenende lijnen. Zou dat niet eene aanwijzing zijn van het gebied waarop Freytag's roeping ligt? 1)

{==13==} {>>pagina-aanduiding<<}

Ik meen rekenschap te hebben gegeven van den verdeelden indruk, dien deze roman op den lezer maakt. De lezing er van is zeker meer dan eene lichte uitspanningslectuur. Toch is er in den gang der verwikkelingen genoeg dat aantrekt, veel dat waarlijk boeit. De vertaling van den heer van der Kulk 1) draagt de blijken van eene verklaarbare, en voorzeker welgegronde ingenomenheid met het duitsche werk. Ik heb haar niet kunnen vergelijken met het oorspronkelijke; kleine vlekjes heeft hij zelf kunnen opmerken, al ontsnapten ze hem bij de bewerking. Vooral in onze dagen, zoo schreef hij in zijn: ‘aan den lezer’ hebben wij behoefte aan een helder hoofd, dat een diepen blik heeft geworpen in eene maatschappij, die van veel euvelen en vooroordeelen genezen zal worden. Hij had recht in zijne overtuiging van ook door zijne vertaling iets bij te dragen tot het laatste. Want dit boek legt den vinger op menige van die euvelen en vooroordeelen, en als ge 't gelezen hebt, gevoelt ge u onder den indruk van veel bestaande ellenden. Als de mensch waarlijk mensch is geworden, zoo ging de vertaler voort, is onze taak volbracht. Zoo is het. Maar toch kan ik mijne overtuiging niet van mij zetten - en waarom zou ik het? - dat in dit boek niet wordt aangewezen, wat waarlijk tot mensch maakt. 't Komt mij voor, dat wij, die gevoed zijn met de moderne ideeën, die het dankbaar waardeeren, dat wij ademen in de lucht der vrijheid, en wandelen in het licht der kennis, en met altijd frissche kracht en blijden moed willen strijden tegen de euvelen en de vooroordeelen der maatschappij zeer noodig hebben eerst zelf vrij te zijn en ons zelven te kennen. Meer dan ooit is het: ‘ken u zelven!’ het eerste gebod. Om te kunnen hervormen, moeten wij

{==14==} {>>pagina-aanduiding<<}
eerst zelf welgevormd, ja, hervormd zijn; anders is de uiting van ons enthousiasme een ledig marktgeschreeuw of laffe beeldstormerij; zonder wezenlijke kracht, bij veel vertoon van moed. Daar is een geslacht, dat niet uitvaart door geroep en - ook niet door handtastelijkheden, maar door vasten en bidden. Ik schrijf dit terwijl het spoedig de 31e October is. Uit de kloostercel trad Luther naar de hoofdpoort van Wittenberg's slotkerk - en ging hij straks naar den rijksdag te Worms. Een kloostercel behoeven wij niet - maar we kunnen vasten en bidden op onze wijze. En dán: wat Ilse's vader zeide: zijn plicht betrachten, en doen, wat onze hand vindt om te doen. Zullen we 't eerder kunnen op de rechte wijze?
Zaandam, 28 Oct. 67.
 J.v. Loenen Martinet.
STATION MUGBY. Eene Kerstvertelling van Charles Dickens. Uit het Engelsch door Mevrouw van Westhreene. Amsterdam, P.N. van Kampen. 1867. Post 8vo. Prijs ƒ 1,90.



ANTONIËLLA, door A. de Lamartine. Haarlem, De Erven Loosjes. 1867. 12mo. Prijs ƒ 1,00.
- Wat voer je uit? Waar was je meê bezig?
- Ik zit eene aankondiging te schrijven van Dickens Station Mugby en Lamartines Antoniëlla voor de Vaderlandsche - Letteroefeningen.
- Mooije combinatie! Hoe komen die twee bij elkaâr?
- Dood eenvoudig: de Redaktie zond mij beide boekjes te gelijk. En wie is meer gevierd, Dickens in Engeland of Lamartine in Frankrijk? 't Zijn beiden dichters van den eersten rang.
- Jammer, dat die Lamartine zijn roem een beetje overleeft,... hoewel in Antoniëlla is hij in zijn volle kracht.
- Vindt gij dat? 't Hangt er van af wat gij zijne kracht noemt...
- Zijn dichterlijk genie, zijne scheppingskracht! ... Hebt gij al wat? Wien neemt gij 't eerst?
- Wel, Dickens! ... Wilt gij eens hooren? Steek onderwijl eene sigaar op! ... ‘Iemand gaat op reis, om zijn verjaardag te ontvluchten,’ - eigenlijk gezegd: hij verlaat, na zijne zaken aan kant gedaan te hebben, zijne woonplaats, om oude herinneringen van een treurig verleden door nieuwe indrukken te verbannen, - ‘hij neemt plaats op een spoortrein, slaapt in, wordt in 't holst van den nacht wakker, stapt uit bij het eenzame station (Mugby), waarbij de trein juist stil staat, zoekt nachtverblijf in het bijgelegen hem onbekende stadje en dwaalt den

{==15==} {>>pagina-aanduiding<<}
volgenden dag rond op de plek, waar tal van spoorweglijnen elkander kruisen, onzeker in welke richting hij zijne reis zal vervolgen. Zijne kennismaking met Lampen, - den verzorger der olie-lampen van de spoorwegrijtuigen, - vooral met zijne gebrekkige, altijd bedlegerige dochter, is oorzaak, dat hij hier langer vertoeft en later naar eene fabriekstad gaat, waar hij personen wedervindt, die hem het meeste verdriet hebben aangedaan. De omgang met de geduldige, opgeruimde Phebe en haar vader, gevoegd bij hetgeen aan het station Mugby “de Jan”, “de signaalman” (baanwachter), “de machinist”, “het onteigende huis”, “de postwaggon” en “de machinemaker” hem te denken geven, de gelegenheid vooral, waarin hij door Marietje gesteld wordt, om geleden kwaad met goed te vergelden, - dit alles te zamen genomen brengt hem tot aan den gevreesden verjaardag, dien hij in de gelukkigste stemming begroet, en als een ander mensch begint hij het nieuw ingetreden levensjaar.’
‘Men moet een Dickens zijn, om zulk een greep in het werkelijke leven te doen en alledaagsche personen en zaken zoo geestig voor te stellen; men moet zijn fijn gevoel, zijne levendige verheeldingskracht, zijn vernuft bezitten, om niet alleen zoo boeijend te vertellen, als hij ouder gewoonte hier doet, maar ook, om zoo onderhoudend en tevens zoo hartaangrijpend “deugd en vroomheid te prediken”’...
- Keerom spreekt er, dunkt mij, net zoo over 1).
- Die laatste woorden zijn ook van hem. Ik was van plan naar den Spectator te verwijzen en schreef reeds:
‘Ik beaam ten volle wat Keerom van deze Kerstvertelling heeft gezegd,’ toen gij mij kwaamt storen. Voor de lezers van de Vaderlandsche Letteroefeningen, die den Spectator niet onder de oogen krijgen, moest dienen wat ik van hem overnam. Ik zou er nog bijgevoegd hebben eene opwekking, om Station Mugby zelf ter hand te nemen, met de bijna overtollige verzekering, dat de aankondiging van eene goed vertaalde vertelling van Dickens niets anders dan eene aanprijzing kan zijn...
- Eene gemakkelijke manier van recenseeren...
- Ik recenseer niet, ik kondig maar aan...
- Nadat de heele wereld iets al gelezen heeft.
- Dacht gij dat? Ik wed, dat menigeen deze aankondiging

{==16==} {>>pagina-aanduiding<<}
eer leest dan het boekske zelf. 't Duurt lang, man! eer al de lezers onzer Leesgezelschappen een boek in handen gehad hebben...
- Maar vindt gij wezenlijk dat Station Mugby zoo mooi? Ik had nog al werk om den draad te vatten. Had ik vooraf zulk een klein résumé gelezen, als gij daar gemaakt hebt, zou 't misschien beter gegaan zijn...
- Lees het gerust nog eens!
- Antoniëlla beviel mij oneindig beter. Dat is een juweeltje.
- Meent gij dat?... Och toe, vertel mij iets van dat moois. Wat beviel u zoo?
- Het geheele stuk: vinding, inkleeding, stijl, taal, moraal, alles, van 't begin tot het einde!
- Ja? De moraal ook?
- Vindt gij die dan niet prachtig? Een onschuldig, engelrein meisje, bij wie zulk een verheven plan van zelfopoffering opkomt? Eene voorbeeldige jeugdige moeder, die het aangrijpt en zich zoo gelukkig gevoelt, als zij met hare vriendin den dood te gemoet gaat, om hare dotjes van kindertjes in 't leven te sparen? Is dat niet subliem?
- Dat wil zeggen ‘in 't leven sparen’ door opneming in een bedelaarsgesticht van den Staat. Lamartine zelf noemt het ‘een waanzinnig plan’, ‘een allergruwelijkst ontwerp’, ‘eene inblazing van den Booze’...
- Maar het edele hart, waarin het opwelt! De goddelijke gevoelens, die de moeder bezielen! Hoe is 't mogelijk, dat gij de zelfverloochening dier beide vrouwen niet bewondert...
- Om te bewonderen, zelfs om maar goed te keuren, moet men beginnen... we spreken immers over moraal?
- Ja wel, de zedelijke strekking, hier bij Lamartine de verheerlijking van zelfopofferende liefde...
- ... moeten we beginnen met aan te nemen, dat het doel het middel heiligt. Al is dit middel een samenweefsel van de grofste leugens, al moet het een dood onschuldigen persoon eer en leven laten verliezen, - in casu eene liefhebbende moeder van hare kinderen berooven, haar van eene afgrijselijke misdaad beschuldigen en op het schavot brengen, - 't doet er niet toe, 't is om die onnoozele kindertjes te redden; dat wil zeggen, om ze het brood van den Staat te laten eten, om ze door Barmhartige Zusters te laten opvoeden... Het doel is waarlijk zoo veel moeite niet waard; en het middel? 't Is tegennatuur-
{==17==} {>>pagina-aanduiding<<}
lijk, onmenschelijk. Ik zwijg van Antoniëlla en hare zelfbeschuldiging. Zij was krankzinnig, en in eene krankzinnige kon ook alleen zulk een plan opkomen, eene krankzinnige alleen het zoo cynisch ten uitvoer brengen. Maar, dat de moeder zelve er zich toe leent?...Ba! Ook zij moet eerst gek geworden zijn, voordat ze vrijwillig meêdoet, laat staan, zich gelukkig gevoelt in het vooruitzicht van eene onteerende doodstraf.
- Ik kan 't niet helpen; ik vond de idee verrukkelijk!
- Maar moest dan niet in 't brein van die Annunziata, eene uit de fijnste délicatessetjes samengeweven vrouwelijke figuur, - moest dan niet in haar brein opgekomen zijn, dat de smet, die zij zich liet aanwrijven, ten eeuwigen dage op hare tweelingen zou kleven? Dat hare lievelingen, als kinderen van eene geschavotteerde, met den vinger zouden nagewezen worden?
- Antoniella zou haar immers regtvaardigen, was de afspraak...
- De afspraak, ja! Bespottelijk! Alsof zulke rechters, die zulk een vonnis konden vellen op zulke dolzinnige gegevens, geloof zouden geslagen hebben aan de praat der geëxalteerde Antoniëlla! Hoe wilde ze ook die onschuld bewijzen, zij, die alles wat in 't voordeel pleitte van Annunziata krachteloos gemaakt had door hare in den beginne zoo hardnekkig volgehouden beschuldiging? Alsof de schuldbekentenis der veroordeelde zelve niet meer zou gegolden hebben, om de rechters bij hunne opinie te laten blijven, dan alles, wat hen kon overtuigen van als gekken geoordeeld te hebben!
- Zoo diep denken die eenvoudige vrouwen niet na...
- Laat de dichter ze niet nadenken, wilt gij zeggen; dat kwam ook niet in zijne kraam te pas.
- Precies! 't Is poëzie. Dat vergeet gij geheel en al!

Wer den Dichter will verstehen, 
Musz in Dichters Lande gehen. 

- Dat heb ik gedaan; een uitstapje naar de dichterlijke, dat wil zeggen: de verdichte wereld van Lamartine. Dacht gij, dat ik vergat met den dichter van Jocelyn te doen te hebben, toen ik Antoniëlla ter hand nam? En al had ik het vergeten; op bl. 3 zijn wij al midden in eene wereld, waar het wemelt van ‘typen van vrouwelijke schoonheid.’ 's Dichters land is hier ook Italië, het Koningrijk der beide Siciliën, kort voor en onder

{==18==} {>>pagina-aanduiding<<}
de restauratie, of Napels onder de Bourbons, als Lamartine er is. Een prettige tijd, dat jaar 1810 en daarvoor! Heerlijk voor Idyllen als die van Antoniëlla met hare geit! Maar daar bemoeit zich een dichter niet meê ... Italia la bella! ...

Italia! oh Italia! thou who hast 
The fatal gift of beauty... 

en, roef! we zijn in 't land, waar de citroenen bloeijen, waar alles mogelijk is! ... Voor de verbeelding van Lamartine is dit veld nog niet ruim genoeg: uit Marokko haalt hij Antoniëlla's moeder en later ook nog een broeder, die onmogelijk een kind van die moeder of van haar vader kan zijn... Evenwel, gij kunt niet zeggen, dat de dichter, die zulke flaters maakt, zich zelven in die uitgestrekte ruimte uit het oog verliest. Onwillekeurig dacht ik gedurig aan Mirecourt, den schrijver van Les Contemporains. ‘Lamartine,’ zegt hij, ‘poseert altijd;’ en dat doet hij hier ook. In 't begin van 't verhaal ziet gij onophoudelijk den schrijver, den Gezantschapssecretaris, den dichter-diplomaat ... Wat heeft zijn verblijf op de villa van Cicero, wat zijn bezoek in de vochtige spelonk, waar ‘de grootste schrijver der wereld’ zijne redevoeringen kwam opstellen, met Antoniëlla te maken?
- Die passage over Cicero vond ik juist zoo mooi!
- En Lamartine zeker de versche visch, in den vijver van den ‘grooten Consul’ 1) gevangen, zoo lekker! ... 't Verwondert mij, dat hij niet beschrijft met welke saus en hoe netjes hij ze at. Hij vertelt wel met welk water hij zich ‘verfrischt’ heeft. Maar nog sterker komt zijne ijdelheid, zijn onophoudelijk poseeren voor den dag, waar hij zich zelven den invloedrijken man laat noemen, waar Antoniëlla in zijne tegenwoordigheid verhaalt, wat zij nog maar alleen aan haar biechtvader heeft medegedeeld, en vooral, waar hij tegelijk met den pastoor in de gevangenis van Annunziata binnentreedt; hij, de reddende Engel, hij, de man, die bij den Minister te Napels de herziening van het bespottelijke vonnis bewerkt...
- Gij hebt toch geen plan, om zoo afkeurend over hem te schrijven?
- Waarom niet?

{==19==} {>>pagina-aanduiding<<}

- Over de Lamartine? Over een der grootste dichters van den tegenwoordigen tijd!?
- Hij vindt zich zelf misschien wel den grootste ... Maar wat zwarigheid? Omdat hij zoo groot is, omdat hij bij velen naam en gezag heeft, is het te eer zaak het publiek in te lichten... voor zoo ver het dit nog behoeft. Aan uw gunstig oordeel over Antoniëlla merk ik evenwel, dat dit nog wel degelijk het geval is...
- Ja, ik ben overtuigd, dat velen Antoniëlla beelderig, prachtig, verrukkelijk vinden. Alle jonge dames hebben het oorspronkelijke zeker reeds verslonden ...
- Wansmaak!
- Dank je wel! ... Maar ben je niet vreeselijk pedant? ‘Wansmaak’? En dat van zulk een diep gedacht en gevoeld gewrocht van een der grootste dichterlijke geniën! Ik zou haast gaan denken aan het summa petit livor...
- ... perflant altissima venti! ja wel! Ga uw gang maar! Maak u boos en dicht mij de bespottelijkste schrijvers-jaloesie toe! Vergelijk mij bij een hond, die tegen de maan blaft, of, nog mooijer, tegen de zon! Maar zal ik u eens wat zeggen? 't Gaat u als velen. Gij hebt u laten wegslepen door den vorm, den stijl, de taal ... gij hebt alleen met uwe verbeelding gelezen. Omdat gij den altijd poseerenden, grooten man voorbij zaagt, hebt gij de inkleeding zoo beelderig gevonden. 't Is ook niet onaardig, een allerbekoorlijkst wezen in eene bedelaarsgevangenis te vinden, dat zulk eene geschiedenis heeft, en dan op die geschiedenis zoo te kunnen influenceeren, dat zij eindigt met een gelukkig huwelijk.... Maar de vinding van het geheele verhaal van Antoniëlla? Gezocht en onwaarschijnlijk van 't begin tot aan 't einde. Afkomst, geboorte, kindsheid, alles buitengewoon; de geheel verlaten toestand der twaalfjarige weeze ondenkbaar; de gebeurtenissen, die aan haar plan voorafgaan, onnatuurlijk, onmogelijk; die wegvoering van het schavot - en hoe komt zij daar, daar zij toch niet gevonnisd is? - met wat er op volgt, avontuurlijk, dol, melodramatisch, hoe gij 't maar noemen wilt ... Neen, als zulke tooneelen te scheppen of op zulk eene wijze den knoop van een verhaal te verwarren en te ontwarren kunst is, kan ieder die kunst wel beoefenen en gemakkelijk romandichter worden.
- Zeg het toch niet hardop! Men zou u aan uw woord kunnen houden.

{==20==} {>>pagina-aanduiding<<}

- Ga uw gang! ... 't Beteekent niets op 't oogenblik een schema van zulk een verhaal te fingeeren... Daar, neem eene andere sigaar ...
- Prachtige koker! Beelderig borduurwerk!
- Een souvenir van een te vroeg gestorven vriend ... Maar daar heb je dien koker! Ik wil er dadelijk een romannetje à la Antoniëlla op maken...
- 't Zou wat wezen!
- Niets waard; als ik maar, even als Lamartine, geen acht behoef te slaan op waarheid en werkelijkheid, zelfs niet op waarschijnlijkheid of mogelijkheid, ben ik dadelijk in de wijde wijde wereld der fantasie en is er volstrekt geen kunst aan. De eigenaar van den koker heeft hem van zijn meisje, de dochter van een armen advokaat; hij zelf is natuurlijk schatrijk, mooi, geestig, een echte romanheld; ... hij heeft een mededinger, een aartsvijand, vroeger een boezemvriend. Bij zekere gelegenheid, op een bal, op een dollemansfeest, heeft hij in dien koker een briefje, een bewijsstuk voor het eigendomsrecht op een millioen, ... een processtuk of zoo iets ...
- Ha, ha! Eene mooije vinding!
- Onwaarschijnlijk in den hoogsten graad, maar daarom juist gepast voor dit soort van romans. Hij verliest den koker met het document, hij wordt hem ontstolen, hij is weg, en onze held doodarm. Zijn meisje moet hem bedanken,... voor pathetieke scènes stof in overvloed; hij gaat als koloniaal naar de Oost, wordt daar officier, ridder, een ware held, maar altijd arm en ellendig. Hij vindt zijn meisje, dat nu de dochter is van den Gouverneur-Generaal, terug, en - schaakt haar.
- Dat gaat beter, dat kan best. Er zijn meer advokaten zoo op Insulinde terecht gekomen...
- Houd u maar stil, 't avontuurlijke komt nog. Hij vlucht met haar naar Japan, wordt daar gevangen genomen en van zijn meisje gescheiden; hij lijdt vreeselijk, maar wordt gered door de dochter van den Taikoen, die doodelijk verliefd is op den mooijen Hollander. Zijn leven kan hij niet anders redden dan door deze prinses te trouwen; maar zijn aartsvijand is daar ook en wordt zijn verrader. Op het oogenblik der voltrekking van het huwelijk wordt hij gevangen genomen en in een akeligen kerker gestopt, aan honger en dorst en ongedierte ter prooi. Juist hebben de Geallieerden den slag bij Simonoseki gewonnen; de

{==21==} {>>pagina-aanduiding<<}
Gouverneur-Generaal eischt de uitlevering van zijne dochter en haar schaker, en hen te laten trouwen is de wijsste partij die hij kiezen kan; al is onze held zoo kaal als een kerkrot, de schoonpipa verdient geld genoeg...
- Is 't nu uit?
- Wel neen! De sigarenkoker moet nog bij den aartsvijand gevonden, deze ontmaskerd en gestraft worden. Niets gemakkelijker! Toevallig herkent de oppasser van onzen ridder (die, tusschen twee haakjes, al Majoor is bij keus, Adjudant van Z.E. en Commandeur van een paar orders) op Japan den verrader van zijn heer in een hoogen staatsdienaar van een der Daimio's; hij lokt hem aan boord van een Hollandsch schip, dat koers naar Java zet, en daar wordt de gewaande Japannees veroordeeld als escroc. Bij het doorsnuffelen van zijn goed wordt natuurlijk de sigarenkoker gevonden; en ook het briefje, dat alleen waarde had voor onzen held, is nog onder zijne papieren. Het verloren millioen komt dus aan den rechtmatigen eigenaar terug, en de titel van Generaal, met eene prachtige villa bij Arnhem, is het einde van het avontuurlijke leven van ons gelukskind...
- En de moraal van de fabel?
- Natuurlijk, moraal moet er in! ‘De deugd overwint’ of zoo iets... Of anders nog mooijer: maak den hoofdpersoon tot een zedelijken held, die niet alleen zijn vijand - 't spreekt van zelf: een zedelijk monster! - edelmoedig alles vergeeft, maar genade voor hem vraagt, hem verrijkt en weet te bewerken, dat hij de Japansche prinses trouwt; beide heeren zijn even oud, even mooi en even knap, en de dame heeft veel liever zulk een beminnelijken Hollander, dan al de Japansche aanbidders. Als de Taikoen er tegen heeft, kan men hem gemakkelijk laten doodgaan...
- Er is er ook, meen ik, onlangs een gestorven...
- Maar dan wordt het te waarschijnlijk. Neen, hoe onwaarschijn lijker hoe mooijer...'t onmogelijke is eigenlijk 't mooist. Ik wil u zoo zes concepties van Romans in een half uur geven; en daarom juist kan ik mij niet begrijpen, dat een Lamartine tot de uitwerking van zulk eene onmogelijke fictie komen kon. Hij rekende stellig op den wansmaak van zijn publiek. Om diezelfde reden heeft hij zeker het reeds avontuurlijke stuk nog sterker gekruid door horreurs, zooals die op het kerkhof, waar Antoniëlla gevonden wordt met ‘een halven talaro op den zoom van haar

{==22==} {>>pagina-aanduiding<<}
kleed’ - eene scène, onder 't verhaal waarvan aan Lamartine zij wel weder zal gebloosd hebben ‘evenals de slag van den scherprechter op de wangen van Charlotte Corday deze deed blozen nog na haar dood’...Vindt gij zulke vergelijkingen ook mooi ... even als die van de tegen de tralies opvliegende Annunziata bij eene tijgerin?
- Dat is vitten! Als gij zóó wilt, kunt gij vlekken in de zon vinden...
- Men behoeft geen vitter te zijn om die te vinden. Ik zou wel eens willen weten, hoe een jong meisje als Antoniëlla ...zij is NB! twaalf jaar oud, als zij haar vader verliest en op 's mans graf ‘het slachtoffer wordt van een allerschandelijksten aanslag’; zij is nog geen zestien, als zij haar subliem plan ontwerpt; - maar hoe zulk een jong, onervaren, in de eenzaamheid opgegroeid kind over haar eigen moeder-worden, - dat nooit gebeurd is! - en den beraamden kindermoord kan spreken, zoo gedetailleerd, als zij telkens doet, en toch hare engelreinheid bewaren!...Dit is hetgeen, waartegen ik mij ten sterkste verzet, dat de dichter de menschelijke natuur beleedigt en in zijne onmogelijke vrouwelijke figuren de meest tegenstrijdige eigenschappen bijeenvoegt. 't Zijn geen menschen, maar fantomen, fantasiebeelden, conventionele karakters uit een lang verleden tijdperk der litteratuur. Die geburinnen der beide ongelukkige waschvrouwen, met alle Napolitanen, die er bij behooren, zijn ongevoelige monsters; en de bewoners der Abruzzen weder echte herders en herderinnen uit de vorige eeuw, die tranen met tuiten storten, zoo sentimenteel, dat onze grootmoeders met hen zouden gehuild hebben, als zij ze ten tooneele hadden zien voeren ... Ik zal maar zwijgen van de vaderlijke regeering daar te Napels; 't is niet duidelijk of 't vóór of na de restauratie is, daar Antoniëlla's vader reeds in de herfst van 1810 bezwijkt; maar dat die regeering jonge meisjes uit het volk, die op het pas gedolven graf harer betrekkingen gevonden werden, als lichtekooijen liet oppakken, vonnissen en gevangen zetten, vooral, of daar rechtbanken denkbaar zijn, die op zulke gronden, als hier vermeld staan, tot levenslange gevangenisstraf veroordeelden, neem ik op gezag van den gewezen Gezantschaps-secretaris niet aan. 't Behoort bij het conventionele, dat alles laat samenloopen, om iemand tot in de diepste diepte van ellende te brengen en alle medelijdende en
helpende personen afweert, alle te hulp komende omstandig-
{==23==} {>>pagina-aanduiding<<}
heden buiten werking laat, totdat de door den dichter vooraf beraamde redding genaakt... Neen, weet gij waarvoor deze pennevrucht van den Franschen dichter bij uitnemendheid geschikt zou zijn?
- Ja, om gelezen en genoten te worden; en dat zal geschieden in weêrwil uwer veroordeeling.
- Dat vrees ik ook; maar als een componist om een Operatekst verlegen was, kon hij geen mooijer vinden. Lorenzo tenor, Antoniëlla sopraan, Annunziata alt...
- En de bas?
- De bas? Ja, neen... Lamartine kan er bezwaarlijk zelf bij...Maar dat behoeft ook niet! Laat den Doctor de rol vervullen als ‘invloedrijke’ man. Heerlijke bas!
- Maar die is al dood voor het begin van Antoniëlla's geschiedenis...
- Maakt niets uit. De Operadichter laat hem niet sterven maar geroofd worden door bandieten of, nog mooijer, door Barbarysche zeeroovers. In Marokko... heerlijk land voor operatooneelen! vindt hij dien broeder, die nu zoo kluchtig op het juiste oogenblik de redder van zijne zuster wordt; met dien broeder gaat hij haar zoeken, en zoo kan hij de man worden, die de schoone taak van Lamartine vervult, de Deus ex machina. Voor kooren is personeel genoeg. Napelsche waschvrouwen en lazzaroni, Barmhartige Zusters en die beeldschoone logées in de bedelaarsgevangenis, Barbarysche zeeroovers en Italiaansche bandieten...Dat tooneel in het dorp, waar die 49 schavuiten elkander doodschieten tot den laatsten man toe, en Antoniëlla met haar Lorenzo uit den kelder komen... o 't zou in eene Opera furore machen...
- Ik vond die passage zoo aandoenlijk.
- Dat is 't rechte woord! Vooral als gij den klemtoon zet op doen en ‘aandoc-nelijk’ zegt met een duidelijke ij...
- Ik zie wel, we worden het niet eens. Ik ben overtuigd, dat ik het Fransch lezende publiek aan mijn kant heb.
- Ik spreek 't volstrekt niet tegen, hoewel 't geen compliment is voor dat publiek. Ik ken dames genoeg, die zelfs in 't Fransch voor zulke lectuur bedanken. Eene enkele, die het las, vond het ‘afgrijselijk, ijsselijk naar!’ Bij eene Hollandsche vertaling gaat ook nog dat eigenaardige waas verloren, dat de litteratuur onzer naburen zoo aantrekkelijk maakt. Ik weet daarom volstrekt niet waartoe deze vertaling moest dienen. In mijn Leesgezelschap

{==24==} {>>pagina-aanduiding<<}
stel ik het zeker niet voor, uit respect voor den goeden smaak der leden. 't Is jammer, dat de ongenoemde vertaler zijn tijd en vlijt niet aan wat beters besteed heeft; hij schijnt slag van vertalen te hebben, want zijn Hollandsch is vrij vloeijend. Ik kon 't echter niet met het oorspronkelijke vergelijken...
- Dan hebt gij 't alleen in 't Hollandsch gelezen?
- Ja. Wat zou dat?
- Maar dan begrijp ik, waarom gij 't niet mooi vindt.
- Precies! In 't Fransch wordt veel geslikt, wat in 't Hollandsch smakeloos is. Wat bewijst dit voor den goeden smaak van ons? Maar al genoeg. Ik kies Dickens ver! Die geeft ons menschen van vleesch en bloed, met wie wij kunnen denken, gevoelen en willen, met wie wij kunnen lijden en strijden, liefhebben en gelukkig zijn.
- Alsof hij ons ook geen excentriciteiten en ondenkbare toestanden, onwaarschijnlijke verwikkelingen en schier onmogelijke uitkomsten geeft...
- In Station Mugby is niets van dien aard. Die ‘Jan’ uit de Restauratie is misschien de eenige persoonlijkheid, of liever die Restauratie zelve de eenige abnormaliteit, zooals gij bedoelt. Ik denk, dat Dickens de schoone gelegenheid voor eene scherpe satyre niet wilde laten voorbijgaan, en als zij verdiend is, is zij raak. Gebroeders Barbox konden er in allen gevalle uit leeren hoever de winzucht en de eigenbaat kunnen gaan. Ik dank den vertaler van Antoniëlla niet, maar Mevrouw van Westrheene wel, dat zij zoo goed van hare taak zich heeft gekweten. Het moeijelijke van Dickens taal in 't Hollandsch over te brengen mag wel hierbij in aanmerking genomen worden.
- Ik lees hem veel liever in 't origineel. De beste vertaling geeft zijne fijne humoristische zetten en geestige opmerkingen nooit geheel terug.
- Verstaat gij hem altijd?
- Dat wil ik niet zeggen. Ik geloof, dat geen enkele Hollander dit zeggen kan, en twijfel zelfs of alle Engelschen hem altijd begrijpen...
- Dan steekt er te meer eer in, eene vertaling te leveren, die zich zoo prettig lezen laat en zoo veel fijns ons geeft als deze van Station Mugby. Ik heb het boekske reeds tweemaal gelezen; maar zou niet gaarne Antoniëlla nog eens ter hand nemen.
- En ik dweep er meê! Ik vind het poëzie van 't echte water!
- 't Spijt mij voor u!

{==25==} {>>pagina-aanduiding<<}

- Nu adieul Als gij uwe aankondiging af maakt in den geest, zooals gij tegen mij over Lamartine gesproken hebt, zal men u verwijten, dat gij geen gevoel hebt voor poëzie, geen eerbeid voor gevestigde reputatiën en u ook al niet ontziet oude godheden van hare troonen te rukken...
- Zooals de Spectator zegt, dat aan onzen tijd ten laste gelegd wordt? Welnu, dan ben ik van onzen tijd. Ik heb alleen eerbied voor wat waar en schoon en goed is. Al zat Lamartine op zes troonen, zijne Antoniëlla vind ik noch waar, noch schoon, noch goed. Compliment aan het geëerde publiek, dat mij hierom hard vallen wil.
Kampen, Augustus 1867.
J. Hoek.
DE OUDSTE STADRECHTEN VAN ZWOLLE. Academisch Proefschrift door Dr. G.J. Dozy. Zalt-Bommel bij H.J. van de Garde. 1867. Prijs ƒ 1,50.
Thans, nu de dissertaties, specimina of hoe de stukken anders mogen heeten van hen, die promoveren, veelal in 't Hollandsch worden geschreven, is het, dunkt mij, pligt, ze, al is het met een kort woord, in de Nederlandsche tijdschriften aan te kondigen. Toch geschiedt dit niet altijd. Ik voor mij acht het voegzaam, omdat ik, hieromtrent in meening verschillende met hem, die dergelijke stukken voor 't werk van den hoogleeraar aanziet, het er voor houd, dat, zoo al eene dissertatie doorgaans geen geheel oorspronkelijk stuk van den schrijver is, er toch steeds iets oorspronkelijks van hem in is.
Bovenstaande gedachte in toepassing trachtende te brengen, vestig ik de aandacht der lezers van dit tijdschrift op het proefschrift, waarmede de heer G.J. Dozy in Junij 1867 den graad van Doctor in de letteren heeft behaald. De titel is: ‘De oudste stadrechten van Zwolle.’ Na op blz. 29 vlg. te hebben medegedeeld, wat hem tot het uitgeven van deze handschriften heeft bewogen, en er aan te hebben toegevoegd, hetgeen tot regt verstand der zaak kan dienen en hoe hij zich van zijne taak heeft pogen te kwijten, laat de heer Dozy de stadrechten zelve volgen. Wat zij behelzen, kan hier natuurlijk moeijelijk worden vermeld. Wie het verlangt te weten, leze het werk, waarvan toch stellig eenige exemplaren in den handel zijn gebracht. Doch niet verzwegen mag worden, dat de heer Dozy het verstaan van den tekst zeer heeft bevorderd door dien met een zeker aantal verklaringen of aanteekeningen te begeleiden.

{==26==} {>>pagina-aanduiding<<}

Teregt heeft de uitgever m.i. begrepen, dat er aan het werk eene inleiding moest voorafgaan. Daardoor alleen toch kan hij ook op de belangstelling rekenen van hen, wier studiën of dagelijksche bezigheden hen nimmer met ‘stadrechten’ in aanraking brengen. Mag ik over die inleiding eene enkele opmerking opperen, dan is het deze, dat ik ze uitvoeriger had gewenscht. Er is in de laatste twintig jaren, zoowel in Duitschland als in Frankrijk en elders, zooveel uitgekomen over den regtstoestand der Germaansche volkeren in de Middeleeuwen, dat, naar het mij toeschijnt, te groote beknoptheid op dit veld aan de duidelijkheid en volledigheid in den weg moet staan. Doch ik herinner mij, dat ik eene aankondiging, geene beoordeeling wil leveren. Laat mij dan liever zeggen, wat de inleiding behelst. Zij behandelt de regtsinstellingen der Saksen en Friezen, bij wie het Frankische leenstelsel niet dan langzaam en in geringe mate ingang vond; zij spreekt verder over de opkomst der steden in Overijssel en aangrenzende gewesten, alles ten bewijze, dat in deze punten in de noordoostelijke gewesten een andere gang van ontwikkeling is geweest, dan in Holland. Het behoeft zeker niet te worden vermeld, dat aan den voet der bladzijden voortdurend wordt verwezen naar de bronnen zelve of naar de geschriften van Waitz, de Geer en anderen, die zich op dit gebied aan nasporingen hebben gewijd.
Eenigermate verwonderd heeft het mij, den naam van Roth nergens te hebben aangetroffen, die immers in vele opzigten steeds de tegenhanger van Waitz is.
Groningen, 1867.
Dr. J.A. Wijnne.





II. Godgeleerdheid.

GODSDIENST EN WETENSCHAP. Toespraak gehouden bij de herinnering aan het vijftig-jarig bestaan van het Koninklijk Seminarium tot opleiding van godsdienstleeraren bij het evangelisch luthersch kerkgenootschap in de Nederlanden, door Jhr. Mr. J. de Bosch Kemper, President-Curator van gemeld Seminarium, den 25sten Junij 1867. Amsterdam, E.S. Witkamp. 1867. 63 blz. Prijs ƒ 0,50.



ZESTAL LEERREDENEN van V.R. Sikkes, Pred. te Oude-Schild op Texel. 's Hertogenbosch, Gebr. Muller. 1867 117 blz. Prijs ƒ 1,25.



HET WEZEN DER THEOLOGIE. Brief aan den Hoogleeraar P. Hofstede de Groot, door D. Chantepie de la Saussaye. Rotterdam, E.H. Tasscmeijer. 1867. 76 blz. Prijs ƒ 0,50.
Ziedaar een feestrede, een bundeltje preken en een stuk van een wetenschappelijke discussie! Gij wilt weten, wat mij

{==27==} {>>pagina-aanduiding<<}
heeft bewogen om deze drie geschriften als in éénen adem te noemen? Ik moet eerlijk bekennen, dat de naaste aanleiding daartoe moet worden gezocht in het feit, dat ik ze te gelijkertijd ter aankondiging in dit tijdschrift ontving. Of er dan volstrekt geen verband is op te merken tusschen den inhoud dezer werkjes? Die vraag zal wel niemand ontkennend beantwoorden, die op de verschillende titels naauwkeurig heeft acht geslagen. De hier behandelde onderwerpen zijn naauw aan elkander verwant. Ongetwijfeld mogen wij in een ‘zestal leerredenen’ en in ‘een wetenschappelijke discussie over het wezen der theologie’ zeer veel verwachten dat op ‘Godsdienst en wetenschap’ regtstreeks betrekking heeft.
Doch hoe ook door eenheid en zamenhang der in behandeling gestelde onderwerpen verbonden; daar is toch een verbazend groot verschil tusschen de feestrede, den preekbundel en den brief. Trouwens, dat kon wel niet anders, waar wij in het genoemde drietal gedachten lezen van de heeren: J. de Bosch Kemper, V.R. Sikkes en D. Chantepie de la Saussaye. De geestes-richting van den eerst en van den laatstgenoemden is genoegzaam bekend. De heer Sikkes is lid van de ‘middenpartij.’ Tamelijke verscheidenheid van kleuren alzoo. Bovendien: elk boekje heeft zijne eigenaardige geboortegeschiedenis. Het eerste en laatste werden maar half uit vrije beweging geschreven; natuurlijk waren er zeer uiteenloopende motieven in het spel. Alleen de heer Sikkes was geheel vrij in zijn schrijven, althans vrij in den vulgairen zin van het woord, maar hij behoort dan ook tot de middenpartij, die van oudsher het leerstuk van den ‘vrijen wil’ heeft verdedigd.
Met de tijden wisselen de behoeften. Wat nu eigenlijk overbodig is en waartoe in onze dagen allerminst zou worden besloten, was in het begin dezer eeuw goed te keuren, en als een welkom St. Nikolaas-geschenk van koning Willem I te beschouwen; ik bedoel de oprigting van het Luthersch seminarium te Amsterdam, volgens koninklijk besluit van 5 December 1816. Tot op dien tijd moesten de aanstaande predikanten der luthersche gemeenten in Nederland hunne wetenschappelijke opleiding ontvangen aan de een of andere luthersche akademie in Duitschland, want aan de hoogescholen der hervormden in Nederland was voor hen, anti-gereformeerden, geen plaats, zoowel volgens hun eigen oordeel, als volgens dat hunner andersdenkende landgenooten. Nu, terwijl b.v. een voor-
{==28==} {>>pagina-aanduiding<<}
malig luthersch hoogleeraar, zonder zijne confessie te hebben afgezworen, de aanstaande predikanten der gereformeerden in Nederland tot bruikbare schriftverklaarders helpt vormen; nu was er welligt een eenvoudiger middel te vinden, om in de behoeften der lutherschen aan eigen, in 't vaderland opgeleide predikanten, te voorzien, dan de oprigting van een afzonderlijk Seminarie. Die oprigting heeft intusschen plaats gehad. Het Seminarium der Evangelisch-Lutherschen bestaat te Amsterdam. En zijne opheffing zou moeite kosten. We zullen dan ook, vrees ik, nog wel geruimen tijd de versnippering der wetenschappelijk-theologische krachten in ons vaderland moeten aanzien, voordat zij zich, ten nutte van het hooger onderwijs, in één stevig ligchaam vereenigen. Voorloopig gaat nog elke inrigting van hooger onderwijs rustig voort met de periodieke herdenking van haar verleden en haar hopen op een toekomst. Zoo ook het Seminarium der Evangelisch-Lutherschen in Nederland. Het halve eeuwfeest zijner stichting kon worden gevierd, reeds in December des vorigen jaars. Doch een anderen dag had men daartoe gekozen en wel den 25sten Junij. Toen was het juist vijftig jaren geleden, dat het
‘collegie van vijf Curatoren door den Koning benoemd,’ zijne eerste vergadering hield. Tegen dien dag werden de luthersche Seminaristen en hunne vrienden ter feestviering zamengeroepen. Bij die ‘broederlijke bijeenkomst’ zelve hebben wij hier niet stil te staan. Alleen hare opening trekt onze aandacht. Zij was opgedragen aan den President-Curator van het Seminarie, den oud-hoogleeraar de Bosch Kemper. Niet zonder aarzelen betuigt deze, die taak te hebben aanvaard. Dat zij intusschen op uitnemende wijze zou worden volbragt, daaraan heeft vooraf zeker niemand getwijfeld, en daarvan hebben allen zich kunnen overtuigen, die zich onder de auditores mogten scharen. Wie dit voorregt moesten missen, hebben een zeker niet volledige, maar daarom niet minder gewaardeerde vergoeding ontvangen in de uitgave van het gesprokene. Wij kunnen nu lezen, hoe de redenaar in zijne feestelijke toespraak ‘de herinnering aan het 50jarig bestaan van de Kweekschool tot opleiding van godsdienstleeraars bij het Evangelisch-Luthersch Kerkgenootschap in Nederland, aan de wetenschap der zamenleving’ verbond, en hoe hij de ‘zorgen voor onderwijs en kerk beschouwde in het geschiedkundig verband van Godsdienst en Wetenschap, dat zich in den loop der eeuwen geopenbaard heeft.’

{==29==} {>>pagina-aanduiding<<}

Met de afwijzing van ‘de populaire beschuldiging: Wat heeft de godsdienst met de wetenschap te maken?’ kwam de spreker van zelf tot de behandeling van het gekozen onderwerp, waarbij hij zich ten doel stelde aan te toonen, hoe naauw en onverbreekbaar het verband is tusschen godsdienst en wetenschap. De geschiedenis der menschheid drukt haar zegel op de waarheid der woorden: ‘De vermogens van den mensch mogen velen zijn, de mensch zelf is één ondeelbaar geheel, één individu, waarin de ontwikkeling, die hij door verstand en wetenschap verkregen heeft, niet van zijn godsdienstig geloof kan afgescheiden worden.’ Zij leert dan ook overtuigend, ‘dat godsdienst aan de eene, en wijsbegeerte en wetenschap aan de andere zijde elkander voortdurend volmaakt hebben.’ Op boeijende wijze wordt die stelling nader toegelicht en ontwikkeld, gelijk dit alleen mogelijk is voor den man, die met zijn ruimen blik het geheele veld der geschiedenis overziet en daarbij niet denkt aan een dor ‘verhaal der gebeurtenissen,’ die eenmaal hebben plaats gehad, maar voor wien de geschiedenis is: ‘van de zijde van God (beschouwd) openbaring van zijn eeuwig leven in tijd en ruimte, werking van zijn welbehagen, bestuur van vele omstandigheden tot één doel, - mededeeling van zijn wijsheid, van zijn wil, van de kracht zijner liefde, in één woord uitstorting van zijn geest in de harten der menschen, altijd in den onveranderlijken regel zijner natuurlijke en zedelijke wereldorde, - en van de zijde der menschen eene openbaring in de feiten der geschiedenis van het goede, dat tot ontwikkeling kwam, en van het onvolmaakte en zondige, dat nog niet in tijd en ruimte overwonnen werd, omdat de menschen het oog voor de waarheid en het hart voor het heilige gesloten hielden.’
Het ‘vlugtig overzigt van de geschiedenis van godsdienst en wetenschap,’ naar des redenaars frissche en krachtige beschouwing der dingen hier gegeven, bl. 8-19, kan moeijelijk in eenige regelen worden zamengevat. Het verdient in zijn geheel gelezen en herlezen te worden. Eerst dan zal men mogen medespreken over het regt des schrijvers, om uit het verleden deze stelling voor de toekomst af te leiden: ‘De godsdienst en de wetenschap zijn in Gods wereldbestuur bestemd om, in vereeniging met elkander, de zamenleving te volmaken.’ Maar, heet 't verder, ‘om elkander krachtdadig te ondersteunen moeten kerk en school elk op haar gebied volkomen vrij zijn.’ Hoe schoon deze laatste

{==30==} {>>pagina-aanduiding<<}
stelling ook klinken moge, wij kennen de kwade praktijken en valsche theoriën waartoe zij kan leiden; doch voor dezen behoeft men niet te vreezen, zoolang zij ontwikkeld en toegepast wordt in den geest van de Bosch Kemper. Vrijheid wil hij laten aan kerk en school, niet opdat de wetenschap vooruitgaan en de kerk onveranderlijk blijven zou, of opdat dezelfde persoon als wetenschappelijk man liberaal, in dienst der kerk daarentegen orthodox zou kunnen zijn; maar opdat de godsdienst in hare ontwikkeling niet door ‘wetenschappelijke eenzijdigheid’ worde belemmerd en opdat de wetenschap ongehinderd ‘de godsdienst in haar leven, de kerk in hare volmaking’ ondersteune. De godsdienst mag niet de wetenschap, de wetenschap niet de godsdienst overheerschen; aan beiden moet men 't regt laten om zich vrij te ontwikkelen. Dan zullen zij, gelijk ‘al het ware en al het goede’ elkander ondersteunen. Dien wederzijdschen steun kunnen wij, menschen, niet missen, daar wij noch de eene noch de andere kunnen prijsgeven, want: ‘tusschen de polen van godsdienst en wetenschap beweegt zich het leven der menschheid, altijd hooger en altijd breeder.’
Een feestrede heeft de heer Bosch Kemper gehouden, die ongetwijfeld veel indruk gemaakt heeft op zijne hoorders en menigen lezer nog verkwikken zal, die bij den overvloed van realistische en materialistische beschouwingen, waarmede wij zoo ruimschoots in onzen tijd worden overladen, een krachtig, degelijk, met overtuiging uitgesproken woord begeert over den naauwen zamenhang van godsdienst en wetenschap, omdat hij noch de eerste aan de laatste, noch de laatste aan de eerste ten offer kan brengen.
Maar de redenaar mogt zich niet bepalen tot het vrij, en bovendien zoo uitnemend goed gekozen onderwerp; de gelegenheid, die hem het woord deed voeren, legde hem als van zelve de verpligting op, om de geschiedenis van het vijftigjarig seminarium in herinnering te brengen. In de korte schets dier geschiedenis wordt tevens een regtmatige hulde gebragt aan velen, die zich jegens de Luthersche kerk in Nederland verdienstelijk hebben gemaakt, of nog immer met ijver voortgaan op dien weg. Aan het slot komt nog een opwekkend woord tot ‘Heeren proponenten en tegenwoordige kweekelingen’ van het seminarium, maar dat wel ter bemoediging van alle aanstaande en werkzaam zijnde predikanten in Nederland gesproken mag heeten.

{==31==} {>>pagina-aanduiding<<}
Wat eindelijk de twintig bladzijden ‘Aanteekeningen’ betreft, deze hadden naar 't mij voorkomt, zonder eenige schade aanmerkelijk verminderd kunnen worden, al hebben zij voor een deel hare waarde.
Prof. de Bosch Kemper heeft een ernstig pleidooi voor het regt der godsdienst naast de wetenschap geleverd. Maar dit mag ons niet verleiden om met blinde ingenomenheid alles te begroeten, wat zich als vrucht der godsdienst, of als geschikt om haar aan te kweeken, komt aanmelden. Voorzigtigheid komt hier vooral te pas, omdat de markt in den regel overvoerd is....niet zelden met waren van zeer verdachte qualiteit en herkomst. Aan ‘preken’ b.v. is nimmer gebrek. Nu zal ik niet beweren, dat geen dezer opstellen, waarvan het publiek gedurig wordt voorzien, een zuivere vrucht der godsdienst mag heeten, of bijzonder geschikt om godsdienstig leven te vormen en aan te kweeken. Maar veel minder nog durf ik de uitgave van zoo vele leerredenen, als er werkelijk verschijnen, in het belang der godsdienst achten. Daar is hier veel kaf onder het koren. Wat heeft tot de uitgave geleid? is dan ook hier vooral een zeer gewone en geoorloofde vraag. Meestal zijn de schrijvers of uitgevers zoo goed, hunne lezers op den regten (?) weg te helpen.
Ook de heer Sikkes heeft, naar 't schijnt, begrepen, toen hij een Zestal Leerredenen in 't licht zond, dat men zijn bundeltje naar 't waarom der geboorte zou kunnen vragen. En hij heeft bij voorbaat een antwoord gegeven. ‘De reden,’ zegt hij, ‘waarom deze toespraken in 't licht gezonden worden, is gelegen in de tegenwoordige tijdsomstandigheden en geenszins in den toeleg, om de reeds bestaande tallooze preêkbundels met één' te vermeerderen.’
Die toeleg zou anders een vrij onschuldig spel kunnen verraden. Maar de heer Sikkes heeft gelijk, dat hij zich niet met een dergelijk spel wil inlaten, nu ‘de tijdsomstandigheden’ - het bijvoegelijk naamwoord ‘tegenwoordige’ schenken we gaarne, als volkomen overbodig - werk genoeg verschaffen. Welke tijdsomstandigheden hier zijn bedoeld, kon voorloopig nog onzeker blijven, indien ze niet nader werden omschreven. Doch we behoeven niet te raden en te denken aan cholera, veepest, koloniale kwesties of dergelijke; Sikkes heeft zijne bedoeling duidelijk gemaakt in de volgende woorden: ‘Wij leven in dagen,

{==32==} {>>pagina-aanduiding<<}
waarin de grootste ongerijmdheden en het zonderlingste misverstand alom van de daken gepredikt worden. Zich zelven en der schare in 't algemeen heeft men sints lang weten diets te maken, dat er op godgeleerd en kerkelijk gebied slecht twee partijen regt van bestaan hebben, te weten: de orthodoxie aan de eene en de moderne rigting aan de andere zijde. Verklaarden steeds de meesten, zoowel voorgangers als gemeenteleden, zich met dit alternatief niet te kunnen vereenigen, van weêrszijden haalde men medelijdend de schouders op en dacht de dusgenaamde middenpartij niet beter te kunnen tot zwijgen brengen, dan door haar eenvoudig te negéren - 't accent is toch niet bij ongeluk verschoven? - of van uit de hoogte telkens op haar neêr te zien.....Wij gelooven, daarom spreken wij.....’
Waarlijk, 't misverstand is zonderling, de ongerijmdheid is kolossaal. De verwarring op godgeleerd en kerkelijk gebied moet in ons Nederland wel grenzenloos zijn, als er een preekbundel noodig is om het bestaan te bewijzen van een partij, waartoe ‘de meesten, zoowel voorgangers als gemeenteleden’ behooren. Vreemd niet waar, dat niemand uit die groote massa vroeger te voorschijn is getreden met een attestatie de vita? Maar de Kerkelijke Courant dan? Maar Waarheid in Liefde? Maar Geloof en Vrijheid? Zou er niets van dat alles op Texel komen? Laat 't u niet wijs maken. Bedenk veeleer dit, dat 't nu eenmaal een eigenschap der middenpartij is om te wanen, dat zij wordt miskend en zonder reden dood verklaard. 't Is in mijn oog de vloek, die van Godswege rust op het tweeslachtig, sukkelend leven dier partij, dat zij voortdurend wordt gekweld door twijfel aan haar eigen bestaan. Want zonder dien twijfel zouden niet gedurig hare volgelingen - en daaronder zoovele voortreffelijken in den lande, mannen aan wie kerk en wetenschap veel zijn verpligt! - met de, naar ik althans onderstel, ernstig gemeende verzekering optreden, dat zij er ook nog zijn. Wel uiterst zwak moet het leven wezen, dat langs dien weg genoodzaakt is getuigenis van zijn bestaan af te leggen!
Intusschen wordt ons hier voorgelegd: een bundeltje tijdpreken van het standpunt der middenpartij, bestemd om deze wat beter te doen kennen en waarderen; zoo verzekert ons de heer Sikkes. Edoch, zijn Zestal Leerredenen doet u niets van een dergelijke bestemming vermoeden. Neem 't Voorwoord weg en niemand,

{==33==} {>>pagina-aanduiding<<}
die ooit op 't denkbeeld zal komen, om te zeggen: ‘lees die preken eens, dan kunt gij zien, dat er tusschen de orthodoxen en modernen nog een flinke middenpartij bestaat en wat deze wil.’ Zij zijn vrij wel kleurloos. Ik neem dat woord volstrekt niet in een ongunstige beteekenis en bedoel er slechts mede, dat geen rigting ergens zoo duidelijk doorstraalt of op den voorgrond is gedrongen, dat andersdenkenden daaruit regtmatige aanleiding kunnen nemen om zich te ergeren, of niet gesticht naar huis te gaan. Slechts voor zoover er iets van rigting merkbaar is - en dat is uiterst zelden 't geval - blijkt de hier gevolgde die der ‘middenpartij’ te zijn. Modernen zullen zich evenwel daaraan als hoorders of lezers in 't minst niet ergeren, tenzij zij zich stooten aan de oude terminologie, waar Jezus' naam wordt genoemd, maar daaraan zijn zij welligt reeds sedert lang door hunne later modern geworden predikanten gewoon. Aan orthodoxen kan het bundeltje niet bevallen, omdat zij zich ergeren aan 'tgeen zij niet hooren. Overigens zullen zij hier niet vele steenen des aanstoots vinden.
Zou 't dan niet waar zijn, dat de heer Sikkes tot de middenpartij behoort? Ik zie niet in, waarom wij hem deze eer niet zouden gunnen, daar hij er zoo blijkbaar op gesteld is. Maar een andere vraag is het, of hij wel in ernst heeft gemeend, dat zijn zestal een geschikt middel is om zijne ‘partij’ te doen kennen en waarderen? En daarvan geloof ik niets. Misschien is mijn ongeloof alleen 't gevolg van het ‘bodemlooze scepticisme’, waardoor de moderne rigting zich heet te kenmerken, naar 't oordeel van sommigen, wier juistheid van blik volgens hunne eigene verzekering boven bedenking verheven is.
Wat dan tot de uitgave dezer leerredenen heeft geleid? - Ik weet 't niet.
Laat ons de Leerredenen van Sikkes beschouwen, buiten het would-be-getuigenis ten gunste der middenpartij. Zij zijn zes in getal, netjes gedrukt, wel niet op zóó stevig papier en zóó helder als de toespraak van de Bosch Kemper, maar toch goed. Zij zijn allen gemaakt naar één model: een inleiding; de tekst; opgave van het thema, ontleend aan, of gekozen naar aanleiding van den tekst; mededeeling van de schets; verklaring van den tekst; uitwerking van het thema in zijne verschillende deelen; toepassing. De tekstverklaring is van ongelijkmatige lengte; mitsdien geldt 't zelfde van de ontwikkeling der hoofdgedachten; want veel verschil in de

{==34==} {>>pagina-aanduiding<<}
lengte der leerredenen in haar geheel genomen, is er niet. Zij komen ook hierin overeen, dat de zalvende e veel te dikwerf aan 't woord komt, in uitdrukkingen als: uit den aard der zake; 't welk hem... te beurte viel; als de stemme Gods; men vermoordt zijne ziele; gelijk een rotse van graniet; naar de plaatse van rust; van alomme; de stralen zijner liefelijke zonne enz. Ook hierin, dat er van tijd tot tijd leelijke woorden en spreekwijzen worden gebezigd, als: een tijdperk, dat reeds door de zee der vergetelheid verzwolgen is; zoodat de Apostel 't pligt en post rekende; nieuwigheidsleeraar; Israëller; woestelijk afbreken; de heraut, die voor den Christus henenging; de zon, die elken morgen aan 's hemels transen verrijst; onweders, die boven onze hoofden stonden los te barsten; het stoffelijk gewaad, ten wiens behoeve; onze kortstondigheid enz. Maar die fouten zijn niet talrijk genoeg, om bij uitwissching de reëele waarde der leerredenen veel te doen stijgen.
De aangesproken personen heeten in den regel - en dat wil hier zeggen: zeer dikwijls - ‘T.!’, enkele malen: ‘Gel.!’ of ‘M.A.!’ Soms dragen zij den naam der oud-kerkelijke firma: ‘Brs. & Zs.’
De behandelde onderwerpen zijn genoemd in de opschriften: 1o. De liefde het wezen des christelijken geloofs, naar Gal. 5:6. 2o. De mensch tegenover den dood, naar 1 Sam. 20:3c. 3o. Lijden en godsdienst, naar Job 2:10b. 4o. Waarom schreef Jezus niet? naar Joh. 8:6b. 5o. Gods weldadigheid eene aanmaning tot lofverheffing, naar Ps. 103:2. 6o. Het bruiloftskleed des christens, naar Mat. 22:12a.
Hier en daar verraadt zich de zucht naar ‘mooije woorden’ en wat knal-effect; doch niet hinderlijk veel. In den regel is 't gezonde taal en zijn de gedachten goed. Dat de bijbel met 't vierde Evangelie, of 't vierde Evangelie met den bijbel wordt verward - zie b.v. bl. 27 - en dergelijke dingen, moeten wij onopgemerkt laten, omdat zij tot de vrijheden der middenpartij behooren. Ieder heeft op zijn standpunt regt van spreken.
Wilt gij weten wat 't karakteristieke is van Sikkes' Leerredenen? 't Is mij niet mogelijk dit te zeggen. Ik heb er niets eigenaardigs in gevonden. 't Zijn preken zoo als er duizenden zijn. Ze schitteren niet, ze zijn niet slecht te noemen. Ze boeijen niet, ze zijn niet vervelend. Zijt ge aan iets bijzonders gewoon, dan zullen ze u onvoldaan laten. Zijt ge tevreden met 't middelmatige,

{==35==} {>>pagina-aanduiding<<}
in den goeden zin van het woord, dan zullen ze u genoegen verschaffen. Ontstichten zullen ze u niet. Of ze uw hart waarlijk verheffen, uw geloof steunen, uwe hoop verlevendigen, uwe liefde vermeerderen zullen? 't Is mogelijk; neem er de proef van; bederven zullen ze u zeker niet. Voor noodeloozen omhaal van geleerdheid behoeft ge niet te vreezen; evenmin voor ketterjagt, polemiek jegens andersdenkenden of dergelijke onhebbelijke eigenschappen van vele zoogenaamde christelijke toespraken, die van tijd tot tijd in druk verschijnen. Overigens kunt ge, naar ik meen, zonder hinder dit Zestal Leerredenen plaatsen onder de adiaphora in het rijk der stichtelijke lektuur.
De heer Sikkes heeft beproefd ons op het terrein der ‘middenpartij’ te brengen. Zijn Voorwoord daargelaten, gaf hem zijn geschrift nagenoeg volstrekt geen regt daartoe. Toch keeren wij nog eenmaal naar zijne verklaring dienaangaande terug, omdat we nu inderdaad de lusthoven dier kolossale partij worden binnen geleid. Haar gebied schijnt verbazend uitgestrekt. Tot haar behooren, zegt Sikkes: ‘de meesten, zoowel voorgangers als gemeenteleden.’ En waarlijk, men kan zich van de getalssterkte dezer partij niet ligt een te overdreven voorstelling vormen, indien zij bestaat uit allen, die zich in de wetenschappelijke en godsdienstige wereld bewegen tusschen de beide ‘uitersten’: orthodoxie en moderne rigting. Allen, die niet verklaren: ‘ik ben orthodox,’ in confessionelen zin, of: ‘ik ben modern.’ Welk een bende! Daar hebt ge beoefenaars der wetenschap, ernstige mannen, die zich noch met streng orthodoxe, noch met zuiver moderne begrippen en beginselen volkomen kunnen vereenigen. Wetenschappelijke twijfel doet hen 't midden houden tusschen de beide ‘uitersten.’ Daar hebt ge zoogenaamd wetenschappelijk gevormden, die niet orthodox genoeg werden opgevoed, of te veel hebben gestudeerd om orthodox te blijven, doch te weinig om zich in de gedachtenwereld der modernen, waarin zij niet als kinderen onwillekeurig werden groot gebragt, vrij te bewegen. Gebrek aan wetenschappelijken zin doet hen veiligheidshalve - natuurlijk zonder dat zij dit ooit erkennen - den ‘gulden middenweg’ betreden, 't geen voor hen zooveel zeggen wil als: spelen met de wetenschap, losbandig vrij zijn in 't aankleven en omhelzen van allerlei gevoelens, al naarmate de tijdsomstandigheden, of de personen met wie zij in aanraking komen, dit medebrengen, opdat zij geen

{==36==} {>>pagina-aanduiding<<}
mal figuur maken. Daar hebt ge voorts echt vrome zielen en zieltjes, die eerbiedwaardige gemoedsbezwaren hebben tegen vele godsdienstige voorstellingen van orthodoxen, zoowel als van modernen. Zij houden het midden, om in opregtheid en langs eerlijken weg de behoeften van hun hart te bevredigen. Daar hebt ge al verder een onafzienbare menigte, die zamengesteld is uit menschen, wier godsdienstig leven te sterke eischen laat hooren om hen in volslagen onverschilligheid te doen vervallen, maar te zwak is om hen aan te moedigen tot 't doen eener zelfstandige keus tusschen orthodoxie en moderne rigting. Zij voeden zich met een godsdienstig eclectisme en sluimeren zacht, terwijl het scheepje hunner godsdienstige kennis en overtuiging de vlag der middenpartij in top heeft geheschen.
Overtuiging en gebrek aan overtuiging, wetenschappelijke bezwaren en gebrek aan de mogelijkheid om wetenschappelijke bezwaren te leeren kennen - zij vormen ‘de meesten, zoowel voorgangers als gemeenteleden’ tot één welgesloten geheel, dat onder den naam van middenpartij zich staande zoekt te houden, geducht voor den vijand door zijne meerderheid en.........
Zij vormen één wel gesloten geheel. Zou dat waar zijn? Gelukkig niet; want dan zouden wij geen achting meer kunnen hebben voor geleerden en vromen, die met den ernst der heilige overtuiging zich verzetten tegen hetgeen op godgeleerd en godsdienstig gebied van orthodoxe en moderne zijde wordt gepredikt en beleden. Gelijk, helaas! geld en domheid de gelederen der ‘orthodoxie’ versterken; en in de Jan Rap's natuur het leven van vele ‘modernen’ zijne beschrijving vindt; zoo is wetenschappelijke en godsdienstige halfheid de juiste karakteristiek van de - of hoeveel der? - meesten van de ‘middenpartij.’ Maar boven geld en domheid, Jan Rap's natuur, en wetenschappelijke en godsdienstige halfheid, staat een eerlijk, eerbiedwaardig verschil van beginselen. Laat ons dan de geesten niet tellen, maar wegen!
Daar is geen ‘middenpartij,’ tusschen ‘de orthodoxie aan de eene en de moderne rigting aan de andere zijde;’ óf, zoo zij bestaat, is 't onmogelijk hare grenzen aan te wijzen. Eén welgesloten geheel vormt zij allerminst. Die tot haar heeten te behooren, zijn 't er zelf niet over eens, of er onderlinge aansluiting mogelijk is. Ik spreek niet van de paria's, maar van de edelen. Ge verlangt een bewijs? Ik kan er u een geven, dat sprekend is.

{==37==} {>>pagina-aanduiding<<}

Ge weet hoe de Groningsche Hoogleeraar Hofstede de Groot eenmaal onder de hoofden der liberalen in Nederland werd gerekend, maar nu sedert eenige jaren, zonder van vaandel gewisseld te hebben, tot de bestrijders der liberalen behoort. Noch orthodox, noch modern wil hij zijn.
't Is u bekend hoe de Rotterdamsche predikant Chantepie de la Saussaye, lang beschouwd als hoofd eener afzonderlijke rigting: ‘de ethisch-irenische,’ daarna alleen de ‘ethische’ genoemd, sedert eenigen tijd afstand heeft gedaan van dien partijnaam, omdat hij geen nieuwe partij wenscht te vormen of te vertegenwoordigen. Doch dit deed hen niet breken met zijn verleden. De ‘ethische’ theologie en rigting is hem nu eenvoudig de ‘zoogenaamde ethische’ geworden. Wel onder het kerkgaand, niet onder het lezend publiek der orthodoxen, is de heer Chantepie de la Saussaye de gevierde man. Hij is ook niet orthodox, al kennen velen hem den ‘eernaam’ gaarne toe en al stelt hij er in zekeren zin prijs op. Wanneer 't geoorloofd is de beteekenis der woorden in den geest van de la Saussaye te wijzigen, dan is er niemand, van welke rigting ook, of hij kan met dien heer verklaren, ik ben orthodox. De confessionelen hebben groot gelijk, wanneer zij van d.l.S. niets willen weten. Modern is hij intusschen nog veel minder.
Noch orthodox, noch modern; zóó zijn de heeren P. Hofstede de Groot en D. Chantepie de la Saussaye; dus volgens Sikkes, mannen van de middenpartij.
Toch bestond tusschen beiden een oude klove, ontstaan door veel verschil van gevoelen. Maar éénheid is er in beider streven om de moderne rigting krachteloos te maken. Zouden dan het verschil niet te overkomen, toenadering en aansluiting mogelijk zijn? Een poging daartoe is beproefd; vooralsnog zonder den gewenschten uitslag te leveren.
Prof. de Groot heeft in zijn tijdschrift Waarheid in Liefde, in Jan. dezes jaars, ‘Het karakter, het voordeel, het nadeel, en de waarde der ethische theologie,’ besproken, en in Maart ‘Nog iets over de ethische theologie’ laten volgen. Het oordeel des hoogleeraars was verre van gunstig. Toch werd hij geleid tot de slotsom, die - om de woorden van de la Saussaye te bezigen - aldus luidt: ‘De evangelischen’ (= de Groningers) en de ‘ethischen’ (= de la S. en de zijnen) - om ze nu maar kortheidshalve alzoo te noemen - bedoelen het-
{==38==} {>>pagina-aanduiding<<}
zelfde; zij moeten zich dus met elkander vereenigen, en wel alzoo, dat de ‘ethischen’ zich aan de ‘evangelischen’ en niet omgekeerd de ‘evangelischen’ zich aan de ‘ethischen’ aansluiten, omdat wat de laatsten hebben, ook in het bezit is der eersten, maar dat daarenboven de eersten nog iets meer bezitten dan de laatsten, iets wat dezen toch niet zonder groote schade voor hen zelven en voor anderen kunnen ontberen, ja waardoor zelfs het goede, dat zij hebben, door eenzijdigheid bedorven wordt en tot gevaarlijke afdwalingen aanleiding kan geven.’
Intusschen waren ‘de ethische theologen bepaaldelijk uitgenoodigd’, om niet te zeggen ‘uitgedaagd tot den broederlijken strijd.’
Wie zou de toegeworpen handschoen opnemen? De heer Chantepie de la Saussaye scheen de aangewezen persoon, ten gevolge van de eervolle plaats, hem toegekend in de geschiedenis der ethische rigting in ons vaderland. Maar hij gevoelde aanvankelijk weinig lust in den strijd. De hem geschonken ‘vleiende épithètes: “beroemd” en “diepzinnig”’ - op melancholischen toon afgeslagen - konden hem niet bekoren. De discussie was hem niet welkom. Eerst na lang aarzelen heeft hij de pen opgenomen en den bovengenoemden brief, getiteld: ‘Het wezen der theologie,’ aan den hoogleeraar P. Hofstede de Groot geschreven en voor het publiek verkrijgbaar gesteld.
Wat de aanleiding was tot zijn schrijven, deelt hij in de eerste plaats mede, daarna welke zijne houding is tegenover de ‘Groninger School.’ ‘Al behoor ik haar niet toe,’ zegt hij, ‘en al is mijne theologische ontwikkeling geschied onder invloeden, die het mij onmogelijk maken, mij aan haar aan te sluiten, toch houd ik in dankbare herinnering den heilzamen impuls, dien ik van haar ontvangen heb, zoowel door het persoonlijk onderricht van prof. van Oordt....als door de compendia der verschillende theologische wetenschappen, door haar uitgegeven, en die ik niet ongelezen - laat mij liever zeggen: onbestudeerd - heb gelaten.’ Ongegrond is dus de bewering, dat onbekendheid met de beginselen der Groninger school de ethische theologen van haar verwijderd houdt. Nog een paar andere beschuldigingen van prof. de Groot worden afgewezen, alsook de meeuing, dat ‘de gemeenschappelijke oppositie tegen de modernen’ inderdaad éénheid vormen zou tusschen ‘ethischen’ en ‘evangelischen.’ Dien laatsten naam wil de la S. slechts behouden met de opmerking, dat ‘de groote conservatief-liberale partij’ zich liever

{==39==} {>>pagina-aanduiding<<}
zoo niet had moeten noemen, ‘omdat, waar alle richtingen het evangelie wenschen te verklaren en te dienen, die naam ligt een schijn van aanmatiging heeft, alsof wij namelijk het evangelie als ons monopolie beschouwden.’
Daarna wordt het te bespreken onderwerp in dezen vorm omschreven: ‘Ik heb dus, op uwe uitnoodiging, te onderzoeken, of wij, zonder prijsgeving van ons beginsel, eenvoudiglijk ons aan de “evangelische” rigting kunnen aansluiten, en zoo niet, welke waarde en beteekenis de handhaving van dit beginsel heeft in den tegenwoordigen toestand onzer kerk.’
Wat 't eerste betreft, daar is zamenstemming in de bepaling van theologie als ‘een organisch zamenhangend geheel van ideeën, uitgegaan van een vasten grondslag.’ Doch er is verschil in de aanwijzing van 't geen men als dien grondslag heeft te beschouwen. De ethischen zeggen: wij hebben 't geweten tot uitgangspunt; de evangelischen daarentegen: ‘het onveranderlijke woord Gods, de volkomene openbaring Gods in Jezus Christus.’ Doch voordat men nu de ethischen in ons Vaderland van subjectivisme beschuldige, of zegge dat zij het geweten beschouwen als ‘een onfeilbaren en onveranderlijken maatstaf, waarnaar alle waarheid erkend moet worden,’ als ‘iets absoluuts, etwas an und für sich fertiges,’ gelieve men te bedenken, dat men hen niet moet beoordeelen naar Schenkel's Dogmatik, maar naar hunne eigene geschriften. In Leven en Rigting, zegt de la Saussaye, ben ik positief tegen de opvatting van het geweten als iets in zich zelf afgeslotens en absoluuts opgekomen, heb ik de relativiteit van het geweten open uitgesproken en mij daarom tegen iedere definitie van het geweten verklaard.’ Dat had prof. de Groot niet onopgemerkt mogen laten.
Gaan dan ethischen en evangelischen uit van hetzelfde ‘theologisch beginsel’, dat slechts verschillend wordt geformuleerd?
Laat ons zien, zegt de la Saussaye; en hij betoogt 't volgende. De encyclopaedische indeeling der theologie is niet bij allen dezelfde. Doch: ‘variis modis fit bene, zoo niet optime,’ indien zij maar niet leidt tot een ‘louter empirische samenvoeging (juxta-positio) der verschillende theologische vakken’, aan de hoogeschool gedoceerd. Vormen die vakken een eigen gebied? Is er stof voor een theologische faculteit? Belangrijke vragen, nu vooral, terwijl de regeling van het hooger onderwijs in ons vaderland aanstaande is. Ontkennend moeten ze, volgens de la S.

{==40==} {>>pagina-aanduiding<<}
beantwoord worden, indien men luistert naar de empirische ‘beschouwing, die thans in ons vaderland, bijna zonder tegenspraak, als de eenige wetenschappelijke geldt.’ Bevestigend daarentegen als men dus redeneert: De kerk wil een theologie, ja, deze is uit haar ontstaan. Zij ‘wil zich zelve verstaan; zij denkt na over haar wezen en geeft zich rekenschap van den grond van haar bestaan, van de wetten die haar beheerschen.’ De theologie is altijd een vrucht van het leven der gemeente. Maar de kerk heeft hare verschillende rigtingen. Men lette hoofdzakelijk op de katholieke en protestantsche theologie, die in de leer over de kerk 't meest van elkander verschillen. Onfeilbaar is de kerk, volgens de katholieken; feilbaar is zij naar 't oordeel der protestanten. De laatsten mogen dus voortdurend hare uitspraken herzien, maar zich toch niet geheel van haren band vrij wanen. De kerk, ‘de gemeente van Jezus Christus, zooals zij zich in de wereld in eene veelvuldigheid van werkingen heeft geopenbaard en blijft openbaren’, is het voorwerp, waarmede de nadenkende, theologiserende geest zich bezig houdt, gelijk de natuurkundige met de natuur. Geen natuurwetenschap zonder natuur; geen theologie zonder gemeente. Doch is de kerk niet onfeilbaar, dus ook geene der openbaringen van de gemeente; ‘hoedanig is dan de gebondenheid der wetenschap aan de kerk?’ ‘Het is de zedelijke band, die haar aan het levensbeginsel zelf der kerk bindt. Dit beginsel noemen wij het ethische.’
Nader wordt dit denkbeeld uitgewerkt in bladzijden 42-51, die veel te denken en misschien nog meer te vragen geven, maar moeijelijk in een paar volzinnen kunnen omschreven worden. Die belang stelt in de ethische rigting, leze deze beschouwing en trachte zelf zich een voorstelling te vormen van 't geen d.l.S. het ethische beginsel noemt. Hulp zal hij vinden in de overweging der stellingen, waarin de voorgedragen gedachten vervolgens zijn zamengevat, bl. 52-62.
De briefschrijver keert terug tot den hoogleeraar, om over de toekomst der door hem verdedigde rigting te spreken. De eerste aanleiding om van het ethisch beginsel der theologie te gewagen, bestaat in ons vaderland niet meer, daar veel is veranderd sedert den tijd, dat dit geschiedde. Maar voor die eerste is een andere, een tweeledige aanleiding in de plaats gekomen. Zij bestaat ‘vooreerst in het naturalistisch beginsel der modernen: ten tweede in de sectarische rigting, door vele orthodoxen, en wel onder

{==41==} {>>pagina-aanduiding<<}
dezulken, die het minst tot een dood conservatisme zijn vervallen, in den laatsten tijd gevolgd.’
De ethische rigting heeft de schoone taak te vervullen, om de theologie van alle haar tegenwoordig aanklevende dwalingen te zuiveren; het edele Calvinisme, door de Groningers te veel miskend, te ontwikkelen; ‘den ethischen Calvijn uit den scholastieschen te ontbinden en hem, laat mij liever zeggen, de gave Gods in hem te ontwikkelen in de gereformeerde kerk.’ Zij is aan de confessie gebonden door de bewnstheid van de historische lijn der hervorming niet af te breken maar door te trekken. Dit heeft zij met de confessionelen gemeen. En hierin bestond van den aanvang af een principiëel verschil tusschen de ethischen en de thans vereenigde groningsche en oudsupranaturalistische rigting. Wederkeerige bestrijding van de ‘evangelischen’ en ‘ethischen’ is niet noodig, maar de laatsten behoeven ook niet in de eersten op te gaan. Zij moeten hun regt van zelfstandig bestaan handhaven.
Ziedaar wat de heer de la Saussaye wederom in dezen brief heeft beproefd. Of de hoogl. de Groot met deze verdediging genoegen zal nemen? Misschien is 't antwoord reeds gegeven, hoewel 't mij niet bekend is.
Ik wensch mij niet te mengen in de ‘broederlijke discussie’ van de heeren de Groot en de la Saussaye. Daarom moet ik mij bepalen tot de volbragte aankondiging en mij onthouden van een eigenlijk gezegde beoordeeling van het Wezen der theologie. Ook acht ik het niet wel mogelijk, een eenigzins billijke beoordeeling van dezen brief te geven, zonder daarbij het geheele theologische stelsel van den heer de la Saussaye aan een kritisch onderzoek te onderwerpen, waartoe het hier zeker de plaats niet is. Rijke stof tot gedachtenwisseling - als zij er op gesteld zijn - vinden hier zoowel orthodoxen, als modernen en ‘evangelischen.’ Als bijdrage tot de kennis der ethische rigting heeft dit geschrift ook historische waarde. 't Zou gansch overbodig zijn - althans naar zijne hoofdstrekking beschouwd - indien de geachte auteur gewoon ware meer verstaanbaar te schrijven. Hoe ‘verouderd’ de klagt hem ook voorkome en hoezeer hij ook in dit opzigt ‘hardhoorend’ moge geworden zijn; 't is niet anders, de heer de la Saussaye is vaak onbegrijpelijk. De schuld kan niet alleen worden geweten aan het publiek, dat hem niet genoeg waardeert. Geheel anders zou 't met die waardering ge-
{==42==} {>>pagina-aanduiding<<}
steld zijn, indien men zijne geschriften in gewoon hollandsch vertaald kon lezen en b.v. de ellenlange volzinnen, waarvan deze brief een veel te groot aantal bevat, in eenige kortere zag opgelost.
Kleinere opmerkingen laat ik rusten. De stof ontbreekt anders niet. Vergelijk b.v. ‘de snijdende dialektiek’, aan Dr. Pierson toegekend, met het geschrevene over den ‘nonchalanten’ schrijftrant aan denzelfden auteur, in de voorrede van Leven en Rigting.
Abbenbroek, Sept. 67.
W.C. van Manen.
DE SYNOPTISCHE VERHALEN van den doop van Jezus in de Jordaan en van zijne verzoeking in de woestijn, onderzocht en verklaard door Dr. A.H. Blom. Dordrecht, P.K. Braat. 1867. Prijs ƒ 1,20.
De historisch-critische methode wordt in onze dagen meer algemeen toegepast op de schriften van het N.T. en wint gaandeweg in kracht. Die boeken worden niet langer uit een ander oogpunt beschouwd als de zoogenaamde profane literatuur, en in het verklaren er van meent men dezelfde regels te moeten toepassen. Hield men het vroeger voor zeker, dat elke quaestie door de exegese alleen kon worden uitgemaakt, steeds meer komt men tegenwoordig tot de overtuiging, dat zij niet langer voldoende is te achten, maar gevolgd moet worden door critiek, zoowel der woorden als der feiten. Zij gaat daarbij uit van alles, wat tot hare kennis is gekomen, en maakt er naar haar beste weten gebruik van. Volkomen onbevooroordeeld tracht zij te werk te gaan, en heeft zij ook in dit opzicht den ouden mensch nog niet geheel uitgeschud, in haar beginsel heeft zij de voorwaarde voor een onpartijdig streven vervuld. Zij behoeft voor haar resultaat niet te vreezen of te hopen; zij is verlost van de boeien der dogmatiek en alleen om de werkelijkheid is het haar te doen. Vrij van schrift- en kerkgezag, gewapend met de hulpmiddelen der exegese en der historie, beweegt de critiek zich met liefde op het uitgebreide veld van haar onderzoek, en tracht nu hier dan daar eene schrede verder te komen in de kennis van de eerste tijden des Christendoms.
Aanvankelijk zijn hare pogingen reeds met een goeden uitslag bekroond. Wanneer men den betrekkelijk korten tijd in aanmerking neemt, dat deze beginselen zijn toegepast, wanneer men

{==43==} {>>pagina-aanduiding<<}
zich een juist denkbeeld vormt van de eigenaardigheid harer procédés, en zich bewust is geworden van de moeilijkheden, die zij moet overwinnen, dan zal men erkennen, dat er reeds veel is gedaan. De critiek heeft, het puin weggeruimd, dat den toegang versperde tot den tempel der zuivere geschiedenis, zij is doorgedrongen tot de poort zelve van het heiligdom, en heeft hier en daar reeds een blik naar binnen geworpen. Al meer en meer is zij genaderd tot den persoon zelven van Jezus, en heeft zij de gordijnen weggeschoven, door de kerkelijke traditie en de Evangelisten voor zijn beeld gehangen. Langzaam gaat zij voort, maar vol blijden moed en met de hoop om eenmaal den grooten stichter van het Christendom beter te kennen en te begrijpen.
Men heeft haar de negatieve critiek genoemd, van willekeur haar beschuldigd. En 't is natuurlijk, dat zij bij hare tegenstanders den schijn daarvan op zich heeft geladen. Want totnogtoe heeft zij zich voornamelijk tevreden moeten stellen met vele boeken voor onecht, vele woorden en berichten voor onhistorisch te verklaren. Het was niet hare schuld, dat de vorige geslachten zoo goedgeloovig waren geweest. Maar in die negatie is de critiek zeer positief; verlies van dwaling is winst voor de waarheid; en het is reeds veel, te weten wat niet tot de geschiedenis behoort.
Daartoe heeft de heer Blom weder eene poging aangewend; zijn laatste geschrift, dat wij hier wenschen aan te kondigen, tracht een tweetal berichten uit de Synoptische Evangeliën volgens de genoemde methode te verklaren en te beoordeelen, en wel de berichten aangaande den doop van Jezus in de Jordaan en zijne verzoeking in de woestijn. Wij zijn met dit werk hoog ingenomen, en, voor zoover wij zien kunnen, heeft de schrijver in zijn onderzoek den eenig waren, koninklijken weg bewandeld; hij is van juiste beginselen uitgegaan, en daaraan nergens ontrouw geworden. De gang is eenvoudig, geleidelijk en helder; misschien hier en daar wat droog, maar dat is bij het behandelen van zulke onderwerpen moeilijk te vermijden. Op alle bijzonderheden wordt zeer nauwkeurig acht gegeven, en met groote scherpzinnigheid van alles partij getrokken. In één woord, het dunkt mij eene uitnemend geslaagde proeve, waarmede wij én den schrijver, én het theologisch publiek geluk wenschen.
Ik kan in dit tijdschrift geen uitvoerig verslag van den inhoud

{==44==} {>>pagina-aanduiding<<}
geven. Ik zou dan te veel moeten meêdeelen, dat voor den niet-theologischen lezer weinig belang heeft. Daarom wil ik mij bij enkele hoofdzaken bepalen, en de vrijheid nemen er hier en daar eene opmerking aan toe te voegen.
Eerst wordt door den heer Blom langs zuiver exegetischen weg onderzocht, welke de zin is der berichten, die wij aangaande den doop van Jezus in de Jordaan bij de Synoptici vinden. Markus bevat volgens hem het oudste en oorspronkelijke verhaal, en bij hem moeten wij dus het eerst nagaan, wat er zal zijn geschied. Dit wordt nu onderzocht, en zeer schoon en duidelijk uitéén gezet. Ik wensch echter aan den schrijver de vraag te doen, of het wel zoo zeker is, dat de tweede Evangelist zelf hier niet aan eene werkelijke gebeurtenis, maar aan een visioen heeft gedacht. Dat komt mij zeer twijfelachtig voor. De voorbeelden van de oude Israëlietische profeten bewijzen daarvoor niet veel. Deze toch geven over het algemeen vrij duidelijk te kennen, dat het voor hen slechts symbolen zijn. Als Micha zegt: ‘ik zag Jehovah zitten op zijn troon’, dan wil hij daarmede niet te kennen geven, dat hij dit werkelijk of in visionairen toestand heeft gezien, maar het behoort louter tot de poëtische inkleeding. Desgelijks bij Jeremia en Ezechiël. Zij willen aan hun woord een plastischen vorm geven, om meer indruk te maken op het gemoed hunner lezers.
Maar hier is het gansch iets anders. Hier is iets werkelijks aan Jezus meêgedeeld, t.w. de geest. Dat blijkt uit het geheele verhaal, en vooral uit de verzoekings-geschiedenis, daar de geest hem terstond in de woestijn dreef, om verzocht te worden. Het kan hier dus niet louter vorm of inkleeding zijn geweest.
Bovendien, de schrijver komt tot het resultaat, dat ook het visioen zelf verdicht is. Hij erkent, en m.i. terecht, dat wij dit in het bewustzijn van Jezus geenszins kunnen aannemen. Ook ligt de reden voor de hand, waarom het werd verdicht; men wilde aantoonen, dat Jezus den heiligen geest had ontvangen. En nu zal men moeilijk kunnen beweren, dat in de eerste christelijke kerk een visioen is verdicht, iets dus dat niet werkelijk heeft plaats gegrepen, om daaraan het komen van den geest op Jezus vast te knoopen.
De verklaring van het verhaal van Mattheus dunkt mij bij uitnemendheid geslaagd; evenzoo het oordeel over het ontstaan der woorden: ‘Gij zijt mijn geliefde zoon; in u heb ik een wel-
{==45==} {>>pagina-aanduiding<<}
behagen.’ Ik schaar mij geheel aan de zijde van den schrijver, waar hij eenigszins van Strauss afwijkt in diens opvatting van de oorspronkelijke traditie (blz. 38, noot 1). Dat hangt samen met de opinie van dien grooten geleerde over het Mattheus-Evangelie, en met zijne beschouwing van het oudste Christendom. Wat daartegen door Blom wordt ingebracht, heeft mijne volle sympathie.
Zeer schoon is ook de voorstelling van hetgeen Jezus genoopt zal hebben om zich door Johannes te laten doopen. Ik meen echter van den schrijver te moeten verschillen, waar hij het gevoelen van velen tot het zijne maakt, dat Jezus bij zijn optreden als prediker reeds gekomen was tot het bewustzijn van zijne Messianiteit. Ik zie de noodzakelijkheid niet in, dat het een met het ander in tijd te zamen moet vallen. Wij weten zoo weinig van den duur zijner werkzaamheid, en, volgens de synoptici, is hij begonnen te prediken, ‘dat het koningrijk Gods nabij was gekomen’, en eerst later vinden wij enkele uitdrukkingen, dat het reeds gekomen is. Daarin schijnt eenige wijziging te liggen opgesloten. Bovendien, wanneer Jezus zich voor den Messias heeft gehouden, korten tijd na zijn doop, zou hij dan met de Evangelie-prediking gewacht hebben tot na de gevangenneming van Johannes?
Uitstekend noem ik vooral ook de behandeling van het tweede verhaal, van de verzoeking van Jezus in de woestijn. Alles is hier eenvoudig, geleerd en helder. In verreweg de meeste gedeelten schijnt mij het betoog van den schrijver onwedersprekelijk. Hij neemt acte van elke bijzonderheid, en weet van elk verschil tusschen de synoptici partij te trekken. En zijn resultaat is dan dikwerf ook verrassend schoon, en men zou meenen, dat ook de strengste orthodox zich gevangen moest geven. Daar is toch vooruitgang te zien tusschen den tijd, toen onze beroemde Borger verklaarde naar geen nieuwe verklaring van deze crux interpretum te willen streven, uit vrees van het getal der schipbreukelingen op deze klip met ééne te zullen vermeerderen en het jaar 1867, waarin Blom deze monografie heeft uitgegeven.
Het spreekt van zelf, dat er hier en daar nog wel een vraagteeken gezet zal worden door elken deskundige; de quaestie, wie der synoptici de oudste bron bevat, wordt nog zoo verschillend beantwoord, dat ook onze schrijver nog niet elken

{==46==} {>>pagina-aanduiding<<}
verdediger van de prioriteit van Mattheus het zwijgen zal hebben opgelegd, al erken ik voor mij gaarne, dat ik mij geheel in zijn betoog heb kunnen vinden. Toch meen ik, dat hij zich die taak wel wat gemakkelijk heeft gemaakt, en dat menigeen de onderstellingen niet zal toegeven, die wij dienaangaande hier aantreffen. Trouwens, tot een grondig onderzoek van dit vraagstuk had hij hier geene roeping. Wat hij er van gegeven heeft, is m.i. zeer goed geslaagd. Zijn betoog, dat men bij dit verhaal niet aan de eerste menschen in het Paradijs, maar aan de verzoeking van Israël in de woestijn moet denken, is flink uiteengezet en overtuigend. Evenzeer de argumentatie, dat men hier slechts te denken heeft aan eene dichterlijke fictie, en niet aan eenige de minste historische werkelijkheid. Maar de hoogste waarde moet m.i. worden toegekend aan de uiteenzetting van de beteekenis der drie verschillende verzoekingen. De schrijver doet zich hier kennen als een zeer zelfstandig exegeet en scherpzinnig criticus, en handhaaft zijne meening zoo goed en deugdelijk, dat het een genot mag heeten om het te lezen. Vooral is belangrijk, wat ons wordt medegedeeld aangaande de derde verzoeking. Indien zijne opvatting de ware is, waartoe ik voor mij zeer overhel, dan is zij een bewijs te meer voor de prioritcit van Markus, en doet ons in de particularistische strekking van Mattheus reeds de tweede phase der ontwikkeling van het jeugdig christendom zien, als de oppositie tegen den meer en meer doordringenden geest van Stephanus en Paulus.
Wij eindigen met den wensch, dat ook deze monografie blijken moge een belangrijke bijdrage te hebben geleverd tot de kennis van den oorspronkelijken godsdienst van Jezus.
Deventer.
J. Knappert.

III. Wis- en Natuurkunde.

ARCHIVES DU MUSÉE TEYLER. Vol. I. Fascicule deuxième. Harlem, Les héritiers Loosjes. 1867, blz. 57-144, 8vo, met 2 platen en 31 tabellen. Prijs ƒ 1,00.
Deze aflevering bevat, na de gewone opgaven van het personeel der Directeurs, Conservatoren en Leden, vooreerst vier verhandelingen van prof. V.S.M. van der Willigen.
De eerste ‘Rapport servant de premier supplément au mémoire sur la détermination des longueurs d'onde du spectre solaire’

{==47==} {>>pagina-aanduiding<<}
(blz. 57-63, 1 tabel) geeft eenige geschiedkundige aanteekeningen, en vergelijking van proeven omtrent dit, in de eerste aflevering behandelde onderwerp.
De tweede ‘Note sur la réfraction et la dispersion du flintglass’ (blz. 64-73, 2 tabellen) handelt over twee bijzonder goede prismas van Steinheil en van Merz.
De derde ‘Mémoire sur la détermination des indices de réfraction et sur la dispersion des mélanges d'acide sulfurique et d'eau’ (blz. 74-116, 28 tabellen, 2 platen) is van grooteren omvang, en bevat de discussie van een aantal waarnemingen, die de schrijver tijdens zijn vroeger verblijf te Deventer, gedurende drie achtereenvolgende zomers, bij Twello deed. De bedoeling van den schrijver is, om aan zijne natuurkundige waarnemingen en bepalingen eene even groote naauwkeurigheid te verzekeren, als zulks reeds sedert langeren tijd voor de sterrekunde een vereischte is geworden. Hij begint mitsdien met een uitval tegen de minder juiste en meer op goed geluk afgaande methode van natuurkundig onderzoek: en formuleert zijn streven aldus: ‘C'est à ce point de vue que je me suis placé dans mes recherches; j'ai tâché d'y appliquer les méthodes d'observation et de calcul auxquelles je fus initié jadis par les leçons et l'exemple d'un astronome éminent, M. le professeur Kaiser.’
De vierde eindelijk ‘Note sur un cas d'explosion par le gaz d'éclairage (blz. 117-120) geeft een brief van den heer ter Meer over eene gasontploffing te Haarlem en een daardoor ontstanen brand. Schr. tracht de daarbij waargenomen verschijnselen van luchtdruk en niet-waarneming van het geluid, enz. te verklaren.
Om eene analyse van deze verhandelingen te leveren, die grootendeels uit formulen en reeksen van cijfers zoude moeten bestaan, gaat niet wel in dit tijdschrift. Ook is zulks onnoodig voor hen, wien het meer bijzonder aangaat: voor den general reader moge het gezegde genoeg wezen. Den schrijver zij geluk gewenscht met de gelegenheid tot werken, die hem in zijne tegenwoordige betrekking geschonken is: en evenzeer met de wijze, waarop hij van die gelegenheid tracht gebruik te maken. Hij kan alzoo naar zijne, voorzeker ware methode, nog menige nuttige bijdrage leveren.

De aflevering wordt besloten door een ‘Deuxième Supplément au catalogue de la bibliothèque; suivi de trois notes bibliogra-
{==48==} {>>pagina-aanduiding<<}
phiques, par D. Lubach, Bibliothécaire (blz. 121-144). De eerste Note (blz. 139, 140) handelt over de literatuur van den beruchten ‘Homo diluvii testis’: de tweede (blz. 140-143) beschrijft eene verzameling van ‘Plantae Javanicae pictae’: de derde (blz. 143, 144) handelt over de ‘De Candolle, Plantarum historia succulentarum. Histoire des Plantes grasses, avec leurs figures en couleurs, dessinées par P.J. Redouté. Paris 1799-1829, folio;’ en de telkens verschillende bibliographische beschrijvingen van dit werk.
B.d.H.

IV. Onderwijs en Opvoeding.

BESCHOUWINGEN OVER HET MIDDELBAAR ONDERWIJS IN NEDERLAND, met het oog op de nieuwe voordragt van Burgemeester en Wethouders van Amsterdam. Door Mr. J. Pinner, Advocaat te Amsterdam. Amsterdam, M. Schooneveld en Zoon. 1867. 66 bladz. 8vo. Prijs ƒ 0,50.
De heer Pinner doet zich hier kennen als den schrijver van ‘Beschouwingen over het Athenaeum Illustre en het onderwijs in Amsterdam. Amsterdam, M. Schooneveld en Zoon, 1861, 37 bladz. 8vo,’ waarop hij zich in den loop zijner redeneering herhaaldelijk beroept, en waarin hij reeds aandringt op ‘het invoeren van een algemeen middelbaar onderwijs,’ ‘ten behoeve van de geheele bevolking.’
Na eene uiteenzetting van de nieuwe voordracht ter regeling van het lager- en middelbaar onderwijs in de hoofdstad, erkent hij de groote verbeteringen ten opzichte van het eerste, maar bespreekt voornamelijk het laatste; levert eene kritiek op de gewone vakken van den rooster eener hoogere burgerschool; behandelt ook de vorming van leeraren op onze universiteiten - waarover ‘Vrome wenschen van een leek omtrent de verbetering van het hooger onderwijs’ (zie Nieuwe Rotterdamsche Courant van 17 Jan. 1867) worden opgenomen - en dringt ten slotte aan op de vestiging van een groot aantal hoogere burgerscholen met driejarigen cursus tegen een schoolgeld van hoogstens ƒ 50.
Het stuk is met veel warmte voor de zaak van het onderwijs geschreven, ademt een goeden, zuiveren geest van verlangen, om goed onderwijs algemeen verspreid te zien, en bevat vele nuttige wenken. Maar toch geloof ik, dat de Schr. niet altijd even gelukkig is geweest in de keuze der middelen, om tot zijn doel

{==49==} {>>pagina-aanduiding<<}
te geraken: en dit komt ten deele van het eenzijdige standpunt, waarop hij zich plaatste.
Immers, hij zegt op bladz. 18: ‘Even als er eene éénheid, eene continuiteit en een stelselmatige vooruitgang in den vijfjarigen gymnasialen cursus bestaat, moet - zal het onderwijs doeltreffend en vruchtbaar zijn - het lager en middelbaar onderwijs zich gelijkelijk door dezelfde eigenschappen kenmerken. Immers, het lager onderwijs en het middelbaar onderwijs van de school 3 (hoogere burgerschool met driejarigen cursus) hebben ten doel eene algemeene vorming en ontwikkeling van den mensch en geenszins eene voorbereiding tot een speciaal vak, zoo als de gymnasia en de twee hoogste klassen der school 5 (hoogere burgerschool met vijfjarigen cursus).’ Deze stelling nu houd ik voor eenzijdig, en, wat het laatste gedeelte betreft, voor onzuiver. Integendeel, meen ik, is het stelsel van ons onderwijs daarop gegrond, dat deze algemeene voorbereidende vorming, voor een ieder dezelfde, bij het lager onderwijs te huis behoort. Dan volgt eene scheiding tusschen hen, die later de Academie willen bezoeken en hen, die zulks niet voornemens zijn; de eersten verkrijgen nu hunne algemeene vorming (zonder vakstudie) op de gymuasiën: de anderen op de hoogere burgerscholen (mede zonder vakstudie). Lager onderwijs behoort dus zoowel voorbereiding voor de eene als voor de andere school te wezen, maar is niet uitsluitend met eene van beiden te verbinden.
Een tweede punt, dat op het standpunt des Schr. van gewicht is, vindt men blz. 23: ‘Wat wij noodig hebben zijn hoogere burgerscholen met driejarigen cursus voor 95% der bevolking. Hier heeft de Schr., meen ik, de bladz. 20 sub a vermelde gewone, de verplichte burgerscholen over het hoofd gezien, die met een tweejarigen cursus, vooreerst althans, juist moeten dienen, om aan het volk een onderwijs te geven, dat het zoozeer behoeft, - ‘al heeft het er helaas nog geen besef van’, zegt Schr. Hebben deze eenmaal goed gewerkt, dan kan, het is te hopen, de tijd komen, dat de hoogere burgerscholen met driejarigen cursus zoo druk bezocht worden, als Schr. wenscht. Mijns inziens zoude dus op de voordracht deze aanmerking kunnen gemaakt worden, dat ‘één burger-, dag- en avondschool (Art. 13 der wet) met 200 leerlingen’ te weinig is voor eene stad als Amsterdam; - ware het niet, dat zoodra deze school gevuld is en de aanvragen toenemen, wel zeker eene tweede of meer dergelijke zullen

{==50==} {>>pagina-aanduiding<<}
moeten worden opgericht. En hetzelfde argument kan men evenzeer bezigen, om den Schr. op zijn standpunt gerust te stellen: is de hoogere burgerschool met driejarigen cursus en 400 à 500 leerlingen eenmaal gevuld, en komen er meer aanvragen, dan is wel natuurlijk de voordracht voor eene tweede te wachten, en denkelijk zal men die wel zoo lang niet uitstellen, totdat de nood aan den man komt.
Dat deze brochure eene belangrijke bijdrage is tot de literatuur van ons middelbaar onderwijs, zal wel uit het bovenstaande gereedelijk worden opgemaakt: de lezing zij dus aan een ieder aanbevolen, die belang stelt in de ontwikkeling van ons volk.
B.d.H.
MOED EN TEGENWOORDIGHEID VAN GEEST. Keur van merkwaardige reis- en jachtontmoetingen, verzameld door W.A. Elberts. Met Platen. In linnen prachtband. Deventer, A.J. van den Sigtenhorst. Prijs ƒ 1,90.
‘Een dertigtal jaren geleden - zoo schrijft de heer E. in 't voorbericht - gaf de heer van den Sigtenhorst een boek in het licht, behelzende eene verzameling van merkwaardige lotgevallen en reisavonturen. Dit boek, naar aanleiding van een duitsch werkje gemaakt, vond zeer veel lezers en de aanzienlijke oplaag van het eerste deel was spoedig uitverkocht. Aangemoedigd door de goede ontvangst zond de uitgever eene tweede verzameling in het licht, die in belangrijkheid van voorvallen voor de eerste niet onderdeed en een even gunstig onthaal ondervond. Na zulk een tijdsverloop waag ik het, eeu keur uit de beste stukken van beide deelen, vermeerderd met vele nieuwe belangrijke bijzonderheden, het lezend publiek aan te bevelen. Mogt wijlen mijn vader het genoegen smaken, dat zijn compilatie veel aftrek vond, ik vlei mij, dat deze nieuwe vermeerderde uitgave insgelijks zijn weg zal vinden bij hollandsche jongens.’ Ziedaar eerlijk opgebiecht, wat men in bovengenoemd boeksken vinden zal. Zulk eene opene, gulle, ongevraagde bekentenis doet zoowel den uitgever als den bezorger dezer uitgave alle eer aan. Zij vervult ons met vertrouwen in de soliditeit van 't boeksken, dat zij ons aanbieden. Goeddeels heeft dit dan ook reeds de beste proef - den toets des tijds - doorstaan. De ondervinding van het vierde eener eeuw heeft haar cachet gedrukt op dezen bundel kinderverhalen. Ik zeg ‘kinderverhalen’ - en ik doe dit om twee

{==51==} {>>pagina-aanduiding<<}
redenen: 1o. omdat de heer E. spreekt van ‘het lezend publiek,’ waaronder wij gewoonlijk ouderen en anderen dan juist kinderen plegen te verstaan, - en 2o. omdat hij zijn boeksken uitsluitend bestemt voor ‘hollandsche jongens’ en het debiet hierdoor, tegen zijn wil, dreigt te beperken. Dit zou inderdaad te betreuren zijn, want wij meenen ook voor onze hollandsche meisjes aanspraak te mogen maken op aanprijzing van moed en tegenwoordigheid van geest, - vooral waar dit op zoo doelmatige wijze geschiedt als in deze keurige bloemlezing van merkwaardige ontmoetingen. Wij gaan zelfs een stap verder - en beweren, dat er verhalen in dezen bundel voorkomen, die bij uitstek voor meisjes aantrekkelijkheid hebben. Hierop afgaande hebben wij 't boeksken dan ook aan een meisje van 10 jaren in handen gegeven, met dit gevolg, dat het herhaalde malen met groot genoegen werd gelezen. Ook op dezen grond bevelen wij het als geschenk voor jongens en meisjes beide met alle vrijmoedigheid aan. Goed gelezen, zal het hen op boeijende wijze in vreemde streken inleiden en vreemde gewoonten leeren kennen. Menige historische vertelling zal hen met personen in aanraking brengen, met wie zij door 't onderwijs in de geschiedenis reeds eenigszins vertrouwd zijn. Maar vooral zal hun blik er door worden verruimd, hunne zelfstandigheid er door worden opgewekt - en hun worden geleerd, hoe zij in benarde omstandigheden zich zelven zullen kunnen helpen. In één woord: de heer v.d. S. heeft in sierlijken prachtband een keurig net boeksken, waarvan 't uiterlijke aan 't innerlijke volkomen beantwoordt, - en de heer E. een flinke, zuivere vertaling, benevens eene goede bewerking geleverd. En wij twijfelen geen oogenblik, of deze uitgave zal in alles 't voetspoor der meer-uitgebreide verzamelingen volgen. Een gunstig onthaal en een 
ruim debiet zijn voor zulke lieve en nuttige kinderlektuur weggelegd.





{==52==} {>>pagina-aanduiding<<}

Buitenlandsche letterkunde.

Losse schetsen.


Gustav Freytag.

‘Hofraad’ Freytag, wiens naam niet alleen als dramatisch dichter, maar ook als roman- en volksschrijver onder zijne landgenooten reeds sinds lang het burgerrecht heeft verkregen, trok, zoover ik weet, aan deze zijde van den Rijn, tot dusver hoofdzakelijk slechts in de vóórlaatst vermelde hoedanigheid de opmerkzaamheid van het publiek.
Zijn bekende handelsroman ‘Soll und Haben’ (in het Fransch onder den titel: ‘Doit et Avoir’, ten onzent onder dien van ‘Debet en Credit’ bekend geworden), nu ruim een twaalftal jaren geleden in 't licht gegeven, verbreidde voor 't eerst zijn roem als romancier tot over de Duitsche grenzen. De gunstige meening, ten gevolge dier wèlgeslaagde, naar het leven ontworpen schets, - waarvan het denkbeeld door het opmerken van bedenkelijke maatschappelijke ziekteverschijnselen in hem was opgerezen, en die hij bestemde om als tegengif daarvoor te dienen - aangaande zijn talent opgevat, werd nog versterkt bij de verschijning van ‘Die verlorne Handschrift’, mede een belangwekkende studie, ditmaal niet aan het handels-, maar aan het duitsche Land-, Hof- en Universiteits-leven ontleend; een roman, die, wat vinding en juistheid van teekening betreft, voor zijn onderen broeder in 't minst niet behoefde onder te doen.
Trouwens Freytag's vrienden zelve - indien wij althans op het oordeel van zijn fides Achates, den innig aan hem verkleefden en met hem sympathiseerenden Julian Schmidt, mogen afgaan - zijn van oordeel, dat hij een veel hoogere plaats inneemt als romanschrijver dan als tooneeldichter.
Daar ‘duitsche romans’, gelijk ieder weet, in den regel de eigenschap bezitten van in zeer hooge mate op de geeuwspieren te werken (nooit bewijst de den duitschen volksstam ingeschapen

{==53==} {>>pagina-aanduiding<<}
hang tot bespiegeling hem slechtere diensten dan juist op dit gebied, waar het voor alles op plastisch, op beeldend vermogen aankomt), zoo is het niet te verwonderen, dat men een zekere mate van erkentelijkheid gevoelt jegens de weinige schrijvers, dit in dat vak van letterkunde op eene of andere wijze het nuttige aan het aangename (utile dulci) weten te paren. - Gustav Freytag behoort onder die weinigen. Ik ontken niet de betrekkelijke waarheid, die er steekt in het scherpe oordeel van dien Franschen kunstrechter, die beweerd heeft: ‘C'est l'absence de romanciers en Allemagne qui a fait le triomphe de M. Freytag’, maar onbillijk zou het, dunkt mij, toch zijn, uitsluitend uit die ééne oorzaak den opgang zijner romans te verklaren. Vele taaie gedeelten, zeker, moet men ook bij hem doorworstelen, maar hoevele Engelsche romans lijden niet aan hetzelfde euvel? Zijn humoresken zijn niet altijd van de fijnste soort; hij voert ballast mede aan boord - gelijk alle Duitschers; maar die gebreken worden bij hem opgewogen en vergoed door tal van deugden, waarnaar men bij het meerendeel der novellisten onder zijne landgenooten vergeefs pleegt te zoeken. - Freytag heeft voor 't minst een ‘stijl’. Hij houdt zich vrij van phraseologie en streeft blijkbaar naar beknoptheid en bondigheid. Een waas van frischheid en actualiteit kleeft gewoonlijk op de vruchten zijner verbeelding. In zijn romans spiegelt zich geen moderne ‘Weltschmerz’ af. Met holle, ziekelijke gevoelsuitingen; met onmogelijke, opgeschroefde, in de Idylle slechts te huis behoorende, toestanden; met, in mystiek-sensueel gekenvel, hun tijd verbeuzelende ijdeltuiten, zal hij uw aandacht niet vermoeien. Zijne typen zijn gemeenlijk genomen uit de gewone samenleving; lieden, evenals hij zelf, uit één stuk gegoten, die een bezigheid hebben, een beroep uitoefenen, die een bepaalde klasse in de
maatschappij vertegenwoordigen. En toch ook weêr niet alledaagsch, maar zóó voorgesteld als men van een' schrijver verwachten kan, die een fijngevoelend, dichterlijk besnaard gemoed in zich omdraagt.
Niet onaardig is, met het oog op laatstgenoemde bijzonderheid, - dat namelijk Freytag vooral op de reële, de bezige, de praktische zijde van het leven in zijn romans het licht laat vallen; dat hij bij voorkeur bedrijvige menschen, sociale typen enz., elk in hun eigenaardigen beroeps- en levenskring heeft pogen te schetsen - de navolgende opmerking, die Julian Schmidt maakt.
‘Als wij bij ons Duitschers (zegt hij) den blik laten rondgaan

{==54==} {>>pagina-aanduiding<<}
in het werkelijke leven, dan zien wij overal flinke, krachtige menschen, die vast op hun voeten staan, het leven zoo goed mogelijk opnemen en die de onaangename dingen er van, gelijk het behoort, mannelijk weten te dragen.
In de duitsche ‘romans’ daarentegen zien wij gewoonlijk louter flauwelingen afgebeeld, wezens zonder merg of pit, vol bespottelijke aanmatiging; die innerlijk als een riet heen en weêr worden geslingerd, en die, als werkelijk de nood aan den man komt, zich gelijk mallotige vrouwen plegen aan te stellen; door en door ziekelijke menschen, in één woord, waarvoor niemand, die gezond en natuurlijk voelt, eenige de minste sympathie kan koesteren. Nu is (gaat hij voort) een Duitscher over 't algemeen de degelijkheid, beminnelijkheid en hupschheid in persoon, als hij aan zijn dagelijksch werk is, hij zijn vak ter dege verstaat, en hij in dat vak te eeniger tijd hoopt te zullen uitmunten. Hij wordt daarentegen onuitstaanbaar pedant en zwaar op de hand, als hij zijn best doet om den Dilettant te spelen. ‘Eine Gesellschaft von Dilettanten ist in Deutschland das abschreckendste Bild das man sich vorstellen kann.’
In Frankrijk heeft juist het omgekeerde plaats, omdat de salon-causerie, daar in al haar schakeeringen als een wezenlijke bezigheid wordt beoefend, gelijk in Engeland de ‘Sport.’ Wij Duitschers echter zijn nu eenmaal hoegenaamd niet voor causeeren in de wieg gelegd. Wij zijn in den omgang zwaar en onbeholpen, tenzij wij een ‘bepaald’ onderwerp hebben, waarover wij het woord voeren, en wij dat onderwerp volkomen in onze macht hebben. Wat wil nu echter het geval? Onze Bellettristen, onze romanschrijvers vervallen in de onbegrijpelijke (!??) dwaling, van ons altoos zoo voor te stellen, alsof wij den godganschelijken dag niets anders deden dan ‘keuvelen’. Zij laten hunne romanhelden en heldinnen eindelooze discoursen houden over staats- en huiselijke aangelegenheden, over Schiller en Goethe, over physische en metaphysische onderwerpen, een en ander aangelengd met een scheutje politiek en een kleine liefdehistorie; zoodat iemand, die het duitsche leven uit romans alleen zou willen leeren kennen, al heel licht in den waan moet worden gebracht, dat in Duitschland de mannen en vrouwen niets anders te doen hebben, dan over dergelijke belangwekkende onderwerpen dag in dag uit met elkander van gedachten te wisselen.’ - ‘Freilich, (zoo besluit hij dan vrij scherp en niet zonder eenige pedanterie zijne

{==55==} {>>pagina-aanduiding<<}
Philippica) dass die Mehrzahl unserer Bellettristen trotz dem nichts Anderes zu erzählen weiss, kommt davon her, dass sie selbst nichts weiter sind als Dilettanten.’
Wat nu Freytag aanbelangt - deze is ten eerste zelf ‘geen’ dilettant. 't Is integendeel een klassiek gevormd man, van grondige, uitgebreide, veelzijdige kennis; die een Hoffmann von Fallersleben en een Lachmann onder zijne leermeesters telde en die als Philoloog eerlijk zijn riddersporen heeft verdiend. Maar ten andere munten zijn romans ook juist door het omgekeerde uit dier booze hebbelijkheid, die wij zooeven den aangehaalden kritikus (wij willen hopen ter goeder trouw) aan het gros der Duitsche Novellisten hoorden ten laste leggen. Freytag laat ons, gelijk ik zeide, zijn landgenooten bij voorkeur zien in hun werkpak of, wilt gij? in hun huisgewaad. Dit is een zeer wezenlijke verdienste en van hier de groote betoovering, welke de lezing zijner romans onwillekeurig op ons oefent. Wij voelen ons met hem op Duitschen bodem verplaatst niet alleen (zijn talent van natuurbeschrijving is inderdaad voortreffelijk), maar hij gunt ons ook kijkjes in zulke kringen, waarin de Duitscher zich meer dan ergens anders volkomen toont gelijk hij is. Hij leidt ons binnen bij den student in zijn Kneipe, bij den Universiteits-docent op zijn professorenkransje, in het kabinet van een vorstelijk despootje, bij den landhuishoudkundige onder zijn werkvolk; en die kijkjes zijn wel waard, dat men er zich het doorworstelen van eenige taaie bladzijden voor getroost, zoo geurig en fleurig, zoo con amore zijn al die tafereeltjes gepenseeld. ‘Die verlorne Handschrift’, vooral, bevat er hoogst merkwaardige, uit dit oogpunt bezien. In ‘Soll und Haben’, hoe verdienstelijk ook in menigerlei opzicht, bevond Freytag, zich toch altoos nog op een terrein, - de koopmanswereld - waarop hij, kon het wel anders? zich min of meer vreemdeling moest gevoelen. Juist het tegenovergestelde is het geval in dezen zijn lateren roman. Het hofleven aan een
lilliputterig Duitsch Staatje en het gezellig verkeer van Professoren, Docenten en Academieburgers, zietdaar twee werelden, van wier geheimen de gewezen Breslauer Privaatdocent en de met den hertog van Saksen-Koburg-Gotha sinds jaren op den besten voet verkeerende dichter Freytag, bij eigen, welbeproefde ondervinding, een zeer nauwkeurige kennis draagt. Ook de intrigue van den roman heeft dien ten gevolge grootelijks aan natuurlijkheid gewonnen. - Geen koopman, die ooit op zijn kantoor in het

{==56==} {>>pagina-aanduiding<<}
vooruitzicht zich de handen wreef, van een gewaagde, met beleid bestierde handelsonderneming te zullen zien gelukken, beleefde wis oogenblikken van zulk een onuitsprekelijk zielsgenot, als b.v. de philoloog Werner, toen hij, met van blijdschap vonkelende oogen, de mogelijkheid zich voorspiegelde, van een stellig verloren gewaand gedeelte uit de ‘Annalen’ van den romeinschen geschiedschrijver Tacitus eigenhandig aan het licht te zullen brengen; en toen hij de evidentie van die vondst aan zijn overbuurman, der jongen geleerden Doctor Fritz, op plechtigen, geheimzinnigen toon begon mede te deelen en uiteen te zetten. Geen fijner humoreske dan het daaropvolgende combat de générosité tusschen beide geleerde boezemvrienden, als zij - more solito de huid van den beer reeds verkoopende voordat deze nog geschoten was - in het late nachtelijke uur, schier dronken van enthousiasme, elkander bijna in het haar vlogen over de kwestie, aan wien van beiden de eer der uitgave van het bewuste, nog niet gevonden en natuurlijk ook nimmer voor den dag gekomen, Handschrift ten deel zou vallen; - daar de een natuurlijk in bescheidenheid en onbaatzuchtigheid voor den ander geen handbreed wenschte onder te doen.
En hoe echt gemüthlich, hoe zonnig beschreven is niet de wijze waarop zij gemeenschappelijk op de ontdekking van hun Tacitushandschrift uitgaan! Gij ziet hen samen, Prof. Felix Werner en Dr. Fritz, gebrild natuurlijk, met een kleinen ransel op den rug, een staf in de hand, in het eenvoudigste voetreizigerskostuum, onder gemoedelijken kout, ware geleerdheids-Columbussen, naar het landstadje Rossau en het voormalig klooster Bielstein hun schreden richten, waar, zooals zij meenen, hun schat, door het stof der eeuwen overdekt, ligt verscholen. Dat Prof. Werner, terwijl hij altoos door, nog tot in het laatste deel van den roman toe, ijverig, op levensgevaar af zelfs, bezig is met naar zijn denkbeeldigen papieren schat vruchtelooze nasporingen in 't werk te stellen, - reeds lang een levenden schat, voor hem zelv' van oneindig hooger waardij, heeft gevonden in de persoon van zijne wakkere huisvrouw Ilse, de schrandere en bevallige dochter van den Rossauer ‘Landwirth’, Bauer - is een omstandigheid die hem, te midden van zijn geleerd gepluis, natuurlijk geen oogenblik in den zin komt. Den lezer daarentegen weet de schrijver deze waarheid zooveel te voelbaarder te maken.
Hoe flink, gezond en waar is alles wat Ilse voelt en

{==57==} {>>pagina-aanduiding<<}
denkt! Hoe doorloopen wij met haar den ganschen kring harer gewaarwordingen, van haar twijfel, en haar zielsangsten! Hoe beseffen wij, in al zijn omvang, den geweldigen kamp dien zij heeft te doorworstelen, eer zij, aan haar kinderlijk geloof ontscheurd, een betrekkelijke rust voor haar gemoed heeft gevonden in de wel wat kille wereld van wijsgeerige diepzinnigheden en bespiegelingen, waarvan Werner (Duitsch geleerde vom Wirbel zur Zeh'), haar niet zonder magistrale deftigheid van lieverlede den samenhang poogt te ontvouwen. Hoe bewonderen wij haar menschkundig gedrag tegenover den Erfprins; hoe deelen wij in al de angsten, die zij doorstaat aan het Hof!
Waarlijk! met dit lieftallig vrouwenbeeld vóór zich, zou men schier over 't hoofd zien, dat men een ‘tendenz-verhaal in handen heeft, m.a.w., dat in Freytag's romantische verhalen, niet bloot de ‘dichter’, maar vooral ook de ‘moralist’ tot ons spreekt, en dat het hem voornamelijk met het schetsen, het in beeld brengen van actueele maatschappelijke typen en toestanden te doen is, om er in laatstgenoemde hoedanigheid de licht- en schaduwzijde zoo scherp mogelijk van te doen uitkomen. De ware bron toch van inspiratie ontspringt steeds bij hem uit een of ander ‘zedelijk’ motief. Gustav Freytag namelijk - en het is door kennis te nemen ook van zijne niet-romantische werken, met name van zijne ‘tafereelen uit de geschiedenis van het Duitsche volksleven’ (‘Bilder aus der deutschen Vergangenheit’, 5te Aufl., Leipzig 1867), dat men zich van deze waarheid 't best kan overtuigen - is, met hart en ziel, hetgeen men pleegt te noemen een volks-, een vaderlandslievend man. Ofschoon wat wetenschappelijke denkwijze, wat zijne inzichten in 't algemeen betreft, ten volle een kind van zijn tijd en ruimschoots doortrokken van den geest der moderne beschaving, deelt hij toch niet, dan in zeer beperkten zin, en in lateren tijd minder nog dan vroeger, in de aspiraties dier radicaal-gezinde bewegings-partij, wier leden men voor eenige jaren met vrij wat grooter ophef, dan thans, ‘het jonge Duitschland’ placht te noemen. Hij bezit een zeer diep geworteld en sterk ontwikkeld nationaliteits-gevoel. Met ronde woorden verklaart hij aan het slot der Voorrede, geplaatst voor de jongste uitgaaf van genoemde historische tafereelen, dat hij, voor zich zelv' het als een zegen, een weldaad voor zijn vaderland beschouwt, dat onder den Pruissisch-Bismarckschen schepter de sinds eeuwen van een gescheurde deelen van den duitschen stam
weêr tot één zijn gebracht.

{==58==} {>>pagina-aanduiding<<}

Hij ziet in die gebeurtenis het vriendelijk morgenrood van een glorievollen dag; den aanvang van een nieuw, schitterend tijdperk in de geschiedenis der Duitsche ‘volksbeschaving.’ Ware volksemancipatie toch, toenadering tusschen al de verschillende standen, kan alleen langs den weg van moreele ontwikkeling, ten gevolge van algemeene verbreiding van de vruchten der ‘wetenschap,’ door het wegvagen van alle nevelen van onkunde, botheid en vooroordeel plaats vinden; - niet door ruwe nivelleering of gewelddadig verzet tegen de bestaande orde van zaken: - dit denkbeeld zweeft, als ideaal, hem voor oogen en Duitschland is aan de verwezenlijking van dat ideaal z.i. ten vorigen jare, door het tot stand komen van zijn uitwendige eenheid, een reuzenschrede nader gebracht.
‘Es ist grosse Freude (deze betuiging vloeide hem daarom nog kort geleden uit de pen) in solcher Zeit zu leben. Eine herzliche Wärme, das Gefühl junger Kraft erfüllt Hunderttausende. Es ist eine Freude geworden Deutscher zu sein; nicht lange, und es mag auch bei fremden Nationen der Erde als eine hohe Ehre gelten.’
Ik laat deze warme vaderlandslievende ontboezeming en bijgeyoegde profetie beiden aan hun plaats, maar zij teekenen eenigszins, dunkt mij, Freytag's eigenaardig standpunt: 't is het lijnrecht tegenovergestelde van het kosmopolitische en meer evenwijdig aan het peil van Arndt's volkslied.
Met politieke kwesties staan zijne ‘Bilder aus der deutschen Vergangenheit’ overigens in geen noemenswaardig verband. De schrijver blijft hierin, getrouw aan zijn programma, geheel en uitsluitend zich bewegen binnen de grenzen eener, voor ‘beschaafde lezers,’ gelijk men ten onzent zegt, bewerkte ‘Kultuurgeschiedenis.’
Hoewel nu de eerste uitgave 1) dier ‘kulturgeschichtliche Bilder’ reeds vrij wat jaren levens telt, en er onlangs een nieuwe vermeerderde uitgave het licht van heeft gezien, acht ik het volstrekt niet onmogelijk, dat er onder mijne lezers zijn, wie ze nog nimmer nog onder de oogen kwamen. In dit geval moedig ik hen met vertrouwen aan - ook mijne lezeressen - die kennismaking hoe eer hoe liever aan te knoopen (ook eene Nederlandsche vertaling van eenige gedeelten er uit, zag onlangs het

{==59==} {>>pagina-aanduiding<<}
licht 1), overtuigd dat deze bij hem eene aangename herinnering zal achterlaten. Als correctief b.v. van de dusgenaamd historische romans van Louise Mühlbach, zijn Freytags ‘Schetsen’ bijzonder aan te bevelen. - Er wordt natuurlijk vrij wat minder, of liever in 't geheel niet, in gephantaseerd (al het meêgedeelde, tot de kleinste bijzonderheden toe, rust op den basis van streng geschiedkundig onderzoek), maar niet zelden is, vooral waar het verhalen uit overouden tijd betreft - en Freytag deelt er aan het eind van elk hoofdstuk een mede, nagenoeg onveranderd in den vorm waarin ze oorspronkelijk werden opgesteld - de nuchtere werkelijkheid ruim zoo onderhoudend en pikant als de meest kunstige verdichting. - Ik ga niet zoo ver van met sommige nieuwere critici ‘alle’ historische romans zonder onderscheid, als een bastaard-genre, in den ban te doen; maar meestentijds zal men toch moeten toegeven, dat de met dien naam bestempelde kunstscheppingen op één van beide gevaarlijke klippen schipbrenk lijden: òf de fantasie des schrijvers heeft verreweg de overhand, en in dat geval zou men den zwakken geschiedkundigen draad liever geheel willen zien losgelaten- òf de romanschrijver gaat bijkans geheel onder in den geschiedvorscher, en in dit laatste geval betreurt men de doorgaans onhandig aangebrachte fictie, wijl zij den lezer toch geen wezenlijk belang kan inboezemen en in zekeren zin slechts een storend element is. Zulk een halfslachtig werk, dat het midden houdt tusschen roman en geschiedenis en noch het een noch het ander is, heeft b.v. de welbekende Karl Gutzkow onlangs in zijn ‘Hohenschwangau’ pogen te leveren. - Het resultaat is eenvoudig dit, dat de schrijver een onleesbaar boek heeft ter wereld
gebracht 2). Waarom, indien iemand een, door zijn inhoud zelv' belangrijk genoeg, gedeelte van het gebied der kultuurgeschiedenis op dien breeden voet, in dien uitvoerigen stijl en alles zoo tot in de fijnste bijzonderheden uitgeplozen, wil behandelen, als Gutzkow in genoemden roman doet, - waarom, zou men willen vragen, - dan niet veel liever

{==60==} {>>pagina-aanduiding<<}
de geschiedenis ‘alleen’ laten spreken? Immers, de historische waarheid, mits in helder licht en met kunstenaarsoverleg geplaatst, behoeft voor geene verdichting onder te doen. Als ‘letterkundig genre’ beschouwd (zij verkeert vooralsnog in een staat van wording en heeft pas haar eerste woord gesproken; kunst en wetenschap staan helaas! nog te veel, zoo niet als vijandige, dan toch als heterogene machten, tegenover elkander), zal de kultuurgeschiedenis in de toekomst - dit lijdt geen twijfel - den ‘historischen roman’ naar de kroon steken.
Bij Freytag's ‘anspruchlose Illustrationen’, gelijk hij zelf zijne historische tafereelen betitelt, gebleven - zij verraden overal een hand, die haar onderwerp ten volle meester is; ook aan den vorm is - voor een Duitsch ‘leesboek’ - blijkbaar veel zorg besteed. Tal van bijzonderheden worden er zoo ter loops in meêgedeeld, waarnaar men - tenzij met de bronnen zelve bekend zijnde - elders vruchteloos zou zoeken, en juist het noemen van alle dingen bij hun rechten naam, geeft een eigenaardige kleur, een zeker relief aan zijn voorstelling. Dat aan 't geheel dier voorstelling de opvoedkundige toeleg des schrijvers ten grondslag ligt: ‘an Aufzeichnungen vergangener Menschen aus den letzten Jahrhunderten einige der grossen Gedanken darzustellen, welche das Leben der deutschen Nation gerichtet haben, und einige der klugen Lehren, welche aus dem Strom der Geschichte für die Zukunft geschöpft werden können,’ - is merkbaar, maar voor 't minst wordt aan die bedoelingen geen lucht gegeven door holle uitroepingen. 't Is steeds de tastbare werkelijkheid; 't is het voorgeslacht gelijk het heeft geleefd, gewoond, gedacht, gesproken, gelijk het treilde en zeilde, wier beeld hij ter waarschuwing of bemoediging voor zijne landgenooten uit het stof van het verledene heeft opgedolven. Onder zijn fraaist geschreven schetsen, die de meeste warmte en bezieling verraden, behooren, mijns inziens, vooral die welke Luther, den grootsten representative man der Duitschers, en de beschrijving der ontzachwekkende gebeurtenissen in 1813, toen gansch Duitschland als een eenig man zich ten vrijheidskamp toerustte, ten onderwerp hebben. Maar ook het leven in de Middeleeuwen, de opkomst der steden en van den vrijen burgerstand, de Spelen, Feesten, enz. inzonderheid bij den laatstgenoemde in zwang - dat alles is hier en daar op zeer
aanschouwelijke wijze in beeld gebracht.

{==61==} {>>pagina-aanduiding<<}

Ik zou wenschen met een kleine proeve van Freytag's manier deze vluchtige aankondiging te besluiten; maar voel mij schier verlegen, wat, te midden van zooveel zaakrijks, te kiezen. Een klein fragment uit het Hoofdstuk, dat ten opschrift draagt: ‘Der Deutsche Teufel,’ een geschiedkundig overzicht namelijk behelzende van het geloof aan het bestaan van den duivel, van heksen, booze geesten enz., welk geloof in Duitschland, gelijk ook ten onzent, nog tot in het laatst der vorige eeuw, gelijk met weet, op schrikwekkende wijze stand heeft gehouden, - hoewel juist niet verrassend van inhoud - is toch misschien het best geschikt om hier een bescheiden plaatsje in te nemen.
Wij slaan dan met uw goedvinden de geschiedenis der eerste duizend jaren, de beschrijving der Faust-sagen enz. over - en vallen terstond in de Hervormingseeuw.

‘Gelijk ieder ander (schrijft Freytag) zoo vervulde ook de Duivel in die eeuw een aanzienlijke rol. Elk der verschillende partijen legde beslag op hem. De R. Catholieken verbeeldden zich dat hij aan de spits van alle mogelijke ketterijen stond. De Protestanten zagen hem, van horens en bokspooten voorzien en met een blaasbalg gewapend, in hun verbeelding achter den Paus en de kardinalen, ijverig bezig met dezen allerlei aanvallen tegen de nieuwe leer in te blazen. Zoodoende had de Duivel waarlijk een omvangrijken post. In alle theologische en politieke kwestiën van den dag droeg hij zijn aandeel; hij zat op de aflaatskist van Tetzel; hij plaagde Luther op den Wartburg; hij moest de intrigues aan den gang houden tusschen Keizer en Paus; hij knauwde de Protestantsche partij door 't verwekken van den Schmalkaldischen oorlog, en de Catholieken, door Keurvorst Maurits van hun zaak afvallig te maken; - overal, in alle grootere of kleinere aangelegenheden die het gemoed des volks vervulden, had hij met zijne trawanten de hand.........

Maar vooral in het leven van Luther zelv' is de Duivel een allergewichtigst personage.

Luther was in den grond een Duitsch boerenkind. Hij was opgegroeid in het geloof aan een onmiddellijken invloed zoo van engelen als van booze geesten op de natuur. - Als kind hield hij zich

{==62==} {>>pagina-aanduiding<<}
vast en zeker overtuigd, dat de duivel onder de bruggen zat en jonge meisjes in het water deed tuimelen, om met hen te trouwen; dat hij in de kloosters soms allerlei huiselijke diensten verrichtte, het vuur aanblies enz.; dat hij als nachtmerrie de slapenden aanporde om in de dakgoot te gaan wandelen; dat hij binnenskamers door allerlei geluiden de aanwezigen schrik poogde aan te jagen, enz.... En ook in later leeftijd bleef zijn geloof aan een persoonlijke werkzaamheid van den Duivel onwrikbaar. De beruchte inktvlek op den Wartburg is misschien een later verzonnen sprookje; maar des te stelliger wist Luther te verhalen van den last, welken de hellevorst hem veroorzaakte, door 's nachts, als hij zat te werken, met een zak vol hazelnoten te rammelen. Ook in het klooster te Wittenberg maakte de booze geest soms des nachts onder zijne voeten zulk een vervaarlijk spektakel, dat Luther niet langer kon blijven voortstudeeren, maar zijn boekjes bijeen pakte en naar bed trok. - 's Anderendaags nogtans berouwde het hem dan vaak, dat hij ‘den hansworst,’ niet moediger het hoofd had geboden. Zoo diep wortelde in Luther's ziel het algemeene volksgeloof van zijn tijd!
Intusschen boezemden poetsen van soortgelijken aard hem niet veel bekommering in. Booze geesten, die met zulke dingen zich afgaven, noemde hij ‘schlechte Teufel.’ Naar zijne meening toch bestonden er ontelbaar vele soorten. Van een veel erger, listiger en gevaarlijker karakter dan dit gemeene volkje waren, meende hij, de ‘Landteufel’ en ‘Fürstenteufel,’ die reeds over de vijfduizend jaren in de gelegenheid waren geweest hunne krachten te oefenen. ‘Wij, zeide hij, hebben de grootere Duivels, die Doctores theologiae zijn; de Turken en Papisten daarentegen hebben de lagere, slechte duivels, die geen theologen, maar “Juristen” zijn.’ Alle wereldsche plagen: ziekte (zoo o.a. vlagen van duizeligheid, waardoor hij soms gekweld werd) brand, misgewas, oorlog, en diergelijke, weet hij rechtstreeks aan den invloed van den booze. ‘Wenn Gott uns nicht die lieben heiligen Engel, riep hij eens uit, zu Hütern und Hakenschützen zugegeben hätte, welche wie eine Wagenburg sich um uns lagern, so wäre es bald mit uns aus!...’
De middelen, die de Hervormer soms bezigde om den vorst der duisternis een blijk van zijn minachting te geven, zijn voor ons 19e eeuwsche gevoel zeker van hoogst zonderlinge keuze, en zouden ons zelfs aanstootelijk toeschijnen, indien zij van zijne zijde niet zoo volkomen ernstig waren gemeend.........

{==63==} {>>pagina-aanduiding<<}

Hadden (gaat Freytag voort) al zijn discipelen en volgelingen, terwijl zij zijn voetstappen meenden te drukken, daarbij ook slechts denzelfden adel des gemoeds, denzelfden kinderlijken zin bezeten! Maar helaas, - het geloof aan duivelen en booze geesten is onder zijn volgers eerst recht een doos van Pandora geworden; een bron van nameloos veel leed en gruwelen. De beruchte heksenprocessen b.v., aan de mogelijkheid van wier instelling Luther zelf zeker nooit in de verte zelfs gedacht heeft, daar elke daad van ruw geweld vlak tegen zijn inborst aandruiste, - hebben gedurende een eeuw lang, ook in den boezem der Protestantsche kerk, aan duizenden onschuldige slachtoffers het leven gekost.
In de omstreken van Trier alleen, werden, gedurende zeven jaren tijds, drie honderd acht en zestig menschen, van tooverij beschuldigd, door beulshanden verbrand. De nietigste aanklacht was soms voldoende, om de bevolkingen van geheele dorpen ter slachtbank te doen slepen. Geen stand, geen leeftijd strekte ten veiligheidswaarborg. Kinderen, grijsaards, geleerden, Raadsheeren zelfs werden ten vure gedoemd; meerendeels intusschen waren het vrouwen.
Zoo groot waren het fanatisme, de botheid en het bijgeloof, dat een aanklacht bijna gelijk stond met een vonnis. Overgul toch was men met het bezigen van de pijnbank. Bekende de delinquent, zoo was het oordeel natuurlijk gereed; wie daarentegen de pijniging doorstond, zonder te bekennen, die werd, op grond juist van deze zijne standvastigheid in het pijnverduren, wegens verstandhouding met den booze, veroordeeld. Zoo was er geen ontkomen aan.
Teekenen op de huid, moedervlekjes, enz., golden weêr, in andere gevallen, als bewijs. De bezittingen der veroordeelden werden verbeurd verklaard; heb- en wraakzucht sloten dus in de meeste gevallen, in de ziel der rechters, met ruwheid en domheid een zusterlijk verbond. En deze ontzettende gruwelen geschiedden niet alleen in de zestiende eeuw; - de gansche zeventiende door, ja tot in het midden der achttiende eeuw toe, hebben deze gerechtelijke moorden voortgeduurd. Eerst in den tijd van Frederik den groote namen ze een einde. Eerst bij het licht, door Lessing en zijne geestverwanten en door de meer en meer zich verbreidende natuurwetenschap ontstoken, verbleekten ook van lieverlede de kleuren van den Duivel en begon zijn aanzien geweldig te verminderen. De eeuw der ‘verlichting’

{==64==} {>>pagina-aanduiding<<}
beschouwde het welhaast als beneden zich, om zelfs den spot met hem te drijven. Jonker Satan verscheen op de tooneelplanken. In de marionettenvertooningen werd er ten vermake der kinderen met hem gesold; Duitschland's grootste dichter moderniseerde in keur van poëzie zijn ouderwetsche gestalte. Ten laatste maakten de opera-dichters zich van hem meester, en werden duivelsbezweringen enz. alleen nog maar in hooge noten, ten aanhoore van het zanglievend publiek, in de schouwburgzalen uitgegalmd.
Onder de lagere volksklassen echter leeft nog heden ten dage het geloof aan den duivel en zijn trawanten onverminderd voort. En ook de Orthodoxie, zoowel in de Catholieke als Protestantsche kerk, kan haren ouden boeman nog niet zoo ten eenenmale loslaten. - Wie intusschen in onze dagen nog voor een persoonlijk bestaan van den duivel met vollen ernst in de bres wil springen, moet het er ook voor over hebben, dat hem de spotnaam nagehouden wordt, waarmeê in het laatst der vorige eeuw de booze bij voorkeur placht te worden aangeduid; - die namelijk van: ‘arme duivel (poor devil.)’

Mijne lezers bespeuren, de geschiedenis van den booze heeft veel van een blij-eindend treurspel; zij is tragi-komisch. Het vermakelijk slot intusschen kan ons met den bloedigen hoofdinhoud niet dan noode verzoenen. De vreeselijkste demon op aarde, de felste geesel der volken, is en blijft - onkunde. Daarom, als men in een pessimistische bui, met sommige laudatores temporis acti wel eens moge beweren, dat de menschen, in vorige eeuwen, toen nog het supranaturalisme in vollen bloei was, over 't geheel toch ‘gelukkiger’ waren dan wij, als rijker aan illuzies, enz.; dan stemme men toch bij nader inzien, ondanks al de schaduwzijden van onzen positivistischen tijd, liever met onzen schrijver in, als hij zegt: dat de veelgeprezen ‘goede oude tijd’ een zuivere hersenschim is; en dat ‘zelfs de felste onzer behoudsmannen en de geloovigste onzer rechtzinnigen hunne oogen niet zouden gelooven en zich een koude rilling langs den rug zouden voelen gaan, als zij in een dier tijden - welke ook? - eens plotseling gedwongen werden te leven.’
Dit is althans één der ‘klugen Lehren,’ welke de geschiedenis van de menschelijke beschaving ter onzer opbeuring ons voorhoudt.
Velp.
P. Bruijn.




















{==65==} {>>pagina-aanduiding<<}

Binnenlandsche letterkunde.

Bibliographie.





I. Fraaie Letteren.

Romantische lektuur.

FELIX HOLT, de Radikaal. Een verhaal door George Eliot, schrijfster van Adam Bede, enz. enz. Uit het Engelsch door Mevr. van Westhreene. 2 Deelen. Te Sneek, bij Van Druten en Bleeker. 1867, gr. 8o. Prijs ƒ 7,60.



EINDELIJK LAND. Uit het Engelsch van Edmund Yates, door H. Jonker. Schiedam, H.A.M. Roelants. 1866. 2 Deelen, gr. 8o. Prijs ƒ 6,50.



TWEE HUISGEZINNEN. Een verhaal door de Zweedsche schrijfster Maria Sophia Schwartz. 2 Deelen. (No. 28 en 29 van Van Druten en Bleekers goedkoope Bibliotheek voor alle standen). Te Sneek, bij Van Druten en Bleeker. 1867. Post 8o. Prijs ƒ 3.25.
No. 1. Na het opstel van den heer P. Bruijn over George Eliot (Miss Evans), in de November-aflevering der Vaderlandsche Letteroefeningen, mag alle aanprijzing van dit ‘mannelijke boek’ in dit Tijdschrift overbodig heeten. De vermelding zijner vertaling door Mevr. van Westhreene geschiedt dan ook alleen, om te voldoen aan den wensch der Heeren Van Druten en Bleeker, die haar der Redactie ter aankondiging toezonden.
De heer Bruijn schrijft, dat hem deze vertaling niet onder de oogen gekomen is, en ik moet tot mijne spijt belijden, het oorspronkelijke niet gezien te hebben. Mijn oordeel over het werk der verdienstelijke vertaalster kan hierdoor niet anders dan eenzijdig zijn en hangt geheel af van den indruk, dien de roman, in 't Hollandsch gelezen, op mij maakte, van het genot dat hij mij verschafte. Die indruk was genoegzaam dezelfde als bij den heer Bruijn. Wat ik reeds ter aanbeveling had opgeteekend, stemde in vele opzichten overeen met hetgeen hij in zijne

{==66==} {>>pagina-aanduiding<<}
‘losse schets’, breedvoeriger dan ik plan had, over geest, vorm en strekking in 't midden brengt; en het genot der lectuur was ook bij mij, even als bij hem, groot! De vertaling kan dus niet slecht zijn. Zij moet het Engelsch goed wedergeven, al kon zij vloeijender wezen, en het gemis van het oorspronkelijke mag niemand terughouden van zijn raad: het boek ter hand te nemen, om Eliots ‘meesterstuk’ te ‘savoureren.’
De Heeren Uitgevers hebben gezorgd voor eene zeer nette en prettig te lezen uitgaaf; maar ik kom al weder met de oude klacht, dat zij te duur is. Ik weet zeer goed, dat zij, die de markt van roman-lectuur voorzien, beweren zoo veel geld te moeten hebben, zullen zij hunne onkosten goed maken en iets verdienen, - eene koopmans-berekening, die ik niet nacijferen en dus ook niet wederleggen kan, - maar als, om iets te noemen, die titelplaatjes het hunne bijdragen tot verhooging van den prijs, zou ik hen in gemoede aanraden deze weelde geheel te supprimeeren. De goede smaak wordt door die prentjes niet bevorderd, de lezer heeft er niets aan, en ontvangt zelfs dikwijls een verkeerden indruk op den koop toe.
Van Felix Holt bijv. zegt de schrijfster uitdrukkelijk, dat hij geen das wil dragen en ook ‘zonder das’ bij Dominé Lyon verschijnt. 't Is maar eene kleinigheid, maar 't behoort tot de ‘karakter-boetseering,’ - eene kunst, waarin George Eliot, ook volgens den heer Bruijn, uitmunt; - en wat doet de vignetteekenaar? Hij stelt Felix aan ons voor met een das, zelfs met een strik onder omgeslagen hemdsboorden, krullekop en al, alsof hij het er op toeleide, zich als zijne antipathie Byron voor te doen! Dit is volstrekt geen vitten, zoomin als de opmerking, dat het domme bakkes van den Dominé, vóór het 1ste deel, veel meer doet denken aan een lompen, vierkanten boer, dan aan ‘een versleten oud mannetje,’ zooals Eliot hem teekent. En zijn er geen Keepsakes, Books of beauty, geïllustreerde Shakespeares en Byrons genoeg, om betere typen te geven van Engelsche meisjeskopjes, dan die van Esther op deze prentjes?...Waarlijk, Klaasje Zevenster (1ste uitgaaf), Adriaan de Merival en Van huis zijn zonder dezen smakeloozen opschik, zelfs nog duurder, wel met voordeel verkocht, en Felix Holt kan best met deze oorspronkelijke romans wedijveren, al is hij een vertaalde. Hij verdient zelfs eene tweede, goedkoope uitgaaf, en ik neem de vrijheid hierop aan te dringen, niet slechts als boek-
{==67==} {>>pagina-aanduiding<<}
verkoopers-speculatie, maar ook en vooral tot meer algemeene verspreiding.
De leesgezelschappen moeten boeken koopen; rijp en groen nemen zij van de markt, omdat zij eerst inslaan en dan lezen. Laat dan de heeren uitgevers hiermede de kosten bestrijden van hunne dure groot 8o edities, maar geven zij in deeltjes klein 8o, hoogstens van ƒ 1.00, wat werkelijk goed is nog eens; ik twijfel niet of zij zullen goede zaken doen. Behalve ten behoeve van allerlei lezers, die op zeer aangename wijs van Felix Holt veel goeds kunnen leeren, zou ik zoo gaarne voor honderden van onze lieve en bevallige, ‘ietwat nuffige’ Esthertjes zulk eene tweede goedkoope editie wenschen. Zij moeten dezen roman van Eliot in eigendom hebben; niet om door te hollen als een boek van het leesgezelschap of uit de bibliotheek, ‘dat gaauw weêr weg moet;’ maar, om à tête reposée eens na te denken over alles, wat Felix met Esther bepraat, en het dan nog eens te lezen. In weêrwil van al wat er over ‘een Engelschen verkiezingstrijd’ in voorkomt en haar ‘geduld soms wat op de proef stellen’ zal - zooals de heer Bruijn opmerkt - acht ik dit boek hoogst nuttig voor menige Hollandsche jonge dame. Moge zijne hoofdstrekking zijn: de noodzakelijkheid aantoonen van ‘de zedelijke opheffing en vrijmaking van de lagere klassen der maatschappij’, en Holt hiervoor ‘in de bres springen;’ met meesterlijken tact heeft de schrijfster bovendien haar Radikaal aan 't werk gezet, om te ‘hervormen, alle menschen tot hun pligt te manen, zedelijke wortels aan te tasten, het onkruid, waar hij vermag, op den maatschappelijken akker met wortel en tak uit den grond te halen; en bij hoevele onzer romanlezeresjes groeit niet hetzelfde onkruid welig op, dat bij Esther, vóór hare kennismaking met Felix, de ontkieming en ontwikkeling van waarachtigen levensernst belemmerde? Ik acht ook
daarom dezen roman voor haar zoo geschikt, omdat de vorm zoo schoon, de intrigue zoo ingewikkeld, de ontknooping zoo bevredigend is. De strekking moge bovenop liggen, - want wie leest op den titel de nadere qualificatie van Holt als ‘Radikaal,’ zonder aan een tendenz te denken? - de kunst wordt hier wel dienstbaar gemaakt, maar niet opgeofferd aan het heerlijke doel, dat de schrijfster zich voorstelde; en ik noem met den heer Bruijn deze hare schoone, misschien schoonste pennevrucht, een meesterstuk.
Bij eene tweede uitgaaf houd ik mij overtuigd, dat Mevrouw

{==68==} {>>pagina-aanduiding<<}
van Westhreene hare vertaling zal herzien, om het stroeve hier en daar weg te nemen. Als ik mij niet bedrieg, vertolkt zij conscientieus. Uitmuntend! En is het hoogst moeijelijk, goed geschreven Engelsch in zuiver en tegelijk vloeijend Hollandsch weder te geven, zij doet dit reeds, met andere vertalingen vergeleken, te goed, om niet naar het nog betere te streven, waartoe, naar 't mij voorkomt, het nu en dan wat vrijer overbrengen van pittige Engelsche volzinnen behoort. Zij zal dan ook dezen wenk niet ten kwade duiden, al komt hij van iemand, die volstrekt geen kans ziet haar werk te verbeteren.

No. 2. De uitgever van dezen roman beweert, dat zijn schrijver, Edmund Yates, tegenwoordig in Engeland zeer in trek is. 't Kan best waar zijn; want hij heeft iets van Dickens en Thackeray. Humoristisch soms, satyriek nu en dan, is hij, even als zij, vrij van alle Methodisme en Piëtisme, en greift frisch in 's Leben hinein. Met veel menschenkennis en eene levendige verbeeldingskracht begaafd, streeft hij zijne groote voorgangers na in het aanschouwelijk maken van hetgeen hij vertellen wil, en hij verstaat de kunst van zijne personen te laten leven. Het zijn menschen van vleesch en bloed, die hij ten tooneele voert, en geen conventioneele karakters. In het uitvoerig schilderen en afwerken zijner beelden staat hij echter, naar mijn inzien, bij beide coryphaeën nog ver ten achteren. Ook ontbreekt bij hem de levendige actie, die hunne werken zoo boeijend maakt, en valt hij wel eens wat veel in het breedvoerig beschrijven van hetgeen er in het binnenste zijner hoofdpersonen omgaat. Even als Dickens is hij kras in de keus zijner helden en heldinnen, en in de toestanden, waarin hij hen brengt. Margaret, de vrouwelijke hoofdpersoon van dit werk, is bijv. de type van de door genotzucht medegesleepte, door hartstocht overheerschte schoone vrouw; Lionel Brakespere, het voorwerp harer onbedwingbare liefde, die van den gedepraveerden, cynischen, adellijken losbol.
Geen van beiden zoude zeker in staat zijn onze belangstelling op te wekken en tot het einde toe gaaude te houden, indien de schrijver niet voorzichtig een sluijer had geworpen over haar vroeger leven, die eerst langzamerhand wordt opgeheven, en hem niet zoo lang mogelijk op den achtergrond had gehouden; terwijl hij haar van den beginne af in aanraking brengt met

{==69==} {>>pagina-aanduiding<<}
Geoffry Ludlow, den eigenlijken held of mannelijken hoofdpersoon van den roman, op wien het meeste licht valt; en aan Lionel een broeder en een nichtje geeft, die ons eenigzins met zijne familie verzoenen. Die Ludlow met zijne moeder en zuster, zijne beide vrienden Charley Potts en William Bowker, alle drie schilders; zoowel als Annie Maurice en lord Caterham, van de familie Brakespere, zijn van vrij wat beter allooi dan Margaret en Lionel, en hun lot, in verband met dat van ‘Geoff’, spant de aandacht, ja maakt het belangrijke uit van geheel het drama.
De schrijver heeft zijn werk in drie Boeken verdeeld, en ieder van een opschrift voorzien. Waarom de vertaler dit achterwege liet, begrijp ik niet. Dat ‘Stevenen naar de kust’ (Making for shore) van het 1ste boek, en die ‘Branding vooruit’ (Breakers a head) van het 2de laten zien, waarom het 3de heet ‘Eindelijk land’ (Land at last), waaraan de titel ontleend is. Margaret en Geoffrey meenen in het huwelijk, de kust waarheên zij den steven richten, eene veilige haven te zullen vinden, zij, om uit te rusten van eene vroegere stormachtige reis, hij, om de zaligheid te smaken, die haar bezit hem heeft voorgespiegeld. Het blijkt echter, als ‘deze twee één vleesch’ geworden zijn, dat zij, in plaats van hun doel bereikt te hebben, nog eerst eene hevige branding moeten doorworstelen, waarin hunne huwelijksboot tegen de rotsen wordt verbrijzeld, zij, om reddeloos te gronde te gaan, hij, om ‘eindelijk land’ te vinden, ver van het bedrieglijke oord, waar zijn droom van geluk niet verwezenlijkt worden kon.....Dat eerste huwelijk nu is zóó romantisch, zóó exceptioneel; om het tot stand te doen komen moet onze held zulk een nobel en tegelijk door zelfliefde overheerscht, zulk een standvastig en tegelijk zwak karakter bezitten, - moet bovendien Margaret zoo meesterlijk hare passie voor den ellendigen Lionel en haar hunkeren naar de vleeschpotten van Egypte verbergen, dat er meer dan een alledaagsch romanschrijvers-talent vereischt wordt, om het een en ander waarschijnlijk en aannemelijk te maken. Yates bezit evenwel dit talent, en wie van wat pittigs houdt, wie gaarne den strijd der hartstochten bespiedt, zal dezen roman niet onbevredigd uit de hand leggen.
Vraagt gij naar de zedelijke strekking, of welk zedelijk idee de schrijver in beeld heeft willen brengen, dan moet ik antwoorden: ik geloof niet, dat hem één bepaald denkbeeld voor

{==70==} {>>pagina-aanduiding<<}
den geest heeft gestaan; ik geloof niet, dat hij, in den zin, dien men gewoonlijk hieraan hecht, geschreven heeft met het doel om eene belangrijke zedekundige waarheid aanschouwelijk te maken. Wel hekelt hij de zoogenaamde groote wereld over de grove zedeloosheid, die in hare fashionable kringen gevonden wordt; - wel wijst hij aan, hoe gebrekkig de hedendaagsche maatschappij nog is, die de Lionels duldt en de Bowkers uitwerpt; - wel laat hij de ongerechtigheid hare vergelding vinden en den ongebreidelden hartstocht zijn beklaaglijk slachtoffer in 't verderf slepen; - wel geeft hij zedekundige opmerkingen genoeg aan ieder, die tusschen de regels weet te lezen; - maar, al is zijne levensopvatting frisch, zijne moraal gezond, het blijft bij het algemeen erkende, het zijn banale lessen, die men opzamelen kan, als men wil, eene hoogere, inderdaad geestelijke opvatting van het leven, of de diep ingrijpende voor allen geldende les, dat ieder individu zich zedelijk en redelijk ontwikkelen, volmaken moet tot vooruitbrengen van het geheel, tot welzijn van het algemeen, mist men hier geheel. - Ik las dezen roman onmiddellijk na Eliots Felix Holt; maar welk een verschil! Hoe is het mogelijk, vroeg ik onwillekeurig, dat in een tijd als den onze, nu godsdienstige (waarlijk niet bloot theologische) questies aller gemoederen in beweging brengen, een hedendaagsch romanschrijver dit zoo ten eenen male ignoreeren kan! Het is mij dan ook onmogelijk Eindelijk land zoo con amore aan te prijzen als het daar even genoemde boek. Ik vind nu eenmaal dat streven naar eigen geluk een treurig levensdoel, en vrees, dat Geoffrey Ludlow, eindelijk aangeland, waar hij meer kalm levensgenot kan smaken, op nieuw breakers a head zal te doorworstelen hebben, ten zij Annie, die den schipbreukeling gered heeft, hem ook in een hoogeren zin redt en zijn, van nature goed maar zwak karakter de noodige kracht geeft, door die
echt godsdienstig-zedelijke beginselen bij hem gaande te maken, die alleen den mensch aan zijne bestemming leeren beantwoorden. De schrijver heeft hem echter nog maar aan land gezet, en hem zoo egoïst gelaten als hij was; wat er van hem worden zal of geworden is, deelt hij ons niet mede, en daarom bevredigde hij mij slechts ten deele.
In weerwil van dit mijn individueel gevoelen, houd ik mij verzekerd, dat het boek lezers en bewonderaars genoeg zal vinden, ook in het Hollandsche kleed, waarin vertaler en uitgever het hebben gestoken. Tot mijne spijt moet ik hier echter bekennen,

{==71==} {>>pagina-aanduiding<<}
dat die uitgave wel wat fraaier had mogen zijn voor den prijs van ƒ 6.50. Zij is niet half zoo prettig voor het oog als die van Felix Holt, en haalt niet bij Thiemes jongste octavo-edities. Ook is mijn exemplaar, na slechts in de handen van een drietal lezers te zijn geweest, reeds zoo los, met gescheurden rug, dat men wel zien kan hoe achteloos het werk in den handel gebracht werd. Als de kosten van de zeer leelijke prentjes besteed waren aan eene behoorlijke, dat wil zeggen stevige innaaijing, zou het boek er veel bij gewonnen hebben. Noem ik dien noodeloozen opschik, tegenover den titel, leelijk, men zou kunnen zeggen: ‘over den smaak valt niet te twisten;’ maar dit gaat niet op; ik betwist goeden smaak aan ieder, die deze titelvignetten mooi vindt...
Ook de vertaling laat, dunkt mij, nog wel iets te wenschen over. De Heer H. Jonker zet zijn naam op den titel. Doet hij dit, opdat die naam eenmaal, even als die van Mensing, om van nog levende, bekende vertalers niet te spreken, eene aanprijzing zij, dan neem ik de vrijheid een paar opmerkingen te maken. Hij is reeds te goed aan het werk, en zeer zeker te wel overtuigd van het moeijelijke zijner taak, om dit ten kwade te duiden. Alleen brekebeenen en middelmatigheden maken zich boos over welgemeende aanmerkingen; een verstandig man doet er zijn nut mede en zegt: ‘dank u!’ bovendien.
Iets, waartoe een aankondiger van in het Hollandsch uitgegeven vreemde romans niet altijd in de gelegenheid is, heb ik nu kunnen doen: ik heb de vertaling van Eindelijk land met het oorspronkelijke kunnen vergelijken. Yates komt mij voor een goed stilist te zijn, al is hij nog geen Dickens of Thackeray; maar hij heeft, even als zij, eene gemeenzame manier van schrijven, die soms het platte nabijkomt, en die zeker bij de overbrenging in het Hollandsch groote moeijelijkheden aanbiedt. De Heer Jonker heeft over 't algemeen getoond, dat hij het Engelsch goed verstaat; zijn Hollandsch is slechts hier en daar wat stroef; maar in het kiezen van eenvoudige woorden is hij niet altijd even gelukkig en zijn stijl mist juist hierdoor wel eens dat losse en schilderachtige van den Engelschman. Ik neem tot staving van het gezegde een paar volzinnen, die ieder kan verstaan. Bl. 31 van het 1e deel leest men: ‘Hij was gekleed in hooge stijve halskragen (shirt-collars) met blaauwen wit gespikkelden halsdoek (blue-silk neckerchief with white dots), waaraan een speld met edelgesteente (a carbuncle pin) was bevestigd (gleamed); verder

{==72==} {>>pagina-aanduiding<<}
droeg hij een grijzen overjas, daaronder een korten rij-rok, hoog vest met knoopen van onyx-steen en naauw sluitenden zeemleeren broek (cord-trousers).’ Waarom nu niet: Hij droeg hooge stijve boordjes, een blauw-zijden das met witte moezen, waarin een juweelen speld flonkerde (of schitterde), een grijzen overjas over een korten rij-rok, hoog vest met onyx-steenen knoopen enz. Waarom eerst dat: ‘hij was gekleed’, en dan nog eens: ‘verder droeg hij’? Waarom dat Duitsche ‘halskragen’ en die voor een heer zoo vreemde ‘halsdoek’? Of cord-trousers een ‘zeemleeren broek’ is, weet ik niet, bij cord denk ik aan geweven of gebreid, tricot, en trousers is rijbroek.
Hoofdstuk IV, bl. 41, begint: ‘Het is eene alledaagsche (cheap goedkoope) philosophie, te moraliseren, hoe de kleinste beuzelingen dikwijls tot groote gebeurtenissen aanleiding geven;’ (Eigenlijk staat er: het is goedkoope philosophie te moraliseren over het belangrijke van gebeurtenissen, waartoe de nietigste beuzelingen aanleiding gaven; maar hier moet ik zeggen, dat de vertaling van den Heer Jonker beter de gedachte uitdrukt dan het origineel, als men namelijk in goed Hollandsch schrijven kan: ‘moraliseren hoe’.) ‘Doch het onderwerp’ - zoo gaat hij voort - ‘doet zich zoo dikwijls aan ons voor, dat het den prediker van den dag (weak-day preacher?) tallooze rustpunten voor den kring zijner alledaagsche axiomata aanbiedt.’ Yates schrijft: to furnish innumerable pegs whereon the weak-day preacher may hang up his little garland of reflexions, his little wreath of homely truisms. Afgezien van het onduidelijke: ‘rust-punten voor den kring van alledaagsche axiomata’, gaat bij zulk eene globale vertaling het plastische geheel verloren. De schrijver wil zeggen: dat groote, uit het kleine voortkomende, gebeurt zoo dikwijls, dat het den werkdag-prediker (straat-prediker?) tallooze spijkers aanbiedt, om de blommetjes en krulletjes (de strikjes en kwikjes?) zijner opmerkingen en huisbakken waarheden aan op te hangen; zooals ook Domine's spreken van teksten, die als ‘spijkers’ worden gebruikt, om er eene preek aan op te hangen, waarom ik die pegs (eigenlijk: houten pinnen of pinnetjes), zoo zou vertalen. Ik weet wel, zulke aanmerkingen hebben den schijn van mere trifles te raken, maar inderdaad is dit zoo niet. Het geldt het juist wedergeven der eenvoudige descriptie, waarvan de stijl niet noodeloos mag opgeschroefd worden door groote woorden als ‘halskragen’,
‘halsdoeken’, ‘speld met edelgesteente’,

{==73==} {>>pagina-aanduiding<<}
waar ‘boordjes’, ‘dassen’ en ‘juweelen speld’ voldoende zijn; en ten andere, het in acht nemen van al die figuurlijke spreekwijzen en woordspelingen, die zoo veel schilderachtigs aan de taal bijzetten. Zoo vertelt Yates, dat de herstelling eener zenuwachtige lady bespoedigd wordt door het ophanden zijn van eene groote partij, te geven ter eere van London bezoekende Serene Transparensies. De heer Jonker vertaalt deze woorden door ‘luchtige verheveling’, in 't enkelvoud zonder kapitalen. Ik ken wel luchtverheveling (meteor Eng.), maar de aardigheid van den schrijver, die én op doorschijnend of doorluchtig én op serene (serenissime) zinspeelt, om het weinige verband tusschen de hoogdravende titels en het ondegelijke, onwaarachtige of huichelachtige van zulke Hoogheden aan te duiden en te persifleren, gaat geheel in het Hollandsch verloren. ‘Doorluchtige Excellenties’ of ‘Hoogheden’ ware daarom beter, dunkt mij, dan ‘verheveling’, en liggen voor de hand.
Ik werp mij niet op als vertaler uit het Engelsch en of ik het goed of beter of minder goed zou kunnen, dan de Heer Jonker, heb ik nog nooit beproefd, doet ook niets tot de zaak; maar als iemand, door zich te noemen, niet wil gerekend worden onder de anonymen, die voor de vertaalfabrieken werken, moet hij bedenken qu'un nom oblige en dat ieder het recht heeft hem te beoordeelen. Over kleinigheden als: ‘kop over bol’ in plaats van ‘hals over kop’, ‘pleet’ in plaats van ‘pleitte’, ‘over denzelfden boeg sturen’ (ieder schipper zal hem zeggen, dat hij niet over den boeg stuurt), ‘in aanspraak nemen’ voor ‘in beslag nemen’ of ‘zich laten bedienen’, en dergelijke onnauwkeurigheden meer, die geen schade doen aan den zin en ieder schrijver uit de pen vloeijen, stap ik heen en betuig, dat ik alleen een wenk heb willen geven, zoowel aan den Heer Jonker als aan allen, die zich met vertalen bezig houden. Goede vertalers hebben alle recht op den naam van letterkundigen; hun werk is kunstwerk, dat veel kennis en veel oefening vereischt; en eere willen wij gaarne geven aan hen, die ons de uitstekende producten uit den vreemde in onze eigen taal laten genieten; maar op hen rust dan ook dezelfde verplichting, als op allen die de pen voeren, van te helpen aan het veredelen van den goeden smaak bij het groote lezende publiek. Dat publiek neemt het nog zoo nauw niet; zijn schoonheidsgevoel is nog niet bovenmate ontwikkeld; als een roman maar intrigue heeft, de verbeelding prikkelt, zenuwachtig naar de

{==74==} {>>pagina-aanduiding<<}
ontknooping doet uitzien, is hij voor velen ‘mooi!’ ‘prachtig!’ ‘interessant!’... Welnu, voor zulke lezers is de vertalersbent, die, voor ettelijke guldens per vel, rijp en groen in een Hollandsch overbrengen, waarbij het u groen en geel voor de oogen kan worden. Tot de zoodanigen wil de Heer Jonker niet behooren. Wij juichen dit toe. Wij moedigen hem aan. Een volgend werk, met smaak gekozen en nog beter, d.i. nog vloeijender overgezet, dan dit, geve ons de overtuiging, dat hij verdient onder onze uitmuntende vertalers te worden gerangschikt.

No. 3. De welbekende Zweedsche schrijfster, Maria Sophia Schwartz, heeft zich met dit verhaal tot taak gesteld aanschouwelijk te maken, ‘hoe door goedheid goedheid wordt gewekt’ en ‘de deugden en gebreken der moeders weêrkaatsen in de ziel der kinderen en daar eene bepaalde gedaante aannemen.’ Hiertoe geeft zij, naar haar eigen getuigenis, ‘een trouwe en waarachtige schets’ van twee ‘huismoeders, wier voorbeeld’, zij hoopt, ‘dat deze of gene moeder tot betere gedachten zal brengen met betrekking tot hare pligten.’ Tegen deze strekking is, dunkt mij, niets in te brengen, en de wijze, waarop zij zich van hare taak gekweten heeft, verdient aanbeveling: er is zeer veel goeds in dezen roman.
Ik vrees echter, dat haar doel niet zal bereikt worden bij die romanlezende moeders, die de meeste terechtwijzing behoeven en het eerst moesten worden opgewekt, om hare moeder-plichten beter in acht te nemen. Zij zullen, na met de beide hier geschilderde huismoeders kennis gemaakt te hebben, de eene te duivelaehtig boos, de andere te engelachtig lief noemen. ‘Neen’, zullen zij zeggen, ‘zoo als dat wijf (Mevrouw von Krug) is niemand!’ en van de andere (mevrouw Quickfelt) betuigen: ‘ja, waar vindt men ook zulk een engel?’ Jammer, doodjammer! want het gevolg zal wezen, dat zij zich de wenken en lessen, hier gegeven, niet aantrekken... De oorzaak ligt bij de schrijfster zelve. Zij heeft zich aan schromelijke overdrijving schuldig gemaakt, in de professors-vrouw een zedelijk monster geteekend, en, door den onvermijdelijken terugslag, schade gedaan aan het allerliefste beeldje der tweede huismoeder: de tegenstelling is hierdoor te groot.
Hoe is het mogelijk, dacht ik telkens onder het lezen, dat eene vrouw eene type kon concipieeren van eene andere vrouw, in wie niets vrouwelijks te ontdekken is, eene personificatie van de grofste en domste zelfzucht, een wezen, samengesteld uit

{==75==} {>>pagina-aanduiding<<}
onredelijken hoogmoed (waarbij alle moederlijke ijdelheid een onbeduidend gebrekje wordt), dolzinnige trotschheid en brutale heerschzucht, een wijf zonder gevoel, zonder geweten, zonder hart!.... Een enkelen keer schijnt de schrijfster begrepen te hebben, dat zij wel wat ver ging, en laat zij iets, dat naar aandoening zweemt, doorschemeren; maar ook daar nog spreekt het moederhart zoo zacht en wordt het zoo spoedig weder tot zwijgen gebracht, dat eene vreemde, zelfs eene, die geen moeder was, ja menig man, gevoeliger aangedaan zou zijn geweest. Ook waar zij het trotsche wijf ‘grootmoedigheid’ laat toeschrijven, is deze eigenlijk niets anders dan bukken voor den dwang der omstandigheden en berekening.
Een noodzakelijk gevolg van de onnatuurlijke hardheid van deze geheel onvrouwelijke figuur is, dat er in het verhaal iemand dient voor te komen, die er onder lijdt, en dit is de ongelukkige dochter; maar ook iemand, die haar wederstaat en overwint, en dit is de minnaar van die dochter; terwijl, even als de moeder de slechte romanheldin voorstelt, zoo ook de aanstaande schoonzoon de ware romanheld moet wezen. Dit is ook zoo. Om de rol te vervullen, die hem wordt opgedragen, treedt Richard als een samenstel van alle mannelijke deugden ten tooneele; maar onnatuurlijk, onmogelijk, zooals het trotsche wijf, is ook de hooghartige en tegelijk onhartelijke, koel beredeneerende jonge Doctor. Jammer, doodjammer! Want de stelling: ‘dat geen meisje huwelijksgeluk kan verwachten zonder den zegen harer moeder’, welke hij te handhaven heeft, en ook tot de uiterste consequentie volhoudt, laat die dochter ten prooi der wreede moeder, stelt hare liefde voor haar Richard op de zwaarste proef en brengt haar telkens schier tot wanhoop. Een minnaar van vleesch en bloed, al was hij overtuigd, dat de toestemming tot zijn huwelijk van den vader zonder die der moeder onvoldoende mocht heeten, zou hemel en aarde bewogen hebben, om die moeder tot toegeven te bewegen, en dit niet lijdelijk van zijne eigen deugd en van de omstandigheden hebben afgewacht. De eisch van onvoorwaardelijke onderwerping aan den ouderlijken wil, raakt een teeder punt. Eene dochter, bij wie het gedroomde geluk van bevredigde verliefdheid meer geldt dan het verdriet harer moeder, heeft zeker niet veel liefde voor die moeder. Maar als die moeder zulk een onmensch is, zooals deze Mevrouw von Krug, wordt de verhouding te onnatuurlijk en blijft er voor kinderliefde geen plaats over: een zedelijk monster is

{==76==} {>>pagina-aanduiding<<}
geen voorwerp' van menschelijke genegenheid. De schrijfster heeft dit ook gevoeld en laat Albert, den zoon van Mevrouw von Krug, alle kinderlijk gevoel uitschudden. Dit ware evenmin noodig geweest, als het ondenkbare lijden der dochter, indien zij bij de werkelijkheid gebleven ware en niet met al te schrille kleuren beider moeder had geschilderd. Nu moet Richard ook worden voorgesteld als de natuur van hem zelven en van zijn meisje geweld aandoende, om zijne stelling vol te houden; en bovendien de lichamelijke blindheid te hulp geroepen worden, niet om de koppige madam geestelijk te leeren zien, maar om haar te dwingen tot de erkentenis, dat zij in hooghartigheid en onbuigzaamheid van wil door een ander overtroffen werd... Eene fraaie overwinning!
Jammer, doodjammer! herhaal ik. Was er nog maar eenige humor, eenige satyre in de schildering van dit leelijke portret. Kon de lezer nog maar eens meesmuilen of schadenfroh lagchen om de teleurstellingen en vernederingen, die de heerschzuchtige en hoogmoedige ‘professors-vrouw’ ondervindt. De schrijfster is niet karig met haar die toe te deelen; Mevrouw von Krug wordt op alle punten geslagen, niets, niets gelukt haar; met voorbedachten rade wordt haar altijd precies het tegenovergestelde van hetgeen zij begeerde te dragen gegeven; maar de lezer ondervindt hierbij niets dan eene kleine bevrediging van het steeds toenemende gevoel van wrevel over zoo ongehoorde hardvochtigheid. Het genot der lectuur wordt hierdoor veel verminderd en, zooals ik boven reeds zeide, het beoogde doel niet bereikt. Wel komt het beminnelijke van Mevrouw Quickfelt, uit het andere huisgezin, sterk uit tegenover het hatelijke van hare schoonzuster; maar de tegenstelling wordt juist hierdoor te sterk; en omdat er, God dank! onder fatsoenlijke vrouwen niet zulke hardvochtige schepsels kunnen zijn, zal men meenen, dat er ook niet zulke lieve, verstandige en degelijke moeders gevonden worden. En hier kom ik tot het wezenlijk goede en aanprijzenswaardige van het boek, in weêrwil van het verkeerde, waarop ik wees. Die Mevrouw Quickfelt is de type van eene goede huismoeder, wier liefde voor man en kinderen door verstand bestuurd, door godsdienstig-zedelijke beginselen geheiligd wordt. Zoo zijn er! De schrijfster mag haar ietwat geïdealiseerd hebben, dit doet geen kwaad; - mag haar wel een beetje te veel in boekstijl laten spreken; dit doen al hare personen en is eene

{==77==} {>>pagina-aanduiding<<}
fout, waarin zedekundige schrijvers ligt vervallen; - maar wat zij zegt en wat zij doet, is goed, en volstrekt niet met de werkelijkheid in strijd. Waar, niet leerstellige godsdienstigheid, maar de godsdienst van Jezus, of het ware Christendom, het hart eener beschaafde vrouw vervult, haar leert zich zelve te verloochenen en, met een hooger levensdoel in het oog, aller belangen doet behartigen, daar zal men zulke huisvrouwen en huismoeders zien; daar zullen zij denzelfden weldadigen invloed uitoefenen op het gezin; daar zal men lieve dochters vinden, zooals Jenny, en flinke zonen, die, uit ware liefde voor hunne achtenswaardige moeders, luisteren naar haar verstandigen raad. Het onnatuurlijke en opgeschroefde is dan ook niet aanwezig in het huisgezin van den Majoor: al zijne leden zijn menschen van gelijke beweging als wij. Eere der schrijfster, die ons daar zulke ware, lieve, fraaie tooneeltjes schildert en onder de hand lessen geeft, die alle romanlezende dames en heeren, vooral de jeugdigen onder hen, wel behartigen mogen. Men neme dus Mevrouw von Krug op den koop toe; dinge zelfs een beetje van hare excentrieke trotschheid en hoogmoed af, - al is men niet zóó hoogmoedig en zóó tyranniek, is men daarom reeds nederig en bescheiden? - en bedenke, dat de schrijfster volkomen gelijk heeft: niet de harden van harte, maar ‘de zachtmoedigen zullen het land beërven.’ Zachtmoedige vrouwen en moeders zullen altijd meer overwinningen op hare echtgenooten en zonen behalen, dan zij, die overheerschen of beheerschen willen door onvrouwelijke hardheid. En zouden dochters ongevoelig kunnen blijven voor de ware liefde der vrouwen, die haar in de werkelijkheid het zalige dier liefde te aanschouwen geven?...
Heeren Uitgevers hebben voor eene nette en niet te dure uitgave gezorgd. Hunne Goedkoope Bibliotheek is genoeg bekend en behoeft geen aanbeveling. De vertaling is vloeijend en lijdt niet aan Germanismen. De lange volzinnen in de gesprekken, en in 't algemeen de boekentaal, den sprekers in den mond gelegd, schrijf ik niet aan hem, maar aan de schrijfster zelve toe. Als hij of zij, die de Twee huisgezinnen in onze moedertaal overbracht, weder een werk van Mej. Schwartz onderhanden neemt, zou ik aanraden eens te beproeven, of het niet mogelijk ware die lange zinnen aan stukjes te knippen en de ten tooneele gevoerde personen in de gewone spreektaal te laten praten.
Kampen, Dec. 1867.
J. Hoek.


{==78==} {>>pagina-aanduiding<<}

Militaire lektuur.

EEN WOORD naar aanleiding van de brochure ‘de kapitein de Roo van Alderwerelt in de Tweede Kamer, eene stem uit het leger’, aan alle weldenkenden, inzonderheid aan de kiezers van Leeuwarden. 's Hertogenbosch, Gebroeders Muller. 1867. Prijs ƒ 0,30.



WAARDERING VAN EEN WOORD naar aanleiding van de brochure ‘de kapitein de Roo van Alderwerelt in de Tweede Kamer.’ - Ook eene stem uit het leger. 's Hertogenbosch, W.C. van Heusden. 1867. Prijs ƒ 0,35.
Slechts weinige menschen mogen zich, op zóó jeugdigen leeftijd, beroemen op zoo algemeene bekendheid als de heer de Roo van Alderwerelt. Slechts weinige Kamerleden doen zooveel van zich spreken als hij en wij gelooven, dat vele zijner collegas hem dit benijden, immers algemeene bekendheid is een eerste vereischte om de eervolle plaats in de Kamer te verkrijgen of te behouden. Zelden is iemand het onderwerp geweest van zooveel geschrijf als hij. Dit lag in den aard der zaak. Uitsluitend als militaire specialiteit tot volksvertegenwoordiger gekozen, moest de heer de Roo van Alderwerelt begrijpen, dat hij met Argus-oogen werd bespied, niet enkel door zijne mandatarissen, maar voornamelijk door gansch het leger, - vooral door velen, die loerden op een misstap om dien luide uit te bazuinen, - ook door anderen, die veel goeds hoopten van zijn optreden.
En beide partijen zijn er in geslaagd om zijne handelingen geheel in hunnen geest uit te leggen. De bewijzen daarvoor liggen voor ons ter lezing. De brochure getiteld: de kapitein de Roo van Alderwerelt in de Tweede Kamer, eene stem uit het leger, - die ons niet ter aankondiging is toegezonden, maar die wij hier uit den aard der zaak moeten bespreken, - vindt niets goeds in de Roo. Het antwoord op die brochure, getiteld: Een Woord enz., vindt niets of althans weinig kwaads in hem, terwijl de schrijver van deze laatste brochure in de: Waardering enz. op gevoelige, zij het ook dikwijls verdiende wijze, op zijne plaats wordt gezet.
De Stem noemt de Roo van Alderwerelt een partijman. Een Woord vindt het natuurlijk, dat hij zich thans naast den grooten Staatsman schaart. Wie die groote Staatsman is, behoeft men niet te vragen. Er is in de oogen van sommigen slechts één groot Staatsman. In de ‘Waardering’ wordt de heer de Roo van

{==79==} {>>pagina-aanduiding<<}
Alderwerelt beschouwd òf als een partijman, òf als iemand die, door het verkregen succes zoo overmoedig is geworden, dat hij, om aan zijne eerzucht bot te vieren, teveel het groote gewigt zijner positie uit het oog verloor. Het is geenzins ons doel beide brochures op den voet te volgen. Dit ligt geheel buiten het bestek van onzen arbeid; wij willen alleen hier en daar een greep doen. - De Stem verweet den heer de Roo van Alderwerelt, dat zijn toon krenkend en bitter was, Een Woord vindt dit natuurlijk, omdat al zijne voorstellen in het voorloopig verslag, evenals die van Stieltjes in de Memorie van Antwoord, met eene weigering beantwoord werden. Wij vragen: is dat eene reden om krenkend en verbitterend te spreken? Immers Een Woord spreekt die uitdrukkingen niet tegen en wederlegt ze evenmin. Gelijkt dit niet naar een dwingend kind, dat een hooge keel opzet, omdat het zijn zin niet krijgt? - De Stem verwijt den heer de Roo van Alderwerelt dat hij de IJssellinie wil laten glippen, terwijl de heer Storm van 's Gravesande dit betreurt en het eene oneer voor ons land zou noemen, wanneer bij de wet bepaald werd, dat slechts een vierde van ons land zou worden verdedigd. In Een Woord wordt dit als zeer natuurlijk voorgesteld. De Waardering zegt alleen, dat de argumentatie van den heer de Roo van Alderwerelt, - namelijk ‘dat bij niet verdediging van den IJssel, er veeleer sprake kan zijn van beperking dan van uitbreiding der militie’ - gewis op sommige Kamerleden indruk zal hebben gemaakt, maar vraagt tevens: of die indruk heilzaam mag worden geacht en zegt er bij, dit te mogen betwijfelen. - Een Woord geeft aan de woorden van den heer de Roo van Alderwerelt ‘niets willen doen aan Volkerak enz.’, deze interpretatie: ‘niets meer willen
doen, niets bijbouwen,’ doch dit sluit ‘verbeteren en onderhouden’ niet uit. De Waardering vraagt, of hare lezers die vertolking niet ietwat vrij vinden. - De Stem verwijt den heer de Roo van Alderwerelt zijne verandering van opinie omtrent de stelling Groningen-Delfzijl. Een Woord noemt dit, en volgens ons oordeel, teregt, juist een bewijs van zijn nadenken. Tusschen 1863, - toen hij de opinie aankleefde om die stelling te behouden, - en 1867 liggen twee oorlogen vol lessen, oorlogen, die groote veranderingen hebben te weeg gebragt.
In Een Woord zegt schrijver, dat groote staatkundige partijen met leiders in een constitutioneel land noodig zijn en hij

{==80==} {>>pagina-aanduiding<<}
wijst hierbij op Engeland, Frankrijk en Pruissen. God beware Nederland voor eene constitutioneele regering, zooals in beide laatstgenoemde rijken! Wij vereenigen ons ten zeerste met de navolgende woorden uit de tweede brochure: ‘Moge de Roo van Alderwerelt bij de discussiën zooveel aanstoot gegeven hebben als heeft plaats gehad, moge hij op eene enkele - (of meer?) plaats niet zuiver logisch in zijne redevoeringen zijn geweest, moge hij de ministers van marine en oorlog wat al te hard - (of dikwerf zeer hard?) zijn gevallen, de mogelijkheid daarvan geef ik gaarne toe, doch dit belet geenszins dat hij is en zal blijven, al wordt hij nog zoo hard bestookt, de man, die met de grootste en bewonderenswaardigste energie zal strijden tegen misbruiken en verkeerdheden.’ Hij zal zeker trots alles zijne opinie verdedigen, en is niet ieder, die zijne opinie voor wáár houdt, geregtigd tot het streven om die ingang te doen vinden?
Wij willen de ‘Waardering’ niet op den voet volgen, maar wie de Stem en Een Woord heeft gelezen, moet de Waardering niet ongelezen laten liggen. Daarin wordt de schrijver van de tweede brochure op ieder punt nagegaan en dikwerf gevoelig op de vingers getikt. De schrijver der laatste brochure heeft een helderen betoogtrant en weet zijne denkbeelden goed uiteen te zetten. Wij zijn het echter niet overal met hem eens, bijv. op bladz. 12 en 24.
Wij hebben enkele aanhalingen gedaan uit den strijd der opinies. Die opinies zullen wel altijd verdeeld blijven. De Roo van Alderwerelt heeft veel goeds aan het leger bewezen, roept de eene partij, de andere zegt het tegendeel. Dit is echter zeker, dat hij vele gebreken heeft aangewezen en het is in het belang van vaderland en leger te hopen, dat door zijne medewerking werkelijk bestaande gebreken en misbruiken mogen veranderd worden.
Een Infanterist.
‘OOK EENE STEM UIT HET LEGER’ OVER DEN GENERALEN STAF aan de belanghebbenden in de publieke zaak in het algemeen en de leden onzer Wetgevende Kamers in het bijzonder 's Hertogenbosch, W.C. van Heusden. 1867. Prijs ƒ 0,30.
Ieder, die geen vreemdeling is op het gebied der krijgskunst en met belangstelling de verslagen en debatten van Hoofdstuk VIII der Staatsbegrooting heeft nagegaan, moet het wel zijn opgevallen, hoe de heer de Roo van Alderwerelt herhaaldelijk terugkomt op

{==81==} {>>pagina-aanduiding<<}
inkrimping van den generalen staf. Dat dit warme bestrijders en verdedigers vond, was wel te verwachten. Tal van brochuren en stukken in tijdschriften zagen hierover het licht. ‘Ook bovenvermelde stem uit het leger’ is hieraan gewijd. Zij heeft het zich ten taak gesteld, de brochure over ‘de Generale Staf in de Tweede Kamer of de redevoeringen naar aanleiding van het amendement de Roo getoetst aan de waarheid’ door ‘een modern soldaat’ te wederleggen. Zij verklaart vertrouwen te stellen in den tegenwoordigen minister, - na al het gelezene niet overtuigd te zijn geworden van het nut eener groote inkrimping van dien staf, - hoe langer hoe meer doordrongen te zijn van het denkbeeld, hoe die staf in vredestijd meer en meer moet geoefend worden in haren eigenaardigen oorlogs-werkkring - en eindelijk er den modernen soldaat een verwijt van te maken, te weinig zorg en naauwkeurigheid bij zijn onderzoek te hebben aangewend, en dus menig lezer op den dwaalweg te hebben gebragt.
Men kan niet van ons verwachten, dat wij de verschillende schrijvers bij al hunne redeneringen zullen volgen. Wij wenschen slechts eene korte aankondiging te geven, en moeten dus aan onze ‘Stem’ de eere toekennen, getrouw de raadgevingen van den soldaat te hebben gevolgd. Bezuiniging mag volgens haar bij de voorgestelde inkrimping niet op den voorgrond staan. Teregt wordt door haar aangemerkt, dat, indien de vastgestelde sterkte in oorlogstijd noodig is, deze ook geheel in vredestijd moet voorhanden zijn, mits voldoende geoefend voor haren eigenaardigen werkkring en in geene bureaumannen noch teekenaars ontaard. Zij betoogt het nut en de onmisbaarheid der door den minister aangenomene sterkte en volgt ‘den modernen soldaat’ op al zijne beweringen. Vervolgens beaamt zij volkomen 's Ministers gevoelen, dat de staf-officieren in oorlogstijd aanwezig moeten zijn, niet uit andere korpsen getrokken en dus nog gevormd behooren te worden. Zij stelt vertrouwen in diens voornemen om ook voor hunne ontwikkeling en vorming te zorgen. Zij eindigt met menig onkruid te wieden uit het tuintje van den modernen soldaat, en besluit ten slotte met eene schoone aanhaling van ‘Knoop's Seelig op de citadel van Antwerpen.’
Dit tegenschrift - de strekking er van daargelaten - heeft in elk geval dit in zijn voordeel, dat het zich door een kalmen en waardigen toon kenmerkt.
Een Artillerist.

{==82==} {>>pagina-aanduiding<<}

ONZE VERDEDIGINGSLINIËN door een oud vrijwilliger van 1830. Utrecht, A.J. Servaas van Rooijen. 1867. Prijs ƒ 0,10.



WET op de inkwartieringen, transporten en leveranciën, van 14 Sept. 1866, S. 138, met de reglementaire bepalingen, vastgesteld bij besluit van 29 Maart 1867, S. 18 en Voorschriften ter uitvoering van 4 April 1867, benevens Alphabetisch Register door L.N. Schuurman, Secretaris der gemeente Zwolle. Zwolle, W.E.J. Tjeenk Willink. 1867. Prijs ƒ 0,25.



WET van den 11 April 1827, houdende oprigting van Schutterijen, benevens het besluit van den 25 Mei 1829 omtrent de zamenstelling der Schuttersraden met aanteekeningen en beknopt alphabetisch Register door denzelfden. Tweede, bijgewerkte druk. Zwolle, W.E.J. Tjeenk Willink. 1867. Prijs ƒ 0,25.
De schrijver der eerste brochure behandelt in ongeveer 6 bladzijden het gewigtige vraagstuk onzer verdedigingsliniën en komt daarbij tot de conclusie, dat de IJssel- en Grebbe-linie geheel onhoudbaar zijn, weshalve hij aanraadt om bij eventuelen vijandelijken aanval van die zijde, de provinciën Gelderland en Overijssel geheel te ontruimen, maar al onze strijdkrachten en materiëel te besparen tot eene krachtige verdediging van de utrechtsche en hollandsche liniën, ja, eigenlijk wilde hij ook wel Utrecht laten slippen en zijne verdedigingslinie nemen van Schoonhoven aan de Lek langs of achter Oudewater op Woerden en verder door Kamerik en Oudhuizen op Breukelen of de Nieuwersluis, ten einde verder langs de Vecht aan Muiden en Naarden aan te sluiten.
Wij begrijpen, dat de wensch om nuttig te zijn, de brochure in de pen heeft gegeven en juichen daarom hare verschijning toe. Du choc des opinions etc., dat weten wij, en te veel kan er bezwaarlijk over de verdedigingsliniën geschreven worden. Wij zijn het echter volstrekt niet eens met den schrijver en willen onze opinie in weinige woorden zamenvatten.
Het geheel verlaten der IJssel- en Grebbe-linie heeft het voordeel, dat al onze strijdkrachten geconcentreerd worden op eene linie die van meer belang is, maar zullen al die strijdkrachten niet verminderd zijn, juist door dat wij geen IJssel verdedigen? Immers dóór de verdediging, - men late mij liever zeggen, - bezetting van de IJssellinie worden de strijdkrachten aan gene zijde van den IJssel en wel voornamelijk menschen, paarden, karren, geld enz. in de gelegenheid gesteld zich

{==83==} {>>pagina-aanduiding<<}
spoediger achter een leger terug te trekken, om later in het hartje van ons Vaderland uitstekende diensten te kunnen bewijzen. En zou daarvan niet een groot gedeelte verloren gaan, wanneer die terugtogt onmiddellijk op Utrecht of zelfs nog achter Utrecht moest geschieden, terwijl geen enkel soldaat dien terugtogt dekte? Zouden onze inundatiën rondom Utrecht, of van Schoonhoven tot Muiden, zoo maar in één oogenblik gereed zijn om gerust te kunnen zeggen: Wij zitten hier goed verschanst, kom maar nader, en dan ‘tot hiertoe en niet verder.’ Dit in geenen deele. De utrechtsche linie vereischt minstens 10 dagen tot stelling der inundatie en al wordt die tijd ook nog zoo bekort, toch zullen er eenige dagen noodig zijn om de landlieden te waarschuwen en hun tijd te geven tot het bergen van have en vee. Waar dien tijd te vinden, als wij den vijand intusschen rustig laten doormarcheren? Vele corypheeën in het vak hebben deze zaak bestudeerd en de een vóór, de ander er tegen gestemd, maar het blijkt uit de handelingen der Regering, dat de opinie vóór het verlaten nog niet heeft gezegevierd.
Wat de nieuwe linie, - van Schoonhoven tot Naarden, - betreft, dat denkbeeld kan welligt goed zijn, omdat, zoo als schrijver beweert, die inundatie onmiddellijk is te stellen. Welnu, dan vinden wij dáár een nieuw terrein, om den vijand nogmaals op te houden, vóór hij de hollandsche linie bereikt.
Wij zijn het geheel met den schrijver eens, wanneer hij eindigt met aan landgenoot en vijand te herinneren, dat hetzelfde water, dat in 1574 het spaansche leger voor Leyden verjoeg en eene eeuw later de krijgsmagt van Lodewijk XIV tegenhield, tegenwoordig even goed in staat zou zijn eenen vijand de verovering van het hart van ons land zeer moeijelijk te maken. Daarom, nimmer gewanhoopt aan de verdediging van ons land, nooit gevraagd: Is het nog te verdedigen? Maar alleen rusteloos gestreefd naar de oplossing van het vraagstuk: Hoe is Nederland het beste te verdedigen? Die woorden passen in den mond van elk, die het wel meent met ons vaderland.

De beide laatste werkjes geven ons niets meer, doch ook niets minder dan juist op den vrij langen titel staat uitgedrukt. Het eerste is de wet, met het daardoor noodzakelijk geworden Koninklijk Besluit en het voorschrift van den Minister van Oorlog omtrent de détails en de rigtige uitvoering dier wet, alles in

{==84==} {>>pagina-aanduiding<<}
één bandje vereenigd. Het tweede werkje is een herdruk, noodzakelijk geworden door de verwerping der wet op de schutterijen in de Eerste Kamer en door de uitbreiding van bovenbedoelde wet, tengevolge der jongste Koninklijk Besl. daaromtrent.
Niemand zal van ons eene beoordeeling vergen der officiëele stukken. Wij kunnen hen; die deze wetten van noode hebben, zoowel personen als besturen er echter opmerkzaam op maken en er bijvoegen, dat in beiden in een kort bestek en gemakkelijk formaat alle gegevens vereenigd zijn. Het alphabetisch register met aanduiding der wets-artikelen en de aanhaling bij die wetsartikelen van de § § der besluiten en voorschriften, alsmede de aanteekeningen, maken het gebruik van beide boekjes, zeer gemakkelijk. De uitgever zou het eerste werkje echter nog doelmatiger maken, indien hij het voorbeeld volgde van den heer C.N. Teulings te 's Bosch, die dezelfde wet en besluiten heeft uitgegeven en doen volgen door de modellen der vereischte stukken, welk werkje natuurlijk bij militairen de voorkeur heeft.
K.
Een Infanterist.
HET ROODE KRUIS, door J. Bosscha, Voorzitter van het Hoofd-comité der Nederlandsche vereeniging tot het verleenen van hulp aan zieke en gewonde krijgslieden, in tijd van oorlog. 's Gravenhage, Gebroeders van Cleef. 1867. Prijs ƒ 0,50.
Bij Koninklijk besluit van den 31. Juli jl., werd er eene vereeniging gevormd tot het verleenen van hulp aan zieke en gewonde krijgslieden, in tijd van oorlog, bestuurd door een hoofd-comité en werden tevens de eereleden en leden daarvan aangewezen. - De bovengenoemde brochure heeft ten doel, om deze vereeniging, volgens de verklaring van haren voorzitter, bij het publiek ‘in te leiden.’ Ik acht het overbodig hier stil te staan bij de litterarische waarde van dit vlugschrift. De stijl en taal van Bosscha zijn bekend bij iedereen, die hollandsch leest. Hun, die zich aangetrokken gevoelen door de manier, waarop het leven van Willem II geschreven is, wordt hier wederom een genot bereid. Ik zou voorzeker ten deze een onbevoegd rechter zijn. Iets anders is het, wanneer het geldt de behandelde quaestie. Zij behoort in ieder opzicht tot mijne specialiteit en daarom heb ik dan ook volgaarne aan de uitnoodiging der redactie van dit tijdschrift voldaan, om van dit werkje verslag te geven.

{==85==} {>>pagina-aanduiding<<}

‘De leden der vereeniging stellen zich voor - lezen wij - zoo dikwijls er ergens oorlog is, de strijders, die gekwetst of ziek, of door uitputting of zielsaandoeningen krank geworden zijn, de verpleging, de lafenis en de toespraak te doen vinden, die geen legerzorg, hoe goed ook georganiseerd, hun verschaffen kan (?).
‘De voorbeelden zijn daar’, zegt B., ‘dat de mogendheden, wier geneeskundige legerdiensten gerekend werden, die van alle andere staten in volledigheid te overtreffen, te kort schoten in de verzorging hunner gewonden.’ - Maar wat bewijst dit?
Eenvoudig, dat de bedoelde organisaties de beste waren onder de vele slechte, doch in geenen deele, dat het scheppen van een toestand, die volledig beantwoordt aan de werkelijke behoeften, niet mogelijk zou zijn. Al zijn die nog zoo groot, het is en blijft de plicht der Regeering, om ze geheel te bevredigen. Zij kan en mag zich tegen geen prijs van die zorg ontslaan, om haar over te laten aan particuliere vereenigingen, die zonder eenige verantwoordelijkheid zijn. Ik zet dit op den voorgrond, nu ik bij den geachten schrijver, even als bij zoovelen, die hem voorgingen op dit gebied, een streven ontdek, om meer te doen en de Regeering ten deze geheel of gedeeltelijk te vervangen.
Ik sta hierin niet alleen, maar spreek in overeenstemming met de overgroote meerderheid van het Nederlandsche volk. Of is het geen opmerkelijk verschijnsel, dat er drie volle jaren verliepen sedert onze Regeering toetrad tot de conventie van Genève en het, ondanks krachtige pogingen, toch niet mogelijk was, om eene vereeniging te vormen uit den boezem van het volk, zoodat de Regeering eindigde met haar in te stellen en de leden daarvan te benoemen. ‘Hoe is dat gekomen?’ Op die vraag van den schrijver wordt ons geen rechtstreeksch en voldoend antwoord gegeven. Wel lezen wij, pag. 8, ‘onze jongste oorlogsondervindingen op de laatste bladzijden der geschiedenis van het koningrijk der Nederlanden te lezen, hebben ook geene drangredenen opgeleverd om voor onze gekwetsen in toekomstige oorlogen meer te doen dan te vertrouwen op de staatszorg der Regeering en op de bekende goedhartigheid onzer bondgenooten als de nood werkelijk daar is.’ Ik kan mij hiermeê niet vereenigen, en beroep mij, tot staving van mijne ontkenning, niet alleen op de historie, maar zelfs op de getuigenis van nog levenden. Of zijn het niet ooggetuigen, die ons verhaald heb-
{==86==} {>>pagina-aanduiding<<}
ben, dat de geneeskundige dienst bij het mobiele leger in 1830 en volgende jaren zeer veel te wenschen overliet?
Het antwoord dus op de gestelde vraag zou m.i. een geheel ander moeten zijn. Het komt hier op neêr: de Nederlandsche natie heeft bewezen, ondanks hare alom erkende weldadigheid, voor eene vereeniging, als hier besproken wordt, weinig of geene sympathie te hebben.
Zoo ik mij vermeten mocht ten deze de tolk te zijn der openbare meening, dan heeft zij door de omstandigheden, die de vorming van ons hoofd-comité voorafgingen, bewezen, dat volgens haar, de Regeering, en deze alleen, verplicht is te zorgen voor eene toereikende verpleging van de zieke en gewonde krijgslieden. De vervulling van dien plicht - ik herhaal het - is niet anders dan een eereschuld, die rust op de Regeering van ieder land, dat zijn rang wil bewaren te midden der beschaafde natiën. Want, vergeten wij het toch niet: de ijverigste voorstanders van de vereenigingen in quaestie putten hunne argumenten uit het ontoereikende der middelen tot heden aangewend, om de verdedigers van de onafhankelijkheid en volkseer te verzorgen, terwijl hare tegenstanders juist uit die erkenning een geheel tegenovergesteld resultaat trekken. Is eene Regeering, ook de onze overtuigd, dat de geneeskundige diensten van leger of vloot ontoereikende zijn, dan is het haar heilige plicht geen oogenblik te verzuimen, om daarin op voldoende wijze te voorzien. Eene tegenovergestelde handeling zou gelijk staan met het vertrouwen van de veiligheid van den staat aan landstorm of schutterijen bij gemis van een welgeordend leger. Doch, hoor ik zeggen, dit zijn al te gader algemeenheden.
Wanneer wij echter bij de bijzonderheden stilstaan, dan worden wij nog meer in onze overtuiging bevestigd.
Het internationale gedeelte van de taak der vereenigingen, en nog veel meer het direkte hulp verleenen op het slagtveld door een eigen afzonderlijk personeel en materiëel moeten m.i. tot de utopiën gebracht worden, althans zoolang het traktaat van Genève niet herzien is en in zijne hoofdbepalingen veranderd. Ik ben de eerste niet, die zal erkennen, dat thans daarin het eene artikel het andere met der daad illusoir maakt.
De onbeperkte neutraliteit, niet alleen voor het geneeskundig personeel, maar ook voor het materiëel, moet daarin ten slotte volledig worden gewaarborgd.

{==87==} {>>pagina-aanduiding<<}

‘De wenschen echter, te Genève geuit, bedoelden in de eerste plaats,’ zegt B., pag. 11, ‘de oprichting in alle landen van comité's, die, onafhankelijk, maar erkend en beschermd door de Regeeringen, zich zouden bezig houden met eene organisatie van vrijwillige verplegers en verpleegsters, door de comité's opgeleid en uitgerust en gereed gehouden, om ingeval van oorlog te velde te trekken. Dit gedeelte van het programma van Genève hebben de onderteekenaars der conventie met stilzwijgen voorbijgegaan.’ En waarom? De voornaamste der contracteerende partijen hebben, let wel, hiervan eene uitdrukkelijke voorwaarde gemaakt. Zij vreesden, en terecht, dat anders eene instelling, bestemd om aan lijdenden te hulp te komen, een middel zou worden voor spionage, ... en dit wilden zij voorkomen.
Door den S. wordt verder een onderscheid gemaakt tusschen gekwetsten, in zooverre dezen hetzij door de comité's, hetzij door den geneeskundigen dienst van het leger moeten geholpen worden. Zoo lezen wij pag. 25: ‘De geneeskundige dienst der Zee- en Landmacht is geroepen, met al de middelen waarover zij beschikken kan, de levende strijdkrachten van den staat in gezonden toestand te bewaren, en te herstellen, wanneer zij door kwetsuur of ziekte tijdelijk aan de dienst onthouden worden. Wie voor altijd verminkt is geworden, of ligt te sterven, dien laat zij aan zijn lot over als een onbruikbaar oorlogstuig (sic!), om te gaan zoeken waar de strijdbare manschap is, die zij weder op de been kan helpen.’ De vraag is echter, of hier niet de zwaar gewonden het eerst recht hebben om geholpen te worden. Doch de bovenstaande stelling sluit tevens eene algeheele miskenning in van de taak van den geneeskundigen dienst te velde. Wie daarmeê slechts eenigszins bekend is, weet: dat van de doelmatige verdeeling van de geneeskundige hulp eindeloos veel afhangt. En hoe zal die mogelijk zijn, als de staatszorg en de particuliere elkander kruisen?
Wie nu uit het bovenstaande zou willen afleiden, dat ik een tegenstander ben van de vereenigingen in quaestie, hoop ik zoo straks het tegendeel te bewijzen. Ik zie nl. in het Comité ter verpleging van zieke en gewonde krijgslieden noch een gevaarlijken mededinger voor het dienstvak, waartoe ik behoor, noch een grooten zegen voor den gewonden krijgsman. Ik weet wel: men beschuldigt ons van vooringenomenheid ten deze. Zoo schrijft de generaal Knoop o.a. de bestrijding van de voorstel-
{==88==} {>>pagina-aanduiding<<}
len van Moynier op het congres te Genève toe: aan den naijver, dien de militaire administratie en geneeskundige dienst noodwendig moeten gevoelen bij handelingen, die eenigszins (?) in de bemoeiingen van die dienstvakken treden, en waarvan men vreezen kan, dat zij daarin stoornis en ongeregeldheden zullen doen ontstaan. Elke hervorming heeft te kampen, zoo heet het, met den tegenstand van hen, die tot het vak behooren, waarin men hervormt. Die bewering wordt weêrsproken door de ervaring van schier iederen dag. Ik althans durf mij, met vele mijner collega's, te rangschikken onder de voorstanders van radicale hervormingen in onze militaire geneeskundige staatsregeling en daarin wenschte ik dan ook de vereenigingen, die hier besproken worden, hare taak aan te wijzen. Maar ik herhaal het: wij willen, in plaats van een slecht, een beter stelsel, geene stelselloosheid!
Zoo zijn wij, als van zelven, gekomen tot de beantwoording der vraag: wat moet de Regeering ten deze verrichten en wat kan zij overlaten aan bijzondere personen?
Nadat het pleit om het overwicht in Duitschland het vorige jaar bij Sadowa beslecht was, vergaten overwinnaars en verslagenen de slachtoffers niet van den oorlog. De overtuiging werd veeleer spoedig algemeen, dat beide partijen zeer te kort waren gekomen in de zorg voor hunne gewonden. Diezelfde ervaring zou ook hier ontwijfelbaar het gevolg zijn van een strijd met een Nederlandsche krijgsmacht, en dit te meer, omdat onze militaire geneeskundige dienst jaren lang stationair bleef, niettegenstaande de groote vorderingen, die er elders gemaakt werden op dit gebied en terwijl het oorlogvoeren steeds moorddadiger werd. Hierop kan niet genoeg gewezen worden. Bij gevaar af van te zullen mishagen aan de voorstanders eener rustige rust moeten wij geene gelegenheid laten voorbijgaan, om er aan te herinneren: dat in den oorlog een misslag bloed kost, en dat ieder verzuim uit lauwheid en onverschilligheid, nalatigheid of onkunde geboren, door verkeerde of halve maatregelen begaan, het Nederlandsche bloed vruchteloos zal doen stroomen! -
Het zou mij echter te verre leiden, wanneer ik ook hier thans in 't licht zou willen stellen al de voordeelen, die een goed georganiseerde geneeskundige dienst oplevert. Ik bepaal mij daarom tot de beantwoording der vraag: wat moet hier geschieden? De militaire geneeskundige dienst moet ingericht wor-
{==89==} {>>pagina-aanduiding<<}
den voor den werkelijken oorlog, - het geneeskundig personeel op voet van vrede moet daartoe de geoefende kern zijn eener toereikende reserve, - het materiëel voor den geneeskundigen dienst vernieuwd worden, omdat het niet meer beantwoordt aan de behoeften, - de militaire ziekeninrichtingen dienden ingericht te worden naar de vorderingen der gezondheidsleer, de bestaande zijn niet veel meer dan bergplaatsen voor zieken. - De dienst in 't algemeen verder behoorlijk geregeld zijnde, zou het bestuur gedecentraliseerd kunnen worden en geregelde inspectie's door zaakkundigen over het personeel en materiëel, de papieren verantwoording en verantwoordelijkheid moeten vervangen, - de ziekenoppassers en hospitaalsoldaten moeten behoorlijk beloond worden en voor hunne betrekking afgericht, - enz.
Dit zijn geene overdrevene eischen, maar de eenvoudigste vorderingen. Zij werden door mij en anderen sedert jaar en dag herhaald. Maar de vervulling bleef achterwege......
En nu het antwoord op de tweede vraag. Wat kan de vereeniging in quaestie hier verrichten? De tijd zal dit moeten leeren.
Wat wij wenschen: dat is ons hoofdcomité aan den arbeid. Zijn voorzitter heeft reeds bewezen met der daad voorganger te zijn. Geene woorden zijn er noodig, maar daden zijn bewijzen van levensvatbaarheid. Welnu, er is reeds dadelijk gelegenheid voor het Nederlandsch hoofdcomité, om een afdoend bewijs van levensvatbaarheid te geven. Amsterdam zal eindelijk een militair hospitaal krijgen, hetgeen dien naam zal verdienen te dragen.
De geprojecteerde inrichting is echter voor slechts 200 zieken bestemd en dus te klein, om in de behoefte van eene centrale militaire ziekeninrichting in het reduit onzer stelling te voorzien. Nu zou ik wenschen, dat daar naast te gelijker tijd een hospitaal gebouwd werd uit vrijwillige giften, bijeengebracht door de zorgen van ons hoofdcomité. Ruim één bunder grond kan daarvoor beschikbaar gesteld worden. Die inrichting dan zal worden een toevluchtsoord voor zieken en gewonden, en tevens een brandpunt van kennis en wetenschap voor hen, die in uren van gevaar de verdedigers van het vaderland zullen verplegen. Zij voeren het roode kruis op het witte veld in top, en worde zoo doende in de hoofdstad een middel ter herinnering aan de vervulling van een plicht, waarmeê ten nauwste samenhangt de eer van Nederland!

{==90==} {>>pagina-aanduiding<<}

De vereeniging tot het verleenen van hulp aan zieke en gewonde krijgslieden moet dan - om hiermeê te besluiten - door rustelooze werkdadigheid de vaardige en waardige vertegenwoordigster worden van het immer wakende geweten eener publieke opinie, die het gouvernement aanspoort, om zorg te dragen dat zij, die gewond werden in den dienst van het vaderland, eene in ieder opzicht uitstekende verpleging ontvangen.

Amsterdam, Dec. 67.
M.W.C. Gori.




II. Wis- en Natuurkunde.

'T GROOTE IN 'T KLEINE. Praatjes over planten, door H. Witte. Groningen, J.B. Wolters. 1867. Prijs ƒ 3,00.
Door de Redactie der Vaderlandsche Letteroefeningen uitgenoodigd, om een beoordeelend verslag te leveren van het geschrift, hierboven genoemd, kwijten wij ons hierbij van eenen aangenamen plicht, want namen wij dit werkje ook met eene gunstige verwachting in handen, die verwachting werd zoo mogelijk nog door de uitkomst overtroffen. Wat wij hier toch voor ons hebben, is een geschrift van rijken en treffenden inhoud, populair geschreven en toch niet oppervlakkig en waarin luim en ernst, ja zelfs diepe ernst, elkander afwisselen. Men bespeurt overal, dat de schrijver de planten lief heeft, en ziedaar dan ook zeker eene eerste voorwaarde, om ook op dit gebied iets goeds te leveren. Slechts de vriend der natuur, de vriend van planten en bloemen kan zóó waarnemen en betrachten, zóó de geheime gangen der natuur bespieden, zóó oorzaken en gevolgen zamenknoopen, zóó het verband der dingen aanschouwelijk voorstellen. Inderdaad, zóó voorgesteld, is die plantenwereld, die daar buiten voor ons ligt uitgespreid, niet langer voor ons een onderwerp van drooge en afgetrokkene studie, maar is zij veel meer eene wereld vol van leven en poezy. Wel weten wij, dat dit door te weinigen wordt erkend en gevoeld. Maar waarlijk is dit niet de schuld der natuur, maar wel van den mensch, die, onoplettend zijnen weg bewandelende, ziende, niet opmerkt, en hoorende, niet verstaat. Wij voor ons reiken den schrijver op dit gebied de hand en wanneer hij met hooge ingenomenheid en voorliefde tot ons spreekt over al het schoone, dat voor den beschouwer hier ligt uitgespreid, dan erkennen wij gaarne,

{==91==} {>>pagina-aanduiding<<}
dat hij daarmede snaren aanroert, die ook in ons binnenste een diepen weêrklank vinden.
De schrijver geeft ons hier praatjes over planten, en uit den titel laat het zich al dadelijk opmaken, dat wij hier losse, op zich zelven staande stukjes voor ons hebben, schetsen, op deze en gene deelen der plantenkunde betrekking hebbende, zonder onmiddellijken zamenhang met elkander. En hieraan beantwoordt het geschrift dan ook volkomen, waarin wij in eene reeks van hoofdstukken de meest verschillende onderwerpen behandeld vinden.
Natuurlijk is er voor een geschrift als het onderhavige, al dadelijk zeer veel aan gelegen, dat, onder de vele zaken, die zich hier ter behandeling aanbieden, eene doelmatige keuze gedaan worde. Aan dit eerste vereischte beantwoordt het werkje van den heer Witte volkomen. Van zijne praatjes is er niet één hier misplaatst, niet één, dat wij door een ander zouden willen vervangen zien, en, terwijl aan het meest noodzakelijke hier de vereischte plaats toegewezen is, is er tevens gezorgd voor eene afwisseling, die wij hier zeer aan hare plaats achten en op hoogen prijs stellen.
En wat nu den inhoud betreft dezer verschillende praatjes, ook dezen kunnen wij niet anders dan hoogelijk roemen, ja, wij willen het niet verzwijgen, er zijn er onder, die uitstekend schoon zijn en leerzaam. Treffend b.v. is de voorstelling, door den Schr. in Hoofdst. II gegeven, betreffende den levensduur der plant en hare voortdurende verjonging, zooals wij die bij den boom waarnemen, zoodat hier, om zoo te zeggen, met ieder jaar weder, met geheel nieuwe organen, een nieuw leven aanvangt en het plantenleven hier eigenlijk gezegd moet worden geene bepaalde grens te bezitten. En wanneer de Schr., na deze voorstelling, van de patriarchen onder de boomen sprekende, zegt: ‘Die 't dan ook zoo ver gebragt hebben bezitten gewoonlijk in den indruk, dien zij maken, het beste wapen, om zich tegen de vernielingszucht van den mensch te verdedigen; hij durft ze schier niet aanraken met het doel, om hun bestaan te doen ophouden, want een diep ontzag bevangt hem, als hij ze aanschouwt, en ..... ik wil niet moraliseren, lezer - maar 't is hem dan wel zoo wat, of ieder hunner bladeren een bijbelblad gelijkt,’ dan lezer, dan noemen wij die voorstelling niet alleen treffend, maar, wat meer zegt, stichtelijk, want het zijn niet alleen godsdienstige boeken, die woorden van stichting tot ons spreken

{==92==} {>>pagina-aanduiding<<}
kunnen, neen, ook de natuur vermag zulks, ook zij spreekt tot ons in eene taal, die niet alleen leert, maar ook sticht.
Het aangehaalde is intusschen slechts een enkel voorbeeld van de wijze van voorstelling van den Schrijver en van den diepen zin, dikwerf in deze zijne Praatjes uitkomende. Men leze trouwens, om er zich van te overtuigen, slechts zijne stukjes. ‘Er schuilt in het plantenleven meer dan men wel denkt’ (Hoofdst. VI) en ‘wat er met een zaadkorrel gebeurt’ (Hoofdst. VII), om niet meer anderen te noemen, als wanneer de waarheid van ons beweren dadelijk in het oog vallen moet. Een enkel voorbeeld echter moeten wij nog aanhalen, ontleend aan het stukje: ‘Hoe de mode zich met de planten bemoeit’ (Hoofdst. V); als te schoon, om hier met stilzwijgen te worden voorbijgegaan. Het betreft de bekende Nachtcereus, en opdat wij den indruk getrouw wedergeven mogen van de voorstelling, die Schr. omtrent de ontwikkeling dezer wonderschoone bloem geeft, willen wij die letterlijk overnemen. ‘Wie,’ zoo zegt hij, ‘die deze bloem eenmaal gezien heeft, kan ooit den indruk vergeten, dien zij op hem gemaakt heeft? De bloembladeren vormen eene klok van een palm in diameter, zuiver wit en in horizontale rigting geplaatst, zoodat gij er diep, zeer diep inziet, terwijl de meeldraden in overgroot aantal zich vereenigen om den eenigen stijl, even als zoovele galante minnaars, die aan ééne en dezelfde schoone hun hof maken. Prachtig ontwikkelt zich de kelk om de bloemkroon heen; uit honderden kelkbladeren bestaande, wijkt deze van de bloemkroon zoo ver af, dat hij, wanneer de bloem volkomen ontwikkeld is, daarmede een regten hoek vormt. Op dat tijdstip gelijkt de bloemkroon volkomen eene zon, die talrijke goudgele stralen, de kelkbladeren, regelmatig naar alle zijden uitspreidt. Ik ken geen liefelijker, geen schooner schouwspel in de bloemen ontwikkeling der planten, dan dit.’
‘Maar er is, wanneer men deze bloem in hare ontwikkeling volgt, nog iets meer te zien. Zich tegen den avond, tegen 7 of 8 uur openende (bij ons in de kasten), ziet men van dat oogenblik af de gele, aan de buitenzijde grijs behaarde kelkbladeren zich langzaam van elkander verwijderen en de witte bloemkroon wordt zichtbaar, die zich mede langzaam opent, zoodat tegen 10 of 11 uur de bloem geheel open is. Toch gaat de ontwikkeling nog voort, toch kan men nog eene gestadige verandering bespeuren en wel aan de meeldraden.’

{==93==} {>>pagina-aanduiding<<}

‘Aanvankelijk, bij het opengaan der bloem, ziet men deze in groot getal in een digten bundel bijeen liggen, de helmknopjes zijn dan nog gesloten; langzamerhand veranderen er echter enkele van standplaats; zij rijzen op en klimmen om zoo te zeggen langs den binnenwand van de bloemkroon naar boven; eindelijk, wanneer later de bloem ten volle ontwikkeld is, hebben zij zich in een krans van binnen tegen de bloemkroon aangelegd en vormen zij zelve een kring om den stijl. En wanneer gij nu de helmknopjes beziet, dan zijn zij ook geopend, want het oogenblik der bevruchting is daar. Zij maakten dus die reis naar boven, opdat het stuifmeel te zekerder op den zich in hun midden bevindenden stempel zou kunnen vallen. En dat alles, het geschiedt binnen den tijd van drie of vier uren: het geschiedt tegen den avond, in het stilste van den nacht, als de bloem door geen lichtstraal wordt beroerd, ten zij de maan haar in hare eenzaamheid, in hare grootste schoonheid, bespieden mogt; terwijl den volgenden morgen, wanneer het zonnelicht aan alles daarom heên weder lust en opgewektheid geeft, kelk en bloembladeren zich weder gesloten hebben, en het geheel slap, verflenst en uitgeput aan den onoogelijken stengel hangt.’
‘Meer dan drie maanden werkte de natuur zichtbaar aan de toebereidselen voor het nachtelijk feest dezer plant, een feest, even prachtig als bedwelmend, even kort van duur als rijk in genot! Meer dan drie maanden waren er noodig, om alle deelen in die bloem tot zoodanige ontwikkeling te doen komen, dat ze geschikt waren, om aan hunne bestemming te voldoen. En als gij nu hare gewoonte niet kent, dan volgt ge die ontwikkeling al dien tijd in nieuwsgierige verwachting, dan ziet gij haar heden middag nog gesloten, en als gij morgen terugkeert, is alles reeds voorbij.’
‘En dan zegt men nog, dat al de bloemenpracht, welke het plantenrijk vertoont, voor ons, alléén voor ons genoegen bestemd is. Dat komt mij wel wat aanmatigend voor.’
Wij eindigen hier deze aanhaling en onthouden ons van opmerkingen. Immers, zij zijn onnoodig, want de lezer zelf gevoelt al het schoone, dat in deze voorstelling is gelegen, die èn van naauwkeurige betrachting, èn van diepte van opvatting zoo zeer de duidelijkste kenmerken draagt. Ook gelooven wij, dat de lezer van dit tijdschrift, na het aangevoerde, de overtuiging met ons deelen zal, dat de heer Witte inderdaad uitstekend berekend is

{==94==} {>>pagina-aanduiding<<}
voor de taak, die hij op zich nam. Trouwens brengt zijne betrekking mede, dat hij veel gezien heeft, terwijl het uit alles blijkt, hoe hij met vrucht gezien heeft, en wat hij zag, op de gelukkigste wijze, bevattelijk en boeijend, leerzaam en onderhoudend weet mede te deelen, mede te deelen op eene wijze, die niet alleen tot de uitwendige kennis, maar ook tot die van het innerlijke wezen der dingen voert. En, ook dit is eene deugd in dit geschrift; de schrijver geeft in deze schetsen veel, ja zelfs zeer veel, maar nergens te veel. Ook de plantenkunde heeft hare onderdeelen, die voor eene populaire behandeling wel zeer weinig geschikt schijnen, zooals dit in de eerste plaats het geval is met de systematische indeeling der planten, zoodat men inderdaad meenen zoude, dat dit onderwerp, in een geschrift, als het hier aangekondigde, best geheel verzwegen ware. En toch doet de Schr. zulks niet, vestigt hij wel degelijk het oog zijner lezers op dit gebied. Vraagt men echter, welken weg hij daarbij inslaat, dan is het antwoord, hij ligt slechts even den sluijer op, om aan te toonen, zie Hoofdst. VII, hoe die indeeling, in hare hoofdtrekken, niet berustende is op de willekeurige opvattingen van menschen, maar integendeel in oorzaken haren grond vindt, door de natuur zonneklaar aangewezen, in punten van verschil, die schier in elk deel der plant ingrijpen. Verder gaan kon de Schrijver niet. Dat hij zoo verre ging, hij deed er wel aan en dat was hier aan zijne plaats. - En hiermede hebben wij dan de ons opgedragene taak volbracht. Met vreugde zagen wij, uit het voorbericht, dat de Maatschappij tot nut van het Algemeen, met het doel, om de verspreiding van dit boek te bevorderen, reeds kort na het verschijnen van het eerste gedeelte, een aanzienlijk aantal exemplaren er van, ter verspreiding in de Bibliotheken der Maatschappij, bestelde. Dat Hoofdbestuur verdient daarvoor zeker allen lof, want het is in waarheid een volksboek, niet oppervlakkig, maar waaruit veel,
zeer veel te leeren valt en dat aan alle vereischten van zulk een boek voldoet. Het zijn wel maar praatjes, die de heer Witte ons hier schonk, maar wij hopen zeer, dat hij er ons meer nog geven zal. Wij voor ons wenschen hem van harte geluk, met dezen zoo uitmuntend geslaagden arbeid, terwijl wij er bijvoegen, dat wij ons niet kunnen voorstellen, dat dit werk door iemand onvoldaan zal worden ter zijde gelegd.
Augustus, 1867.
R.W. Boer.

{==95==} {>>pagina-aanduiding<<}

ONS DRINKWATER EN ONZE DUINEN, door Dr. T.C. Winkler. Te Haarlem, bij de Erven F. Bohn. 1867. Prijs ƒ 0,60.
Bovengenoemde titel is die van één der nuttige en aangename boekjes, welke wij voor en na van de hand van den begaafden auteur hebben ontvangen, en wij hopen, dat hij ons nog vele dergelijke leveren zal. Hij heeft er regt slag van, om voor het volk te schrijven. Eene duidelijke voorstelling, eene vermijding van allen noodeloozen omhaal en van alle vertoon van geleerdheid en een ongedwongen, levendige stijl bewijzen hem daarbij groote diensten. Ik heb vroeger zijn ‘Zand en duinen’ met groot vermaak gelezen, en gaarne zet ik mij neder om eenig verslag te geven van ‘Ons drinkwater en onze duinen’, vooral omdat daarin eene belangrijke kwestie behandeld wordt, die door den terugkeer der cholera eene kwestie van den dag genoemd mag worden.
De strekking van dit boekske, dat, volgens de juiste opmerking van den schrijver zelven, even goed den naam zou kunnen dragen van ‘Cholera en duinen’, is deze: Aan te toonen, dat ongezondheid vooral voortvloeit uit bedorven drinkwater, en dat wij, behalve regenwater, het beste drinkwater in onze duinen moeten zoeken.
Zelf betuigt de auteur: ‘Ik wil slechts zeggen, dat ik, als men mij vraagt ‘waarom heerscht nu en dan de cholera,’ altijd tot antwoord geef: ‘De mensch leeft te veel opeengehoopt op sommige plaatsen - hij leeft in streken, die de natuur niet voor hem heeft bestemd - hij leeft op een bodem, die hem ongezond maakt - hij drinkt water uit dien ongeschikten bodem - en dat alles veroorzaakt de cholera.’
Voor een en ander worden treffende bewijzen bijgebragt. De veldmuizen sterven, zoodra zij zich te sterk hebben vermenigvuldigd, en de legioenen sprinkhanen verdwijnen soms plotselijk. De lemming, de zijdeworm, het rund, de wijndruif en de aardappel, ja, ook de mensch zelf, - al deze schepselen worden door epidemiën aangetast en sterven, omdat zij, van hun oorspronkelijk vaderland verwijderd, op een bodem leven, die niet voor hen geschikt is. De mensch, zegt de schrijver, is oorspronkelijk een bewoner der bergvlakten, en hij heeft zijne woning opgeslagen op het slijk der riviermonden. Deze laatsten zijn broedplaatsen van epidemiën.
Onze bodem, vooral de bodem der slibgronden is vol van orga-
{==96==} {>>pagina-aanduiding<<}
nische stoffen, overblijfselen van planten en dieren. Het wordt ons voorgerekend, dat sedert de schepping van den mensch 36,623 billioen menschen gestorven moeten zijn. Als men dat aantal verdeelt over de drooge oppervlakte der aarde, dan verkrijgt men bijna 1300 lijken voor elke vierkante roede of 128 afgestorvenen voor ieder graf. Er zal dus niemand zijn, zegt de auteur, ‘die niet overtuigd is, dat onze bodem vol rottende organische bestanddeelen zit, vol lijken van levende wezens.’
‘En wat drinken wij, Nederlanders?’ is vervolgens de vraag, en het antwoord luidt: Regenwater, putwater, rivierwater of slootwater. Wij worden er op gewezen, dat het slechtste drinkwater gevonden wordt op die plaatsen, waar de groote steden verrijzen en waar vreeselijke epidemiën de bevolking teisteren. Duidelijk wordt aangetoond, dat verleden jaar ook in onze groote steden de cholera dáár het ergst gewoed heeft, waar men welwater uit den slijkbodem als drinkwater gebruikte, terwijl die plaatsen het meest gespaard bleven, waar men zich tot regenwater of tot duinwater bepaalde.
De schrijver geeft als zijne overtuiging te kennen, ‘dat er in ons geheele land geene enkele put of rivier of sloot of gracht is die goed drinkwater kan geven; het water uit den bodem kan niet bedorven worden door het toevallig opnemen van b.v. vloeibare uitwerpselen, eenvoudig omdat het reeds bedorven is; het water uit den bodem kan nooit goed drinkwater zijn, omdat het overal overblijfselen van millioenen en millioenen organische wezens, of ten minste producten van die overblijfselen bevat,’ - en hij voegt er bij: ‘Lezer, als het in uwe macht staat om er iets aan te doen, behoef ik u dan wel uit te noodigen, om alles wat mogelijk is, aan te wenden, opdat men overal in ons land zuiver drinkwater drinke. Als mensch, als burger van Nederland zijt gij het verplicht, - het groote belang der zaak geeft mij de vrijheid u toe te roepen: zorg toch voor zuiver drinkwater voor het volk, waartoe wij allen behooren, aanzienlijken en geringen. Laat ons duinwater drinken en geen aftreksel van verrottende organische stoffen, waar de cholera in huist.’

Zuiver drinkwater, ziedaar eene behoefte voor allen, die hunne gezondheid op prijs stellen. Vraagt gij, waar wij dat kunnen bekomen? De schrijver zegt: ‘Duinwater, regenwater gefiltreerd door zand, door duinzand, dat is na zuiver opgevangen regen-
{==97==} {>>pagina-aanduiding<<}
water het beste water, dat wij krijgen kunnen. - Is duinwater dan zuiver regenwater, bevat het water, dat uit de duinen komt, dan geene organische bestanddeelen? Ja zeker, een weinig stellig: eenige plantendeelen, een enkel dood konijn, eenige doode slakken en insekten, misschien eens een doode vink of lijster, maar geen lijken van menschen, geen krengen van paarden of honden, geen ophoopingen van moerasplanten. Zuiverder drinkwater dan duinwater, behalve regenwater zóó opgevangen, als het uit de lucht valt, is er in ons land niet.’
Maar eene andere belangrijke vraag is deze: Of de duinen in Noord- en Zuidholland wel water genoeg kunnen leveren, om de groote steden naar eisch te voorzien? Ook deze wordt op goede gronden bevestigend beantwoord. Voorts vinden wij aangetoond, dat eene beplanting der duinen den watervoorraad nog vermeerderen zal, zoodat de schrijver ten slotte verklaart: ‘Hoe meer boomen er op de duinen staan, des te meer water komt er dus in den grond, des te meer voorraad van duinwater voor de waterleidingen die misschien aangelegd zullen worden. Dan geen vrees voor gebrek aan duinwater in onze steden en dorpen, dan geen noodzaak voor de ruim 3 millioen Nederlanders om eene infusie van rottende cadavers van onderdanen van Bismarck te drinken. Dan geen cholera meer, geen slachtoffers van een oostersche pest, die ons land in rouw en tranen heeft gedompeld. In onzen alluvialen bodem huist de cholera, en in onze diluviale zandgronden zit het voorbehoedmiddel voor de cholera, als wij het er maar uithalen willen.’
Eindelijk worden de resultaten der medegedeelde beschouwingen in een beknopt bestek nog eens opgesomd.
Dit geschrift is vooral in onze dagen hoogst belangrijk. Menigeen zal welligt denken, dat de heer Winkler den heilzamen invloed van het gebruik van duin- of diluviaalzand-water wel wat al te hoog schat. Ik ben niet van hun gevoelen, en ik zou zijne bewijzen met nog één kunnen vermeerderen. Wanneer hier en daar in ons Vaderland epidemiën heerschen, zoo als cholera, koortsen enz., dan leeft de bevolking van Schiermonnikoog, waar de waterputten in het duinzand staan, zoo gezond als een visch.
Iets anders ben ik niet met den schrijver eens. Hij wil de duinen beplanten. Ik stem toe, dat daardoor de watervoorraad vermeerderd wordt, maar ik ben van oordeel, dat eene beplanting met hout groot nadeel zou doen aan de zuiverheid van het drink-
{==98==} {>>pagina-aanduiding<<}
water. Niet alleen ontstaat daardoor eene humuslaag met verrottende plantendeelen, maar het bosch lokt ook velerlei dierlijke bewoners, die door hunne uitwerpselen en overblijfselen het water te sterk zouden verontreinigen, dan dat dit door eene duinfiltrering weêr goed te maken was. Als de voorraad water voldoende is, zou ik liefst, om den wille der zuiverheid, geene andere duingewassen dulden, dan wat helmriet en dergelijke lage planten.
Eenige taal- en drukfouten had ik gaarne uit dit aardige en nuttige boekje verwijderd gezien. Vooral is de schrijver, zoo als uit de aanhalingen reeds blijken kan, ongemeen zuinig geweest met zijne kommas.
Het is mijn wensch, dat ieder beschaafde Nederlander dit boekje moge lezen.
A. Winkler Prins.




III. Opvoeding en Onderwijs.


Geschiedenis en aardrijkskunde.

DE GESCHIEDENIS DER WERELD aan het volk verhaald door Adolf Streckfuss. Naar het Hoogduitsch bewerkt door B. ter Haar Bz. Tweede deel. Leiden, Firma van den Heuvel en van Santen. Gent, W. Rogghé. 1867. Prijs ƒ 1,70.



VOOR 300 JAREN. Historische herinnering door W.J. Hofdijk, III, IV. Utrecht, Kemink en Zoon. 1866 en 67. Prijs ƒ 2,00.



ERNST VON SEYDLITZ' beknopt leerboek der aardrijkskunde, bewerkt door A. Winkler Prins, met in den tekst gedrukte houtsneê-figuren en 14 schetskaarten. Tweede vermeerderde en verbeterde druk. Sneek, van Druten en Bleeker. 1867. Prijs ƒ 1,10.



Mr. E.J. KIEHL. Oude geschiedenis, inzonderheid voor de lagere klassen van gymnasiën en hoogere burgerscholen. Groningen, P. Noordhoff. 1867. Prijs ƒ 1,25.



Dr. J.P. HEYE. Griechenlands Kampf und Erlösung. Eine neue niederländische Dichtung zu Beethoven's Ruinen von Athen 1). Amsterdam, J.H. en G. van Heteren. 1867. Prijs ƒ 0,45.



WILLEM VAN ORANJE, de grondlegger der Nederlandsche vrijheid, door Karl Ludwig Klose. Met eene inleiding van M.L. van Deventer. Haarlem, bij de Erven F. Bohn. 1867. Prijs ƒ 2,00.
Ten opzichte van de beide eerste vervolgwerken zou ik kunnen volstaan met de aanbeveling te herhalen, waarmede ik de eerste

{==99==} {>>pagina-aanduiding<<}
afleveringen aankondigde; zij hebben aan de daar uitgesproken verwachting alleszins beantwoord.
De heer ter Haar geeft in dit tweede deel, dat de Grieksche geschiedenis en de Romeinsche tot aan de Punische oorlogen bevat, op nieuw bewijzen van een meesterschap in den populairen boeienden stijl, zonder daarbij de historische kritiek uit het oog te verliezen. Als een voorbeeld zijner uitmuntende karakterschetsen, gun ik mij het genoegen zijne beoordeeling van Cleon aan te halen:
‘De Cleon, wiens beeld door de feiten der geschiedenis voor ons oog geplaatst wordt, is een geheel andere dan de door Thucydides en Aristophanes belasterde man. Uit de laagste volksklasse voortgekomen, wierp Cleon een afgunstigen en achterdochtigen blik op den trotschen adel, die te Athene nog altijd de hoogste staatsambten bekleedde, en hierdoor feitelijk de teugels van het bewind in handen had, al kende de letter der wet ook gelijkheid van rechten aan alle burgers toe. Met een schitterend redenaarstalent begaafd, maar tevens van zulk een heftig en onstuimig karakter, dat hij nu en dan zijn doel voorbij streefde, verwierf Cleon zich spoedig een machtigen invloed op de volksvergadering, en hij had de stoutmoedigheid om in het bewustzijn van zijne kracht zelfs tegen Pericles op te treden, wiens alleenheerschappij in zijn oog voor de democratie gevaarlijk was.
Na den dood van Pericles zocht Cleon de democratische beginselen, waarop de Atheensche staatsregeling gebouwd was, volkomen in toepassing te brengen. Ten einde den armen het bijwonen van de zittingen der rechtbanken gemakkelijker te maken, werd de bezoldiging der rechters op zijn voorstel verdriedubbeld. Als onverzoenlijk vijand stond hij tegenover de aristocraten, met onverbiddelijke gestrengheid bestreed hij hun geheime aanslagen, die niets anders dan het omverwerpen van de democratische staatsregeling bedoelden. Zonder verschooning gaf hij de verraders aan de gerechtelijke straf over. Nergens is het bewijs voorhanden, dat hij dit ooit tot zijn eigen voordeel heeft gedaan. Het eenig doel zijner handelingen, door den drang der omstandigheden hem voorgeschreven, was den adel in toom te houden.
Geen enkelen grond kan men aanvoeren tot rechtvaardiging van het oordeel van hen, die Cleon op ééne lijn stellen met de gewone sycophanten, de eerlooze menschen, die van het indienen van openbare aanklachten eene broodwinning maakten, om de

{==100==} {>>pagina-aanduiding<<}
beschuldigden door het aanjagen van vrees geld af te persen. Met eene onwankelbare trouw handhaafde Cleon de democratische beginselen, welke Themistocles en Pericles in den boezem van het Atheensche volk ten troon hadden verheven. Die beginselen wilde hij in wijderen kring toepassen; die beginselen verdedigde hij in de volksvergadering in wegslepende taal, met eene stoutmoedige vastberadenheid, met een onstuimigen, soms wel het doel voorbijstrevenden ijver.
Verre er van verwijderd om het volk te vleien en zijn invloed door oogendienst te verhoogen, zeide hij der volksvergadering dikwijls harde waarheden, eene door zijn vijand Thucydides voor ons bewaarde rede levert hiervan het bewijs.
Cleon was geheel een kind van zijn tijd. Zijn democratische beginselen behoedden hem, helaas! niet voor het miskennen van de onwedersprekelijke waarheid, dat ook de bondgenooten van Attica dezelfde rechten op vrijheid en onafhankelijkheid hadden als de Atheners. De gebrekkige staatkundige denkbeelden van Themistocles en Pericles over de verhouding der bondgenooten tot Athene werden ook door hem in nog sterkere mate gekoesterd.’
De, zoo vaak het pas gaf, gebruikte dialoog strekt niet weinig om de voorstelling aanschouwelijker te maken, terwijl ook het verhaal door die afwisseling veel wint. De Schr. heeft waarlijk de overlevering niet noodig om belangstelling te wekken voor zijn onderwerp. Toch neemt hij daartoe in den aanvang der romeinsche geschiedenis weêr zijn toevlucht, waar hij Livius geheel volgt, al is 't dan ook onder voorbehoud. Gaarne had ik hierbij gezien, dat de positieve resultaten van het moderne onderzoek wat meer op den voorgrond waren geplaatst. De Schr. schijnt trouwens die positieve resultaten te ontkennen: ‘de oudste geschiedenis van Rome’ zegt hij, ‘is geheel in het duister der sage gehuld. Van al de bijzonderheden, die ons verhaald worden omtrent de stichting der later zoo reusachtige stad, zelfs van die, welke de geschiedenis der romeinsche koningen bevat, rust geene enkele op historischen grond; al ligt misschien in de sage een geschiedkundige kern verborgen, het is ons toch onmogelijk, die los te maken van den bolster van sprookjes en overleveringen, waarin zij gehuld is. Legende en geschiedenis zijn hier zóó tot een ondeelbaar geheel te zamen gegroeid, dat elke poging om tot de waarheid door te dringen vruchteloos is.’ Later echter: ‘Al zijn ook alle verhalen uit dezen heldentijd’ (de 4e eeuw voor

{==101==} {>>pagina-aanduiding<<}
Chr.) ‘der Romeinen niet vrij van dichterlijke opsiering, al heeft ook de dankbare bewondering van het nageslacht meermalen de daden der helden in het kleed der verdichting gehuld, toch hebben deze verhalen veel grooter waarde dan de legenden uit vroegeren tijd, en bijna overal kunnen wij reeds met zekerheid de geschiedkundige waarheid onder het gewaad der verdichting herkennen, al kunnen wij geschiedenis en legende niet volkomen van elkander scheiden.
Wij zullen dit ook niet beproeven, maar onzen lezers de schoone verhalen der ouden, die ze voor zuivere historie aanzagen, mededeelen, zonder ze door kritische operaties van hun bekoorlijk waas te berooven.’ Het geldt hier dus een verschil van gevoelen, en ik acht het vrij nutteloos over dit ‘bekoorlijk waas’ te redetwisten. Liever wijs ik nog ten slotte op de hoofdstukken over de leefwijze van Grieken en Romeinen, de staatsinstellingen en de litteratuur der beide volken, als op bladzijden, die ook door hem, voor wien de onderwerpen niet nieuw zijn, met genoegen zullen gelezen worden.

Ook bij het werk van den heer Hofdijk sta ik gaarne nog een oogenblik stil. De begaafde schrijver geeft ons weder op zijne eigenaardige plastische wijze een paar zeer interessante schetsen uit onzen vrijheidsoorlog.
De eerste is getiteld: De bedelaars, en de sierlijke afbeelding in kleurendruk van het hoofd des Geuzenverbonds, den ridderlijken Hendrik van Brederode, waarschuwt ons terstond, met welk soort van bedelaars wij hier te doen hebben.
‘Onzen gastheer den Grave,’ zoo laat de Schr. Brederode in het Hof van Culemborch tot de verzamelde edelen spreken, ‘heb ik 't vermeld, hoe Karel van Berlaymont een woord van versterking zocht om mevrouwe Margareta een hart onder den riem te steken, toen zij verschrikt was bij het zien van ons aantal en de edelheid der geslachten, van wie zich dus voor haar vertoonden. Schooiers, schudden, bedelaars, heette hij ons: geuzen, niets anders! Welnu - wij kwamen bedelen; waar wij in het harnas hadden kunnen komen dwingen, kwamen wij ongewapend verzoeken; waar wij het zwaard hadden kunnen opheffen tot bloedige slagen, bogen wij deemoedig de knie, en spraken een bede uit - omdat wij liefde dragen tot ons volk, en zijn vrede niet nutteloos op het spel willen zetten. Dat moge een Berlaymont smaden -
{==102==} {>>pagina-aanduiding<<}
ons moet het een eere zijn! En waarom dan zouden wij ons ook niet dienen van den naam, die zoo goed past bij de daad? ... Oorlog, onverzoenlijke oorlog aan de inkwisitie - maar trouwe aan Vaderland en Koning, al bracht ons dat ook tot den bedelzak!’ En na den bedeltasch omgehangen te hebben vervolgt hij, den met wijn gevulden houten nap in de hand: ‘Ik breng het u allen toe. Neemt mijn dank, dat gij mij steeds en tot op den huidigen dag houw en getrouw zijt geweest, en in volkomen eendracht hebt bijgestaan. - Wat u betreft - ik durf met volkomen betrouwen de hope voeden, dat gij zult volharden, gelijk gij begonnen zijt; belangende mij-zelf - ik leg de gelofte af, dat ik voor u-allen in 't geheel, en evenzeer voor ieder in 't bijzonder, zij 't nood, mijn bloed ten beste wil geven, en den dood sterven.’ En nu de nap aan den mond brengende, riep hij: Leven de Bedelaars vivent les Gueux!’
Zoo weet de Schr. op het voetspoor van Motley het verhaal van den ouden kroniekschrijver Pontus Payen licht en gloed bij te zetten, terwijl hij ons tevens door de mededeeling in extenso van sommige minder bekende stukken verplicht.
De tweede (of eigenlijk vierde) schets doet ons een blik slaan in het kabinet van Filips II. ‘Het verraad eens konings’ is het opschrift, dat ons eene beschouwing belooft van de dubbelzinnige politiek, die Filips tegenover de Nederlanden volgde. Bij wijze van contrast wellicht worden wij daarbij tevens ingeleid in de hagepreken, waar wij Modet hooren jammeren over de ‘harde en waarlijk beklaaglijke gesteltheid der Kerke.’ Eindelijk laat Schr. Filips op zijn ziekbed dag over dag de berichten ontvangen van de beeldstorming, die in den raad des konings de schaal ten gunste van den fellen hertog van Alva deden overslaan.

Dat van Winkler Prins' leerboek een tweede druk moet aangekondigd worden, zal wel niemand, die het kent, bevreemden. Al ontbreekt het in ons land juist niet aan leerboeken voor de aardrijkskunde, en heeft dit werkje meer bijzonder een lastigen concurrent in den leiddraad van Putz, die ongeveer denzelfden omvang heeft, zoo heeft het toch niet te vreezen, dat zijne verdiensten er door in de schaduw worden gesteld. Het behoeft waarlijk voor geen ander onder te doen. Behalve op de zeker zeer praktische schetskaarten en houtsneê-figuren wil ik slechts wijzen op het zoo duidelijk overzicht van het berg- en rivierstelsel

{==103==} {>>pagina-aanduiding<<}
van Midden-Europa op bl. 100. De gewone fout om de zijtakken met de hoofdketenen te verwarren wordt hier vermeden, en het zal den leerling volstrekt geen moeite kosten met deze handleiding op de kaart zijn weg te vinden. Wel had ik gewenscht, dat de Schr. even als bij de Alpen ook bij het Duitsche middengebergte van het westen ware uitgegaan. Hij had dan na de Jura met het Schwarzwald, Odenwald enz. kunnen vervolgen tot de Sudeten de rij besloten. Nu geeft die sprong van de Jura naar de Sudeten om dan over Boheme en het Frankisch-Zwabische terrasland naar het Schwarzwald terug te keeren aan de voorstelling iets afgebrokens. De bedoeling van den Schr. is ieder terrasland afzonderlijk te beschrijven; en dat doel heeft hij zeker bereikt.
Mag ik het boek met den schrijver doorloopen, dan zou ik hem echter op enkele punten opmerkzaam maken, die over 't hoofd gezien schijnen. Zoo wordt op bl. 22 wel het aantal blanke en zwarte inwoners van Amerika opgegeven (is 17 millioen negers niet wat overdreven, als men er de kleurlingen niet bij rekent?) maar dat van de koperkleurige inboorlingen niet. Uit de wijze, waarop het bl. 176 is opgegeven, zou men moeten opmaken, dat Schr. het op 33 of minstens 21 millioen stelt; ook de overige opgaven stemmen op de beide bladzijden niet overeen.
Eveneens is op bl. 87 bij Europeesch Turkije wel de uitgebreidheid van het geheele Turksche rijk opgegeven, maar niet die van het Europeesch gedeelte (9800 vierk. mijlen). Het is duidelijk eene onwillekeurige omissie, daar het aantal inwoners in Europa afzonderlijk vermeld staat.
Bl. 121 Dyon voor Dijon is eene drukfout, waarvan op het schetskaartje de tegenhanger wordt gegeven in Lijon voor Lyon, en erger nog in de Golf van Lyon. Ik haast mij er bij te voegen, dat dit laatste slechts aan den lithograaf (of liever xylograaf) te wijten is blijkens bl. 111, waar de Rhône in de golf du Lion uitstroomt. Dit brengt mij echter tot de opmerking, of het wel praktisch is de rivieren zoo uitsluitend te behandelen bij de bergen, waar zij ontspringen, in plaats van bij de landen, waardoor zij loopen. Ik voor mij ten minste zou het laatste verkiezen, en het staat mij vreemd de Rhône bij de optelling der Fransche rivieren te missen.
Evenmin bevalt mij de behandeling der Oostenrijksche monarchie. Men mag oordeelen over het dualismus in Oostenrijk zooals men wil, het laat zich niet ontkennen. Met het zelf-
{==104==} {>>pagina-aanduiding<<}
standig Hongaarsch ministerie en de kroning van Frans Jozef als koning van Hongarije heeft deze de scheuring duidelijk erkend, en evenmin als men Luxemburg bij Nederland mag rekenen, behoort men te spreken van A. Duitsche provinciën en B. niet-Duitsche kroonlanden. Waarom ook, om dit ter loops aan te stippen, behoudt de Schr. bij Zevenburgen den Duitschen naam Siebenbürgen?
De bevolking van Nieuw-Holland (bl. 104) wordt wel wat gering geschat: 400000 Europeanen. Mackay, die voor de Engelsche bezittingen ten minste zeer nauwkeurig is, geeft die in 1861 reeds op als: 989,633 Europeanen; Frijlink komt volgens de statistische opgave van Juli 1857 tot 812,825. Wij kunnen de Europeesche bevolking nu dus veilig op 1 millioen schatten. Het geheele aantal Europeesche kolonisten in Australië, dat Winkler Prins nog op ruim een half millioen begroot, wordt dan ook heel wat talrijker, daar toch de bevolking van Nieuw-Zeeland voor het grootste gedeelte uit Europeanen bestaat. Hiervan had wel met een woord mogen melding gemaakt worden.
Dergelijke aanmerkingen kan men ongetwijfeld op ieder leerboek maken; - zij worden wel opgewogen door de vele verdiensten van dit werkjen, waartoe ik ook de vragen reken, die hier en daar ingelascht worden, naar de lengte- en breedte-bepaling der besproken plaatsen, de grenzen der landen, enz.

Meent men, dat bij het bestaan van verscheidene geschikte handboeken voor het onderwijs der geschiedenis, het werkjen van mr. Kiehl overbodig is, zijne voorrede bewijst, dat bij hem, zooals misschien bij meerderen, behoefte aan een dergelijk werk bestond. Die voorrede is als het ware het programma van historisch onderwijs des schrijvers. Jäger's Hülfsbuch für den ersten Unterricht in alter Geschichte is tot grondslag genomen. Waarom? Alleen om zijne methode, want ‘zijne opgaven van historische gebeurtenissen verdienen niet evenveel lof als aan de hoofdtrekken zijner methode toekomt. Die methode scheen de hoofdverdienste van zijn werkje.’ De eerste vraag is dus: waarin bestaat die methode? ‘Weglatende, hetgeen ik hem zou moeten betwisten,’ zegt mr. Kiehl ‘meen ik ook, dat personen, niet abstracties, de geschikte middelpunten zijn om de eerste grondslagen van historische kennis bij aankomende jongens te leggen, terwijl hij eveneens teregt geene aanspraak maakt op gelijkmatigheid van

{==105==} {>>pagina-aanduiding<<}
behandeling der historische tijdvakken.’ Omtrent het laatste punt zal wel ieder het met hem eens zijn, wij kunnen ons dus bepalen tot het eerste.
Het is altijd moeilijk, zoo niet onmogelijk, een onpartijdig oordeel te vellen over eene methode van onderwijs. Hier toch heeft men geen vaste regels, waaraan men zich kan houden, de omstandigheden, de aard der leerlingen moeten de te volgen methode dikwijls bepalen, maar bovenal, niet ieder zal met vrucht elke, zelfs de beste methode kunnen toepassen. Van de persoonlijkheid des onderwijzers hangt het af, welke methode voor kem de beste is.
Voor hem, die eenigszins met de richting van mr. Kiehl bekend is, zal de tegenstelling van personen en abstracties niet raadselachtig zijn, het is een protest tegen de hand over hand toenemende ‘Culturgeschichte,’ die ook bij het onderwijs veld wint. Het voorspelt ons dus eene reactie op het gebied van het historisch onderwijs, een terugkeer tot den kroniekvorm en de histoire-bataille? Tot op zekere hoogte, ja; maar ter geruststelling van hen, die, evenals ik, met hart en ziel ook op dit gebied de moderne richting toegedaan zijn, haast ik mij er bij te voegen, dat mr. Kiehl zijne methode zeer weinig consequent toepast. Hij is te veel een man van zijn tijd, om den invloed der ‘Culturgeschichte’, die hij bestrijdt, te ontgaan, en al is, om maar iets te noemen, het verhaal van den Peloponnesischen oorlog niets dan eene chronologische lijst der ‘gewichtigste gebeurtenissen’, zoo staan daar andere zeer goed geschreven bladzijden tegenover. Ik wijs slechts op het juist voorafgaand hoofdstuk over Perikles en den toestand van Athene in zijnen tijd, de opvoeding en het huiselijk leven, die toch wel eer tot de veroordeelde abstracties behooren, dan tot de personen.
Eveneens bij de Romeinsche geschiedenis. De Punische oorlogen zijn zuiver kroniekmatig beschreven, maar daarop volgen abstrakte opmerkingen, als: ‘Reeds nu begon te Rome het toenemen der weelde. Zedemeesters van vroegeren en lateren tijd wijten het verval der zeden aan het toenemen der beschaving, hetgeen men wel eens overbeschaving noemt. Maar de zeden van barbaarsche volken en standen of van ruwe en onbeschaafde menschen zijn zeer dikwijls volstrekt niet beter, al zijn zij op eene andere manier bedorven dan de fijn beschaafden. Ongelukkig namen verreweg de meeste Romeinen niet veel anders dan juist

{==106==} {>>pagina-aanduiding<<}
het zedenbedervende van de schoone grieksche beschaving over. Daartegen verzette zich bovenal M. Porcius Cato’ enz.
Vooral echter loopt de inconsequentie van den schrijver in 't oog bij de zeven eerste paragrafen, die blijkens de voorrede onafhankelijk van Jäger geschreven zijn. Zij zijn in uiterst naïeven, soms wel wat al te kinderlijken stijl gesteld, en bevatten uitweidingen over de semietische talen, het sanskrit, de godsdienst en kunst der Egyptenaren, de wetenschap der Chaldaeërs enz. Deze hoofdstukken ten minste zouden Weber's ‘mit besonderer Berücksichtigung des Culturlebens enz.’ gerust op den titel kunnen dragen.
Dat de feiten nauwkeurig zijn, behoeft bij een werk van mr. Kiehl wel geene afzonderlijke vermelding; ik wil alleen nog wijzen op eene groote verdienste en een algemeen gebrek van het werkjen.
De groote verdienste, waardoor het zich wezenlijk van de meeste andere leerboeken onderscheidt, is de toepassing der historische kritiek, vooral bij de Romeinsche geschiedenis. De geheele koningstijd wordt tot de overlevering teruggebracht, Brennus met zijne nederlaag, Regulus met zijn marteldood worden behoorlijk op zijde gezet, en Catilina wordt van een monster tot een natuurlijk man van ‘groote bekwaamheden en groote ondeugden’ gemaakt.
Het gebrek waarop, naar ik meen, reeds in andere beoordeelingen gewezen is, bestaat in het volstrekt gemis aan systeem bij de spelling der eigennamen. Op iedere bladzijde bijna springt dit in 't oog, een enkel voorbeeld moge volstaan. Op bl. 49 lezen wij dat Cimon Kition op Cyprus belegert. Kort daarop vinden wij Nicias, Thukydides en Alcibiades naast elkander.
De stijl is over 't geheel vloeiend, hier en daar echter ontsierd door volzinnen, waarbij men naar den zin moet raden. Een paar wil ik in de aandacht van den schrijver aanbevelen bij de bewerking eener tweede uitgave.
Bl. 73 lezen wij: ‘Onder zijne tegenstanders was in lateren tijd Phocion een aanzienlijk Athener, goed veldheer en overigens deugdzaam, maar te onverschillig, en wegens zijne oligarchische gevoelens altijd van meening, dat het demokratisch geregeerde Athene toch niets goeds zou uitrichten, en in den eersten tijd vooral Aeschines, de beste redenaar van dien tijd behalve Demosthenes zelven, maar van een onedel karakter. Hij had

{==107==} {>>pagina-aanduiding<<}
zich door Philippus laten omkoopen, en vele andere Atheners van invloed ook.’ En bl. 119: ‘Aemilianus moest met het herstel der krijgstucht beginnen, evenals zijn eigen vader Paulus 168 in Macedonië en hij zelf later (134) voor het Spaansche Numantia (z. bl. 120), daarna behaalde hij allerlei voordeelen op de Karthagers en versperde den uitgang van hunne kunsthaven door een sterken zeedam. Maar intusschen hadden de Karthagers eene andere uitvaart gegraven, en vielen hem onverwacht aan; zij werden echter overwonnen.’
Eene dergelijke opeenstapeling van feiten bevordert de duidelijkheid zeker niet, ik haast mij echter er bij te voegen, dat zij uitzonderingen zijn.

Fair Greece! sad relic of departed worth! 
Immortal, though no more; though fallen, great! 
Who now shall lead thy scatter'd children forth 
And long accustom'd bondage uncreate? 

Wie kent niet die heerlijke strofen, waarin de grootste der barden het lot betreurt van dat Hellas, waaruit hij juist was teruggekeerd, en dat hij niet weer zou betreden, dan om er, twaalf jaren later, zijn leven te laten voor de zaak der vrijheid.
Het was in 1812, dat Byron dien tweeden zang van zijn Childe Harold in het licht gaf, en merkwaardig genoeg dat in hetzelfde jaar datzelfde onderwerp ook den grootsten toondichter bezielde tot het scheppen van een zijner meesterstukken. Het was Beethoven, wien de compositie van een melodrama was opgedragen voor de opening van het nieuwe theater te Pesth. Jammer, dat hem geen Byron ter zijde stond om bezielde woorden te dichten bij de bezielde compositie: het was Kotzebue, die met de vervaardiging van den tekst belast was, en zich daarvan op de erbarmelijkste wijze kweet.
Zoo werd de geest bedolven onder het lompe lichaam, en het bleef aan onzen tijd bewaard om met terzijde stelling van dat lichaam, den geest eene roemrijke opstanding te schenken. Daarvan komt in de eerste plaats aan dr. Heye de eer toe. Wel had reeds in 1859 Robert Heller op uitnoodiging van het Philharmonisch concert te Hamburg op zich genomen voor Beethoven's schepping een nieuwen tekst te schrijven, maar daarbij wist hij zich niet genoeg van Kotzebue's opvatting los te maken, zoodat onze landgenoot terecht begreep, dat slechts een geheel nieuw

{==108==} {>>pagina-aanduiding<<}
gedicht de eer der compositie kon redden. Daartoe bepaalde hij zich niet als zijn voorganger tot de ruïnen van Athene, maar nam veeleer den griekschen vrijheidsoorlog als uitgangspunt. Opdat zijn werk ook voor Duitschers toegankelijk mocht zijn, voegde hij er eene uitmuntend geslaagde vertaling bij; terwijl de inleiding ons ‘gedachte, doel en bewerking’ van het stuk uiteenzet, en eindelijk Kotzebue's gedicht ‘ter voortdurende straffe als aanhangsel is afgedrukt.’
De taak, die dr. Heye hierbij op zich nam, had voorzeker al zeer eigenaardige moeijelijkheden. Toch zal het niemand verwonderen, dat hij met zijn buitengewoon meesterschap over de taal die zwarigheden glansrijk overwonnen heeft. Is de gewijzigde conceptie reeds eene belangrijke verbetering, ook de uitwerking is die conceptie waardig. Het is krachtige, frissche, echte poëzie. Niet de musicus alleen, ieder zal genieten bij de lectuur. Reeds de aanhef legt in weinige maar krachtige versregels het plan van het gedicht bloot:

Beethoven's geest! - op magtige Arendsvleuglen 
Draagt Ge ons der Toonkunst Zonne te gemoet 
Door nevlen van 't Verleên... 
en in den gloed 
Van 't Heden - 
door geen ruimte of tijd te teuglen. 
 
Athene, Hellas bloem, - wier rijke geur 
Sints lang verstoof op de ademtogt der Winden, 
Doet Ge ons nog worstlend met de stormvlaag vinden... 
Tot Vrijheid Haar uit stof en kluisters beur'; 
En 't is ons - of de Orakelstem der Goden 
Ons toeroept uit den Eeuwen langen nacht: 
‘Wat schuld en dwaling ruste op 't Voorgeslacht, 
Athene, u zij vergifnis aangeboden!’ 

In de beide eerste nummers wordt ons de jammerlijke slavernij der Grieken geschilderd, waarop als tegenstelling een koor van Dervisjen en een Turkenmarsch volgt:

Met bekkenklank trekt ginds der Janitsaren 
Verwaten Bende, zich ten wacht bijeen, 
En drijft met zweepslag de Armen voor zich heen, 
Die, 
in verbeten wrok, 
ten Hemel staren. 


{==109==} {>>pagina-aanduiding<<}

Maar, eensklaps:

daar klinkt een roepstem door den Lande, 
Als schudde een storm het dâvrend rotsgesteent: 
‘Waak op, mijn Volk.’... 

Een prachtige apostrofe aan het Grieksche volk, waardige tegenhanger van Byron's: Sons of the Greeks, arise! en die den dichter zelven inspireert tot de volgende gespierde regels:

En hoor! 't weêrkaatst op bergen en in dalen: 
‘Te wapen!’ 
en het kouter wordt tot staal, 
De spier wordt ijzer, 't oog een vlammenstraal, 
De foltring veêrkracht, 
en het sterven zegepralen! 

De overwinning wordt behaald, en feestmarschen en lofzangen besluiten het gedicht:

Vlecht bloemen, o Maagden! vlecht bloemen tot kransen 
Neemt zwaard en rondassen, o Knapenrij! 
Slingert dooreen in Wapendansen, 
Juicht in Gezangen: Athene werd vrij! 

Het moge ondankbaar schijnen bij zooveel voortreffelijks te wijzen op enkele vlekjes, waarop men hier en daar stuit, maar bij een dichter als dr. Heye dunkt het mij plicht, daar eene kleine verandering wellicht het stootende zou kunnen wegnemen. Zoo hooren wij op bl. 17 eene Grieksche vrouw zingen:

In de twijgen 
Lacht der Vijgen 
Zoete Vrucht, 
Niet wie slaven 
Zal zij laven 
Maar den dwingland, bang geducht! 

Ieder zal, dunkt mij het laatste gedeelte van dit lied, zoo al verstaanbaar, gewrongen noemen. Hier als elders blijkt, hoeveel gemakkelijker het Duitsch zich voor de versificatie leent, in de vertaling toch lezen wij:

Nicht zu laben 
Meinen Knaben 
Doch den Zwingherrn still geflucht! 

wat niemand zal hinderen.
Evenzoo bl. 25:

‘O zie hoe schittrend, op der koeltjes vlerk 
De blanke vaandels vrolijk klapprend wappren.’ 


{==110==} {>>pagina-aanduiding<<}

Ik twijfel niet, of de dichter zelf zal de eerste zijn, om dat ‘der koeltjes vlerk’ te veroordeelen.
Doch genoeg! ieder, die het stuk leest, zal met mij instemmen, dat dr. Heye zich al weder verdienstelijk gemaakt heeft jegens het vaderland en jegens de kunst.

Verdient iedere poging om de algemeene aandacht op eenig punt onzer geschiedenis te vestigen, om ons volk belang te doen stellen in de lotgevallen der voorvaderen, aanmoediging, voorzeker mogen wij die niet onthouden, waar op literarisch gebied een' onzer grootste mannen een nieuw standbeeld wordt opgericht, al is het ook, dat het overtollig kon schijnen, waar reeds zoo vele en zoo schoone monumenten te zijner eer verrezen zijn.
De hier aangekondigde monografie door een Duitsch geneesheer, die uit den aard der zaak dilettant is op historisch terrein, onderscheidt zich wel niet door nieuwe gezichtspunten of kennisneming van tot dusver onbekende bronnen, het is geene diepzinnige studie, maar veeleer eene schets in den trant van Schiller's zooveel geprezen historische stukken, zijn Abfall, zijn Dreissigjäriger Krieg, zijn Vieilleville. De stijl is vloeiend, de vertaaltrant boeiend, in een woord: het boek laat zich aangenaam lezen. De heer van Deventer geeft er in zijne inleiding zelf de kritiek van, ik kan niet beter doen dan die over te nemen: ‘In Klose's oordeel over personen en zaken, vormt billijkheid, matiging de hoofdtrek. Waar deze gepaard gaat met gezonde kritiek, zijn zeker twee voorname eigenschappen van den geschiedschrijver vereenigd, is hij tegen overijling behoed, en wint zijne voorstelling aan waarheid. Het is niet te ontkennen, dat bij Klose veelal de beschrijving het wint van de kritiek. Eene duidelijke voordracht geeft over 't algemeen in zijn werk aan de gebeurtenissen hare waarde in zulke juiste afperkingen, dat hetgeen hoofdzaak is, van zelf onderscheiden wordt van het bijkomende en toevallige. Wat eens met juistheid van Motley's geschiedverhaal gezegd is, verdient echter ten volle toepassing op het zijne: het “hoe” staat er juist genoeg te lezen, het “waarom” is niet altijd duidelijk verklaard. De verborgene oorzaken van het gebeurde, de beweegredenen der handelende personen, kunnen uit Klose's voorstelling niet met dezelfde juistheid als de toedracht der zaken opgemaakt worden. Hij zelf beklaagt zich ergens over het duistere, dat voor hem nog over enkele phases van 's Prinsen ge-
{==111==} {>>pagina-aanduiding<<}
dragingen verspreid lag. Die klacht getuigt voor zijne eerlijkheid als geschiedschrijver; maar ten deele schijnt zij daaruit voort te komen, dat Klose niet met alles, wat zijn onderwerp toelichten kon, kennis heeft
gemaakt. Ware zoodoende al niet elke gemoedelijke twijfel op te heffen geweest, sommige hoofdstukken van zijn werk zouden stellig aan volledigheid hebben gewonnen.’ Voorts dient de vrij uitvoerige inleiding tot eene niet ondankbare aanvulling en opheldering van wat Klose, ‘onduidelijk voor den geest stond.’
De belangstelling, waarmede dergelijke populaire geschriften steeds ten onzent ontvangen worden, waarborgt ook dit werkjen een ruim en welverdiend debiet.

Dev., 2 Oct. 1867.
G.J. Dozy.
PROGRAMMA DER FESTIVITEITEN ter gelegenheid van het XXIste Nederlandsch landhuishoudkundig congres te Breda en meer bijzonder van den optogt te houden op 25 en 28 Junij 1867, waarvan het geschiedkundig gedeelte, voorstellende den intogt van Prins Maurits binnen Breda op 4 Maart 1590 is geschetst door Mr. G.A. Klein, archivaris der gemeente. Breda, Broese en Comp. Prijs ƒ 0,20.
Het is eene treurige taak, die ik op mij genomen heb. Hoe aangenaam toch de aankondiging ook is van eene belangrijke bijdrage, die getuigt van ijverige nasporing en vlijtige studie, wanneer daarbij de gedachte zich opdringt, dat de pen der hand ontvallen is, die ons nog zoo veel deed verwachten, en dat dit de laatste gave is van den hooggeachten oudheidvorscher, dan blijft er slechts smart over het geleden verlies.
Met zijn gewone zorg heeft mr. Kleyn deze belangrijke episode bewerkt, wat bij de bekende schrijvers ontbrak, heeft hij aangevuld uit het archief, dat aan hem zou uitnemend was toevertrouwd, in alle opzichten is het eene zeer lezenswaardige schets. Voor de leden van het landhuishoudkundig congres zal het eene aangename herinnering zijn aan het te Breda gevierde feest, maar ook in wijder kring verbreid moge het een voorbeeld zijn, hoe congressen vruchten kunnen dragen, al is het dan ook in een ander opzicht, dan de oorspronkelijke bedoeling medebracht.

Dev. 2 Oct. 1867.
G.J. Dozy.





{==112==} {>>pagina-aanduiding<<}

Buitenlandsche letterkunde.

Losse schetsen.


Ferdinand Freiligrath 1).

Wie het vervlogen jaar ook te leur gesteld hebbe, allerminst zeker deed het zulks den te Londen nog steeds in ballingschap levenden, democratischen duitschen dichter, wiens naam aan het hoofd van dit schetsje staat vermeld. De gebeurtenissen van 1867 zullen veeleer een der gedenkwaardigste en onvergetelijkste bladzijden beslaan van zijn levensboek.
Ten gevolge eener onvoorziene opheffing van de betrekking, waardoor hij, sinds 1856, een onbekrompen middel van bestaan voor zich en de zijnen had gevonden, zag hij, korten tijd geleden, geheel buiten eigen schuld, plotseling de bron zijner inkomsten zoo goed als opgedroogd en zich in de toekomst met zware geldzorgen, ja met - broodsgebrek bedreigd. De bijkans zestigjarige, met vrijheid steeds dweepende dichter, aan den avond van zijn stormachtig leven, in den vreemde en - broodeloos!!!
Een kreet ging er, bij het vernemen dier onheilsmare, onder zijne vrienden op; - en die kreet werd beantwoord door talloos velen in den duitschen lande; beantwoord, niet bloot met leedbetuigingen, maar met hetgeen, waarop het hier vóór alles aankwam, - krachtdadige ondersteuning. Als een elektrieke vonk plantte de geestdrift zich voort. Gansch Duitschland weêrgalmde van het geklank, gelijk vroeger der Arndt- en Uhland-, zoo ook thans der Freiligrath-feesten! Allerwege regende het Con-
{==113==} {>>pagina-aanduiding<<}
certen, Cantaten, Tooneelvoorstellingen, Bedevoeringen, waarvan de opbrengst bestemd was voor een op te richten Freiligrath-fonds. Koopman, arbeider, geleerde, kunstenaar: ieder, van wat stand, kleur of politieke denkwijze ook, zonderde met blijdschap zijn penningske daarvoor af. Afdeelingen en onderafdeelingen, allerwege gevestigd, vormden gezamenlijk een reusachtig web, welks draden uitliepen in handen van een te Barmen in Westphalen zetelend Hoofd-comité. Het gewenschte eind-resultaat van al die bemoeiingen was de bijeenbrenging van een toereikend kapitaal, waaruit den veelbeproefden dichter nu levenslang een onbezorgd, onafhankelijk bestaan is gewaarborgd.
't Was naar aanleiding van deze voor hem zoo heuchelijke gebeurtenis, dat aan de Westphaalsche broederen te Barmen, in den nazomer des vorigen jaars, het genot ten deel viel, hunnen, toen sinds jaren voor 't eerst weêr den voet op vaderlandschen bodem den voet zettenden landsman, hoewel voor eenige dagen slechts, in hun midden te zien. Hoe aangenaam allen die kortstondige ontmoeting was, blijke uit de warme ontboezeming aan Emil Rittershaus (den man van wien 't eerst het denkbeeld van een Freiligrath-fonds en ook de oproeping aan zijne landgenooten is uitgegaan), door de herinnering der toen plaats gehad hebbende feestelijkheden, ontlokt:

‘Da hat der Sanger (Freiligrath) noch einmal gelauscht 
Des Landes flüstern in der Heimat Hain, 
Auf deutschem Gan gezecht in deutschem Wein, 
Zum ersten Mal seit langen, langen Jahren! 
O, wie ein Blitzstrahl hat es mich durchzückt, 
Als er mir fest die Freundeshand gedrückt! 
In seinen Augen flammte lichter Brand - 
Bei Gott, kein Greis, an meiner Seite stand 
Ein jugendfrischer Mann mit grauen Haaren!’ 

Belangstellenden lezers diene tot inlichting, dat ik deze dichtregels ontleen aan een boekske, dat, mede als ‘Feestgave,’ maar van een minder materiëelen aard, onder den in de noot op de eerste bladzijde reeds vermelden titel van ‘album für Ferdinand Freiligrath,’ bij deze zelfde gelegenheid het licht heeft gezien en den dichter als zoodanig uit erkentelijkheid is aangeboden. In dit ‘Album,’ prijkende met een zeer welgelijkend en fraai bewerkt afbeeldsel van den acht en vijftig jarige, hebben de ‘beroemdsten’ (!) zijner mededichters, zoowel de in, als

{==114==} {>>pagina-aanduiding<<}
de buiten het ‘duitsche Vaderland’ wonende, (van de boorden van Weichsel, Elbe, Rijn, Moezel, Seine, Donau niet alleen, ook van die der Ohio- en Mississippi-rivieren zijn bijdragen toegestroomd), door het ten beste geven van eenige hunner liederen, hem een blijk willen geven hunner eenparige hulde. ‘De genoemde dichtbundel is’ (zooals een der beide verzamelaars, Ignatius Hub, in hoogdravenden stijl zich uitdrukt) ‘een uit keur van kleinoodiën bijeengevoegd gedenkteeken, opgericht ter eere van Freiligrath; een huldeblijk, hem toegebracht als “Koning” (!?) op het gebied van het schoone, die het “geestelijk” grondgebied van den duitschen staat heeft uitgebreid. Dat gedenkteeken prijkt met zijn naam. Het staat daar, gewijd, niet aan de schim van een afgestorvene, maar aan het krachtig genie van een levend man, die zich verkwikke met deze feestgave, hem aangeboden in den vorm van poëzie; van poëzie, die het brood des harten, de leidstar der ziel in duisternis, het geweten der wereld is.’
‘Eine Sammlung Gedichte der namhaftesten deutschen Dichter!’ Het is waarlijk goed, voor de eer der duitsche Muze, dat de heer Hub deze zinsnede, welke op den titel prijkt, later eenigszins heeft gewijzigd; dat hij in het bijgevoegde ‘Levensbericht over Freiligrath’ van zijn hand, ons de mededeeling althans niet heeft onthouden, dat, behalve door de ‘Coryphaeën,’ ook door de ‘Werkmeister und Gesellen’ van de Republiek der duitsche Letteren, aan den bouw van dit gedenkteeken is deelgenomen. Inderdaad - de sporen er van zijn merkbaar en de beide laatstgenoemden maken vooral niet de minderheid uit. Voor een deel vindt men hier natuurlijk gelegenheids-zangen: Freiligrathiana, enz. Ook toespelingen op den ‘broederkrijg’ van 1866; soms verzen b.v. van dit allooi:

	Der transatlantische Telegraph.
Ein Freudenruf durchschallt die ganze Welt 
Und Siegeshymnen tönen uns entgegen! - 
Die Säule Volta's nun den Preis erhält, 
Er bringt auf's Neu' die Wissenschaft und Segeu. u.s.w. 

en wat dies meer zij.

Weinigen over 't geheel, die, wat vorm of inhoud betreft, door zeldzame verdiensten uitmunten, of van wie het zéér te betreuren valt, dat zij niet vroeger in druk zijn verschenen. Uit

{==115==} {>>pagina-aanduiding<<}
de dichterlijke nalatenschap van Maximiliaan, wijlen den keizer van Mexico, zijn hier mede een paar proefjes ten beste gegeven. Ware de ongelukkige, in stede van naar een gevaarlijke kroon te dingen, maar stilletjes onder zijn Duitschers gebleven, hun lof bezingende, op de wijze, als in nevensgaand rijmpje:

Willst Du deutschen Wein nur nippen, 
Scheint Dir sauer seine Flut; 
Schlürfst Du tiefer mit den Lippen, 
Triffst Du Kraft gepaart mit Glut. 
 
Wilst Du mit dem Deutschen spielen, 
Er dir ruhe Kälte weis't; 
Willst Du aber tiefer zielen 
Triffst Du Herz und starken Geist.’ 

Edoch - het was geenszins mijne bedoeling om over het Freiligrath-Album mijne lezers te onderhouden. Liever wijden wij eenige oogenblikken aan den dichter zelv'. Er is te dezer gelegenheid, bij de menigte van Festreden, door Auerbach, Grün, Gottschall, Godfried Kinkel en misschien nog door anderen, zooveel over hem gesproken, dat wij uit al dat geschrijf licht de bescheiden stof zamelen voor een vluchtige Freiligrath-kout.

Te Detmold zag hij het levenslicht. Hij behoort dus even als Christiaan Grabbe tot diezelfde kloeke generatie, waarvan Heine, zijn studenten-herinneringen raadplegende, heeft getuigd:

Ich habe sie immer so lieb gehabt, 
Die lieben, guten Westphalen, 
Ein Volk so fest, so sicher, so treu, 
Ganz ohne Gleissen und Prahlen. 
 
Sie fechten gut, sie trinken gut, 
Und wenn sie die Hand dir reichen, 
Zum Freundschaftsbündniss, dann weinen sie; 
Sind sentimentale Eichen. 

Aan den naam van Heine intusschen verbinden zich voor Freiligrath juist niet de aangenaamste herinneringen. Wie zich den ‘Atta Troll’ herinnert, kan onmogelijk nalaten daarbij tevens aan ‘Der Mohrenfürst’ te denken, een gedicht uit Freiligrath's jongelingsperiode, van zeer pathetischen inhoud, maar dat juist daarom te meer stof leverde voor parodie. Die ongelukkige Negerkoning, die, in den slag overwonnen, te vergeefs door zijne

{==116==} {>>pagina-aanduiding<<}
t'huis geblevène liefste wordt gewacht, maar als slaaf verkocht en naar Europa gevoerd, eindigt met aldaar vóór een kermistent de trom te roeren, - komt uit den ‘Atta Troll’ als ‘lustige Person’, met zijn ‘scharlakenroode tong en zijn oorverdoovend getrommel,’ onophoudelijk te voorschijn gluren en wordt eindelijk door den dichter tot oppasser in een diergaarde gepromoveerd, in welke betrekking hij ten slotte nog goede dagen beleeft en - zwaarlijvig wordt.

‘Hab' mir schon ein rundes Bäuchlein 
Angemästet. Aus dem Hemde 
Schaut's hervor wie'n schwarzer Mond, 
Der aus weissen Wolken tritt.’ 

Op den hem eigen bijtenden trant kastijdde de Maestro in deze versregels den zonderlingen blunder, door Freiligrath indertijd begaan door het bezigen der scheeve beeldspraak:

‘Aus dem schimmernden weissen Zelt hervor 
Tritt der schlachtgerüstete fürstliche Mohr; 
So tritt aus schimmernder Wolken Thor 
Der Mond, der verfinsterte, dunkle hervor. 

Evenwel beleed Heine zelf, dat men uit deze, in een bui van moedwil, zijn pen ontgleden pastkwillen, geenszins het besluit moest trekken, als koesterde hij over 't algemeen een lagen dunk van Freiligrath's talent. ‘Ik waardeer hem hoog’, (schreef hij); ‘vooral tegenwoordig’ - F. verkeerde toen namelijk in de tweede stadie van zijn dichterlijke loopbaan - ‘en tel hem onder de degelijkste dichters, welke in Duitschland, sinds de Julirevolutie, zijn opgetreden. Zijn “eerste” dichtbundel is mij laat eerst onder de oogen gekomen, juist toen ik bezig was, mijn ‘“Atta Troll” te schrijven. Het lag gewis eenigszins aan de stemming, waarin ik toen verkeerde, dat ik vooral dien “Mohrenfürst” zoo bijzonder potsierlijk vond. Overigens’, (zoo besluit hij ondeugend), wordt dit gedicht gemeenlijk als zijn best geslaagde beschouwd.’
Zonder nu in Freiligrath een first rate poëet te zien, of, met sommigen als den ‘zanger der toekomst’ hem te beschouwen, moet men erkennen, dat hij een man is van groote en ongemeene begaafdheden.
't Is waar, hij is minder lyrisch, dan wel beschrijvend of vormdichter. Zijne poëzie is meer kleur- en klank-, dan zaakrijk; munt meer uit door schitterende, meest bizarre, niet altoos even smaakvol aangebrachte scènerie, dan door fijn gevoel of diepte van idée; waarom dan ook Godfried Kinkel, in zijne reeds aangehaalde

{==117==} {>>pagina-aanduiding<<}
Festrede, hem niet geheel ten onrechte met Victor Hugo (wiens ‘Balladen’ en ‘Oosterlingen’ reeds vroeg tot Freiligrath's lievelingslectuur schijnen te hebben behoorden) heeft vergeleken. Ook bij Freiligrath vindt men soms dezelfde tours de force, als bij den franschen zonderling. Zijn latere ‘politieke’, vooral zijn ‘sociale Gedichten’ getuige van meer ware bezieling; terwijl zijne ‘vertalingen’ mijns inziens van alles, wat hij geschreven heeft, verreweg de kroon spannen. In elk geval - ‘ein Dichter ist er,’ - en als men bedenkt op welk een betrekkelijk jeugdigen leeftijd (tusschen zijn zeventiende en acht en twintigste jaar) meest al die eerste verzen, waardoor hij de lieveling van zijn volk is geworden, zijn ontstaan; - als men in 't oog houdt, dat ze de vrucht zijn van de weinige vrije uren, die zijne betrekking als ‘kantoorbediende’ (eerst te Soest in Westphalen; later te Amsterdam en te Barmen) hem overliet; en daarbij niet over 't hoofd ziet, dat hij, hoewel op het Gymnasium van zijn vaderstad grondig onderwezen, toch van een eigenlijk geletterde opleiding en van den omgang met kundige mededichters jaren lang zoo goed als verstoken is geweest, - dan zal het ook den minst scherpziende duidelijk zijn, dat de jongeling zich zelv' juist heeft beoordeeld, toen hij begreep, voor iets anders nog in de wieg te zijn gelegd, dan om levenslang ‘op een stoffig kantoor te zitten muffen.’
Wat inhoud zoowel als vorm betreft, meent ook Kinkel, dat Freiligrath's latere gedichten, boven zijne vroegere, den voorrang verdienen; 't geen intusschen niet wegneemt, dat die ‘vroegeren’ 't meest bekend en geliefd zijn gebleven, (zij beleefden twee en twintig oplagen). ‘Vooral buiten'slands’ (zegt hij) ‘kent men Freiligrath hoofdzakelijk alleen uit zijn ‘Löwenritt’, ‘Blumenrache’ enz. ‘Und das konnte auch nicht anders sein’ (zoo gaat hij voort); ‘denn gerade in dieser frühesten Sammlung trat ein Poët auf, wie wir in Deutschland nie einen gekannt, voll von sinnlicher Kraft, wie vom Flügelperd in fremde, farbenhelle Länder getragen, wo Natur und Menschheit noch vor der glättenden Cultur stehen, und in tropischer Wildheit glühen: zu dem rachgierigen Mahratten unter Indiens Palmen, zu der Rothhaut der Prairie, zu dem Neger in Afrikas feuchter Waldwildniss und zu dem Araber im wehenden Wüstensand.’
Hoe 't zij - de zeldzame bijval, aan zijn ‘Eerstelingen’ te beurt gevallen, wekte in onzen dichter den moed en het besluit op om zijne ‘boekhoudersbetrekking’ te Barmen te laten varen en zich

{==118==} {>>pagina-aanduiding<<}
voortaan uitsluitend aan letterkundigen arbeid te gaan wijden. Bekoord door de schilderachtige Rijnoevers, koos hij zich eerst een dorpje aan den voet van het Zevengebergte, later St. Goar tot verblijfplaats. De kalme jaren hier doorgebracht, waarin hij geheel voor zijne Muze kon leven, in het dagelijksch opwekkend verkeer met vrienden als Berthold Auerbach, Simrock, Kinkel e.a.; jaren die hem bovenal onuitsprekelijk rijk maakten door hem eene lieve, verstandige levensgezellin in de armen te voeren 1), behooren misschien tot de gelukkigste van zijn leven. Hij was toen ijverig mede-redacteur van het ‘Rheinische Jahrbuch.’ Later verplaatste hij zich naar Darmstadt, maar keerde toch alras naar zijn geliefd St. Goar terug. - Geibel, Hoffmann von Fallersleben, Henry Longfellow (die zich toen te Boppard bevond) e.a. behoorden daar tot zijn intiemen; terwijl zijne klimmende reputatie en de talrijke bezoeken van vrienden, ook uit den vreemde, hem de eerste zoete teugen deden smaken uit den beker der ‘populariteit.’
Reeds hadden zich intusschen aan Duitschlands politieken horizont op bedenkelijke wijze de dreigende onweêrswolken samengepakt, die aan veler kalmte, ook aan zijn dichterlijk otium voor langen tijd een einde zouden maken. Een dwarrelwind van allerlei revolutionnair geschrijf kondigde de nadering aan van de geweldige bui, die over zooveel gekroonde hoofden zou losbarsten. Freiligrath hield zich aanvankelijk onzijdig. Tegenover Geibel, Herwegh, Kinkel en andere zijner radicaalgezinde vrienden, hield hij in 't begin ijverig de meening staande, dat een dichter geen partij behoort te kiezen, maar boven de facties moet staan. De troonsbestijging van Frederik Wilhelm IV vervulde hem nog met goede verwachtingen. Al helden zijne sympathiën ook merkbaar over naar de zijde der radicaal-gezinde volkspartij, hij was ‘ein Kind der Neuzeit’ ... maar

.....fiebernd und erregt, 
‘Das um die alte Form noch Leide trägt.’ 

Geen bezwaar had hij er dan ook zelfs in gevonden, een klein

{==119==} {>>pagina-aanduiding<<}
jaargeld aan te nemen, hem door Pruissens koning welwillend geschonken... Ras echter sleepte de stroom der algemeene beweging ook hem in haar wieling mede. Een bundel politieke poëzie, onder den titel ‘Ein Glaubensbekenntniss,’ in Maart 1844 in 't licht gezonden, plaatste hem op eenmaal, als ‘dichter’ wel te verstaan, aan de spits der duitsche demagogen. ‘Ik kan niet anders,’ - schreef hij - ‘geen leven voor mij zonder vrijheid. Mijn blik is naar de toekomst gewend.’

Frei werd' ich stehen 
Für das Volk und mit ihm in der Zeit. 
Mit dem Volke soll der Dichter gehen - 
Also les' ich meinen Schiller heut'!’ 

En hiermede was de teerling, ook voor zijn volgend levenslot, geworpen. - Godfried Kinkel, die, gelijk mijnen lezers niet onbekend kan zijn, even als onze dichter later naar Londen is uitgeweken, die met hem het brood der ballingschap gegeten en lang dezelfde lijn met hem heeft getrokken; - ten gevolge der gebeurtenissen van 1866 is er een breuk tusschen de vrienden ontstaan, daar Kinkel, een vriend van het National-Verein, er geen bezwaar in heeft gevonden, van de door Pruissen verleende ‘Amnestie’ gebruik te maken, terwijl Freiligrath zich zelv' onteerd zou achten, indien hij die aannam - Kinkel dan, heeft zich onlangs beijverd te doen uitkomen, dat zijn voormalige vriend en geestverwant wel een politiek ‘dichter’, maar nooit een man van heldere staatkundige inzichten is geweest. Doelende op Freiligrath's Glaubensbekentniss van 1844, schrijft hij: ‘Da er in 1840 (wegens het aanvaarden van het gemelde koninklijke pensioen) sich einmal schwach gezeigt, hat er später mit so wilder Leidenschaftlichkeit der Revolution die extremste Sprache geliehen, die nun auch wieder viele der Gleichgesinnten zurückschreckte; ihn trieb das heisse Herz in die Politik, das tiefe Mitgefühl mit den Armen und Unterdrückten..... Darum weil sie aus dem Gemüth kommt, ist auch seine Politik in tiefsten Grunde “socialistisch”, und zu Zeiten had er zu den letzten Communistischen Consequenzen des Socialismus sich bekannt.....’ Kinkel tracht hier ongetwijfeld een weinig zijn eigen baan schoon te vegen: ‘il faut juger les écrits d'après leur date,’ en Freiligrath is zeker toen niet de eenige geweest, op wien de gebeurtenissen van die dagen een eenigszins bedwelmenden, koortswekkenden invloed hebben uitgeoefend. Zijne
politieke poëzie is zeker niet van de

{==120==} {>>pagina-aanduiding<<}
verhevenste soort, getuige b.v. coupletten als de navolgende: (uit ‘Leipzigs Todten’)

‘Man hat gesagt: sie haben es verdient! 
Wer hat sie rebelliren dann geheissen? 
Was haben die Verweg'nen sich erkühnt, 
Kronleuchter, allerhöchste, zu zerschmeissen? 
Man war erstaunt, man war mit Recht empört! 
Denkt: auf den Boden klirrte Scheib an Scheibe! - 
Wohl!..... Aber niemals hab' ich noch gehört, 
Dass man mit Blut zerbrochne Fenster kleibe!’ 

of:

‘Demokratische Basis!’ die ‘breiteste’ gar! 
‘Parlament’ und ‘Verfassung,’ ‘Kaiser und Reich!’ 
‘Von dem Allen ist nur das Eine klar: 
Einer “Basis” bedürft ihr - ja wohl, für euch! 
Eines Stuhles, auf dem ihr behaglich sitzt; 
Eines “breitesten,” drauf ihr breit euch macht! 
Ihr wollt nur ein Jahr, das wie Dreissig blitzt - 
Ihr wollt kein Gewitter von Vierzig und acht!’ 
 
‘Doch wir schreiben jetzt Acht und vierzig, ihr Herrn! 
Und das Wetter ist da, und ihr haltet's nicht auf! 
Und wie ihr euch stellen mögt und sperr'n: 
Es nivellirt his zu euch herauf! 
Wolken auf Wolken, und Strahl auf Strahl, 
Und der Donner kracht und das Echo gellt: 
Der Odem Gottes wieder einmal 
Reinigt die faul gewordene Welt!’ 

of een referein als dit, ter eere van de bekende driekleur:

‘Ha, wie das blitzt, und rauscht und rollt! 
Hurrah, du Schwarz, du Roth, du Gold! 
Pulver ist schwarz, 
Blut ist roth, 
Golden flakkert die Flamme!’ 

Maar - wanneer heeft men wilde demagogie ooit een innig verbond zien sluiten met ‘die himmlische Muse?’
De inhoud zijner overtuiging daargelaten, - moet althans dit van hem gezegd worden, dat hij er ter dege voor heeft gekampt en geleden, en zoo men hem op staatkundig gebied misschien onder de Utopisten moet rangschikken, in het betoon van moed en eerlijkheid heeft hij den stam, waaruit hij sproot, tot op den dag van heden toe, nog geen oogenblik

{==121==} {>>pagina-aanduiding<<}
oneer aangedaan. Van het koninklijk pensioen toch deed hij, na de verschijning van zijn eersten revolutionnairen dichtbundel, onmiddellijk afstand. Ook een betrekking door het hof te Weimar hem aangeboden, sloeg hij, al viel de strijd hem zwaar, daar zijne vrouw zich toen juist zwak en lijdend voelde, om dezelfde redenen af. Weldra verliet hij met zijn huisgezin den vaderlandschen bodem en begaf hij zich naarBelgië, vervolgens naar Zürich (levende van de vruchten van zijn pen); later - wijl hij, steeds voortgaande met het uitgeven van ‘politieke vrijheidsliederen’, begreep ook daar niet volkomen veilig meer te zijn, - op aandrang vooral van eenige engelsche vrienden, - naar Londen, waar hij, in zeer ondergeschikte betrekking, als duitsch correspondent van een britsch handelshuis, een tijd lang door afmattenden, geest uitdoovenden arbeid, in het onderhoud der zijnen heeft trachten te voorzien.
Ten gevolge der omwenteling van 1848 in Duitschland teruggekeerd, werd hij door de uitgaaf van een gloeienden gelegenheidszang (‘Die Todten an die Lebenden’), gedicht tot aandenken aan de in Berlijn, door het lood der koninklijke troepen, gevallen burgers, een lied, waarin, onder anderen, ook de volgende regels voorkwamen:

‘O, Volk, und immer Friede nur in deines Schurzfells Falten? 
Sag'an, birgt es nicht auch den Krieg? den Krieg herausgeschüttelt! 
Den zweiten Krieg, den letzten Krieg mit Allem, was dich büttelt! 
Lass deinen Ruf: “die Republik!” die Glocken überdröhnen, u.s.w. 

op nieuw in zware moeielijkheden gewikkeld, die van lieverlede zulk een dreigend aanzien verkregen, dat hij het in 1851 geraden vond, andermaal naar Londen de wijk te nemen, waar het hem, eerst na velerlei zorg en kommer, eindelijk in 1856 mocht gelukken eene vaste en goed bezoldigde betrekking te verkrijgen, het directeurschap namelijk eener te Londen gevestigde afdeeling der Geneefsche Bank.
Wat verder gebeurd is, weten mijne lezers; maar misschien is het hun niet ongevallig na deze vluchtige schets van zijn openbaar leven, (naar zijn karakter te oordeelen, geloof ik niet dat hij ooit zal kunnen besluiten in het gebismarckeerde Duitschland weêr met der woon zich te vestigen) nog een oogenblik den dichter een weinig van nabij, ook in zijn huiselijken kring, te bespieden.
Zooëven nam ik de vrijheid in 't bijzonder zijn “Vertalingen” te roemen. Freiligrath heeft op dit gebied werkelijk een zeldzaam meesterschap bereikt. Behalve een enkel “Gelegenheids-
{==122==} {>>pagina-aanduiding<<}
gedicht” nu én dan - zoo als op Schiller's honderdjarigen geboortedag’; ‘Bij het graf van Kinkel's huisvrouw’ enz. - vloeiden dan ook, als vrucht van de weinige oogenblikken aan zijne drukke ambtsbezigheden ontwoekerd, gedurende de laatste jaren, hoofdzakelijk vertaalde gedichten uit zijn pen. Reeds zijn eerste dichtbundel bevatte een keurige bloemruiker, bijeengelezen uit Lamartine, de Musset, Sonthey, Keats, Lamb, Coleridge, Walter Scott, Moore, Burns e.a. In den zomer van 1857 vertolkte hij den ‘Hiawatha Song’ van Longfellow. Thans houdt hij zich, naar wij vernemen, met de overzetting van eenige stukken van Shakespeare bezig. Als proeve van den doorgaans gelukkigen tact, waarmede hij vreemde dichters bij zijne landgenooten pleegt te introduceeren, zij 't mij vergund hier eenige regels af te schrijven uit een lied, dat voorkomt in zijn ‘sociale Gedichte,’ en dat ontleend is aan den Engelschen dichter Thomas Hood. Het draagt ten opschrift:

	Das Lied vom Hemde.
Mit Fingern mager und müd, 
Mit Augen schwer und roth, 
In schlechten Hadern sass ein Weib 
Nähend für's liebe Brod. 
Stich! Stich! Stich! 
Anfsah sie wirr und fremde; 
In Hunger und Armuth flehentlich 
Sang sie das ‘Lied vom Hemde.’ 
 
Schaffen! Schaffen! Schaffen! 
Sobald der Haushahn wach! 
Und Schaffen - Schaffen - Schaffen, 
Bis die Sterne glühn durch's Dach! 
O, lieber Sklavin sein 
Bei Türken und bei Heiden, 
Wo das Weib keine Scele zu retten hat, 
Als so bei Christen leiden! 
 
‘Schaffen - Schaffen - Schaffen, 
Bis das Hirn beginnt zu rollen! 
Schaffen - Schaffen - Schaffen, 
Bis die Augen springen wollen! 
Saum und Zwickel und Band, 
Band und Zwickel und Saum - 
Dann über den Knopfen schlaf' ich ein, 
Und nähe sie fort im Traum, 

{==123==} {>>pagina-aanduiding<<}

O Männer, denen Gott 
Weib, Mutter, Schwestern gegeben: 
Nicht Linnen ist 's was ihr verschleisst - 
Nein, warmes Menschenleben! 
Stich! Stich! Stich! 
Das is der Armuth Fluch: 
Mit doppeltem Faden näh ich's Hemd, 
Ja, Hemd und Leichentuch. 
 
Schaffen - Schaffen - Schaffen, 
Bei Dezembernebeln fahl! 
Schaffen - Schaffen - Schaffen, 
In des Lenzes sonnigem Strahl! 
Wenn zwitschernd sich an 's Dach 
Die erste Schwalbe klammert, 
Sich sonnt und Frühlingslieder singt, 
Dass das Herz mir zuckt und jammert. 
 
O, draussen nur zu sein, 
Wo Viol und Primmel spriessen - 
Den Himmel über mir, 
Und das Gras zu meinen Füssen! 
Zu fühlen wie vordem, 
Ach, Eine Stunde nur, 
Eh' noch es hiess: Ein Mittagsmahl 
Für ein wandeln auf der Flur! 
 
Ach ja, nur eine Frist, 
Wie kurz auch - nicht zur Freude! 
Nein, auszuweinen mich einmal 
So recht in meinem Leide! 
Doch zurück, ihr meine Thränen, 
Zurück tief in's Gehirn! 
Ihr kämt mir schön! netztet bei'm Nähn 
Mir Nadel nur und Zwirn!’ 
 
Mit Fingern mager und müd, 
Mit Augen schwer und roth, 
In schlechten Hadern sass ein Weib, 
Nähend für's liebe Brod. 
Stich! stich! stich! 
Aufsah sie wirr und fremde; 
In Hunger und Armuth flehentlich - 
O, schwäng es laut zu den Reichen sich! - 
Sang sie dies ‘Lied vom Hemde.’ 


{==124==} {>>pagina-aanduiding<<}

Keurig heeft hij ook, zoo wat inhoud als versmaat betreft, het aandoenlijk gedichtje van dezelfde hand vertolkt: ‘The bridge of Sighs’ (‘Die Seufzerbrücke’) getiteld: een stukje, 't welk trouwens, even als: Das lied vom Hemde’, schoon in minder scherpe omtrekken, merkbaar den philanthropischen stempel draagt van vóór 1848, gelijk ze dan ook door Freiligrath beide onder zijne ‘sociale’ liederen zijn opgenomen.

‘Wieder zu athmen müd, 
Müd ihrer Noth, 
Eine, die flüchtend schied 
Jach in den Tod. 
 
Hebt sie vom Uferkies, 
Aufhebt sie leis! 
O, welch ein zart und süss 
Abgeknickt Reis! 
 
Sehet, wie straff ihr Zeug! 
Sehet, wie wachstuchgleich! 
Kalt rinnt das Wasser ihr 
Ab vom Gewande; 
Hebt sie mir, tragt sie mir 
Liebend vom Strande! 
 
Nimmer mit Hohn und Groll - 
Trauernd, erbarmungsvoll 
Anrührt ihr Leibliches! 
Nicht ihrer Flecken denkt: - 
Was ihr von ihr versenkt, 
lst nun rein Weibliches! 
 
Keiner verdamme sie! 
Hört sie zur Sippe doch 
Eva's! - O wischt ihr die klamme, die 
Arme sickernde Lippe doch! 
Lüpft ihre Locken! 
Streicht sie ihr trocken, 
Presst sie ihr aus! 
Ihre Locken, die braunen! - 
Die Leut' indess staunen: 
Wo stand ihr Haus? 
 
Wer war ihr Vater? 
Wer ihre Mutter? 
Hatt' eine Schwester sie? 
Warnte kein Bruder sie 
Treu vor dem Falle? 

{==125==} {>>pagina-aanduiding<<}

Lebt' ihr kein Lieb'rer noch, 
Lebt' ihr kein Näh'rer noch, 
Ach, als sie alle? 
 
Himmel, der Seltenheit 
Christlicher Mildigheit! - 
'S war zum Entsetzen: 
In einer Stadt, wie die, 
Heerdstatt nich hatte sie, 
Dran sich zu setzen! 
Schwesterlich, brüderlich, 
Väterlich, mütterlich 
Fühlen verschrt! 
Was wie auf Fels ihr stand, 
Liebe schwand, Treue schwand! 
Selbst Gottes Vaterhand 
Schien abgekehrt! 
 
Wind und Regenguss 
Machten sie beben; 
Nicht der schwarze Fluss, 
Nicht die finstern Streben! 
Abgehetzt, wundgehetzt, 
Kam sie zu sterben jetzt: 
‘Fort mir geschnellt - 
Ueb'rall hin, üb'rall hin, 
Nur aus der Welt!’ 
 
Hinab sprang sie bald auch, 
Wie finster, wie kalt auch 
Die Themse rann. 
Ueber's Geländer hier - 
Mal' es dir, Denk' es dir, 
Schwelgender Mann! 
Wasche sich, Trink' aus ihr 
Fürder wer kann! 
 
Hebt sie vom Uferkies, 
Aufhebt sie leis! 
O, welch ein zart und süss 
Abgeknickt Reis! 
 
Eh' noch zu steif und hart 
Jegliches Glied sich starrt, 
Sittsam und linde 
Streckt sie zur letzten Ruh'! 
Drückt ihr die Augen zu; 
Starrend so blinde; 

{==126==} {>>pagina-aanduiding<<}

Starrend durch's Regnen 
Der Lockenträuflung, 
Wie dem ‘Dort’ zu begegnen 
Mit dem letzten verwegnen 
Blick der Verzweifeluug. 
 
Also verachtet, 
Wahusinn-umnachtet, 
Hat die Entehrte, 
Reueverzehrte 
Sterben gemüsst! - 
Als ob sie flehte 
Still im Gebete, 
Kreuzt ihr die Hände 
Ueber die Brust! 
 
Kreuzt sie - nicht hehlend 
Das Irren der Armen, 
Und sanft ihr befehlend 
Ihres Heilands Erbarmen. 

Of overigens Freiligrath zelf voor ‘sociale,’ zoowel als voor ‘politieke’ poëzie, wel al de vereischte gaven bezit, meen ik te mogen in twijfel trekken. Hij is iemand van snel opbruisenden hartstocht, een levendige verbeelding, een ras bewogen gemoed, dat gloeit voor al de groote belangen der menschbeid, maar hem ontbreken die veelzijdig-wijsgeerige vorming, die hooge intellectueele ontwikkeling, aan wier fijne, saprijke vruchten men den klassieken dichter pleegt te herkennen. Hij houdt dan ook meest van krasse tegenstellingen; niet van tusschentinten. Hij is dichter met het hart, meer dan met het hoofd. Ietwat in overeenstemming met het karakter zijner Muze is de beschrijving, welke Julius Rodenberg ons geeft van zijn uitwendige physionomie. ‘Als men,’ (schreef deze voor eenige jaren) ‘Freiligrath's bureau, op de Londensche beurs, en in het hartje van de woelige, gedruischvolle City gelegen, waar hij van den vroegen morgen tot het aanbreken van den avond “an Schreib-oder Zahltisch” geketend, zijne dagen slijt, binnentreedt,’ dan ziet men bij den eersten oogopslag een kantoor, een wisseltafel, kantoorboeken, papieren met cijfers bèklad, - gelijk alle anderen. De man alleen, die achter den lessenaar staat, is niet gelijk alle anderen. 't Is een breede, ietwat ineengedrongen figuur, - een man in den vollen bloei van mannelijke kracht, - met een hoofd vol majesteit en uit-
{==127==} {>>pagina-aanduiding<<}
drukking; lange haren die langs de slapen afhangen; een voorhoofd als uit graniet gehouwen; maar oogen, die vonkelen van warmte en gloed, ‘dunkle Augen voll Liebe und allem Schönen, was ein Menschenherz nur beherbergen kann.’ Des avonds te zeven uren (luidde het verder), na posttijd, verlaat Freiligrath gewoonlijk de City en rijdt in noord-oostelijke richting, met den spoortrein, die over de daken der huizen, boven een kerkhof,
en eenige stille gedeelten van de reusachtige wereldstad heensnort, naar Hackney, een der afgelegenste wijken, waar zijn woning gelegen is. - Daar staan gade en kinderen, reeds van verre naar hem uitziende, hem te wachten; eerstgenoemde is nog eene schoone, rijzige vrouw, met blond haar, en een fijn besneden schrander gelaat - schoon eenigszins lijdend van uitdrukking’.
Freiligrath is, meen ik, in het bezit van vijf kinderen; thans meerendeels reeds volwassen zonen en dochteren. Zijn oudste dochter Kätchen (onlangs te Londen in den echt getreden), eene schoone brunette, naar geest en gemoed rijk begaafd en ontwikkeld, moet uiterlijk 't meest op haren vader gelijken; op haar is ook veel van zijn dichterlijken aanleg overgegaan.
Van de hand eener duitsche, met den dichter zeer bevriende schrijfster, Emma Niendorf (thans Frau von Sukow) die, jaren geleden reeds hem bezoekende, eens zulk een avond-thuiskomst als de zooëven gemelde bijwoonde, lazen wij de navolgende beschrijving.
‘Het is telkens voor de huisgenooten een feest, als de wakkere man, uit zijn gevangenis in de ‘City’ ontslagen, 's avonds huiswaarts keert. Onder algemeen gejuich wordt hij ingehaald. Met zonneglans op het gelaat treedt hij onder de zijnen. Dat gelaat is bleek en wel eens somber en gedrukt, - vooral in den laatsten tijd, - maar het is toch een lust om er op te staren; zooveel goeds, edels, bezields drukken die trekken uit. Toen wij aan de theetafel onder een weemoedige vertrouwelijke kout waren neêrgezeten, reikte Freiligrath mij eene ongewone soort van Butterschnitten toe, met de opmerking: ‘deutsches Brot.’ Dies ‘deutsches Brot’ (schrijft zij) ‘war mir in seinem Munde so rührend.’ Een oogenblik later, te midden van eenige schertsende woorden aan zijne vrouw ontvallen, barstte hij plotseling los in den smartelijken uitroep: ‘Liever een schoone dood voor het vaderland, dan het leven van een balling!.....

{==128==} {>>pagina-aanduiding<<}

Freiligrath ‘blijft’ intusschen die ballingschap als zijn deel verkiezen. Liever levenslang in den vreemde (is zijn leuze), dan zulk een Duitschland, waar hèm de grond onder zijn voeten zou branden:

‘........Since thus thou wilt appear, 
Freedom lives hence, and banishment is here! -’ 

Wil men zijne handelwijze als ‘onverstandig’, ‘overdreven’ afkeuren -, 't zij zoo!
Voor mijn gevoel ligt er toch iets ‘romeinsch’ in de houding van dezen fieren republikein tegenover al de ‘liberalen van gisteren.’ Deze Duitscher voor 't minst heeft ‘karakter’.

Ik besluit met eenige regelen van het, door de vertaling van Mr. J. van Lennep mijnen lezers zeker niet onbekende ‘Requiescat’, een der schoonste gedichten, die uit Freiligrath's pen zijn gevloeid, en welks inhoud min of meer op hemzelv' toepasselijk is:

Dennoch, ob sein Herz auch schrie, 
Blief er tapfer, blieb ergchen: 
Dieses auch ist Poësie, 
Denn es ist das Menschenleben! 
Und wenn gar der Muth ihm sank, 
Hielt er fest sich an dem Einen: 
‘Meine Ehre wahrt' ich blank! 
Was ich thu', ist für die Meinen!’ 
 
Ruhm und Ehre jedem Fleiss! 
Ehre jeder Hand vol Schwielen! 
Ehre jedem Tropfen Schweiss, 
Der in Hütten fällt und Mühlen! 
Ehre jeder nassen Stirn 
Hinter'm Pfluge! - Doch auch Dessen, 
Der mit Schädel und mit Hirn 
Hungernd pflügt, sei nicht vergessen! 

Door het gebeurde in den afgeloopen zomer is deze, voor meer dan twintig jaren reeds ontboezemde, dichterbede op ongedachte en aandoenlijke wijze in vervulling gebracht.

Velp.
P. Bruijn.






























{==129==} {>>pagina-aanduiding<<}

Binnenlandsche letterkunde.

Bibliographie.


I. Fraaie Letteren.

GESCHIEDENIS DER REGEERING in de Nader Geunieerde Provinciën tot aan de komst van Leicester (1579-1585). Academisch proefschrift van P.L. Muller. Leiden, S.C. van Doesburgh, 1867. Prijs ƒ 2,50.
De Schrijver van dit proefschrift mag er zich op beroemen, een nuttigen arbeid verricht te hebben. Uit echte oorspronkelijke stukken heeft hij een zoo veel tot dus ver mogelijk volledig verhaal gegeven der verrichtingen van het Collegie van Gedeputeerden, hetwelk zich de taak zag opgedragen om de belangen te behartigen, die voor de Provinciën of Leden van Provinciën, welke tot de Unie van Utrecht toetraden, uit dit Verbond voortvloeiden.
De oogen der geschiedschrijvers van dit tijdvak zijn natuurlijkerwijze op het punt gevestigd geweest, dat alsnog het officiëele centrum der Regeering was, en zij traden ten aanzien van de gemeenschappelijke handelingen der te Utrecht Geuniëerden in geene nadere bijzonderheden, dan ten aanzien van eenige Provincie in het bijzonder. Intusschen werd van lieverlede het middelpunt van het regeeringsbeleid voor de Provinciën, die niet op nieuw aan de Spaansche macht onderworpen werden, naar de Vergadering der te Utrecht Verbondenen verplaatst. Wel onttrok zich deze niet aan het gezag van den Aartshertog Matthias en aan het gemeenschappelijk beraad met de Staten-Generaal; doch, letten wij op het bedrijf der Provincie Holland, die verlangde dat hetgeen zij ten behoeve der Unie bijdroeg, in vermindering zon strekken van hare quote, aan de Staten-Generaal verschuldigd, en op het besluit der Utrechtsche Verbondenen om zich gezamenlijk en niet meer elk afzonderlijk bij de Staten-Generaal te laten

{==130==} {>>pagina-aanduiding<<}
vertegenwoordigen, dan kunnen wij niet anders zeggen, dan dat de Vergadering dier Geuniëerden de strekking verried om zich in de plaats der Staten-Generaal te stellen. Trouwens, juist hieruit laat zich het gewicht afleiden eener nauwkeuriger toelichting, dan tot nog toe gegeven was, van de verrichtingen der meergemelde Vergadering, en wij beamen ten volle wat de Schrijver, op bl. 145, zegt, om te doen uitkomen, hoe zeer ‘deze Regeering, die tot nu toe bijna geheel was vergeten,’ waardig was ‘weder eenigzins in het licht’ geplaatst te worden. ‘Want’ (zegt hij) ‘ook zij heeft hare verdiensten gehad in den grooten strijd, die de vrijheid van Nederland grondvestte.’
Eene enkele aanmerking moge den Auteur het bewijs leveren, met welke belangstelling ik van zijn werk kennis genomen heb. Op bl. 46 maakt hij melding van het besluit om van de oprichting der Unie en van haar doel niet rechtstreeks aan den Aartshertog en de Staten-Generaal kennis te geven, maar den Prins daarvan te verwittigen. Dit besluit noemt hij zonderling, en het ontlokt hem de opmerking (op bl. 47): ‘De Staatkunde dier dagen hield van bijpaden en iedere handeling, die eenigzins rechtstreeks geschiedde, beschouwde men als onvoorzichtig.’ Naar mijn bescheiden oordeel heeft de Schrijver dat besluit in zijne natuurlijkheid en noodwendigheid niet erkend. Immers, hoe kon men van de oprichting der Unie van Utrecht, die, behoudens de algemeene Regeering te Brussel en het karakter der Staten-Generaal, toch niets anders zijn kon dan een onderhandsche vereeniging en voorloopige maatregel, officiëel kennis geven? Daarmede zou men de houding van eene zelfstandige macht in den Staat hebben aangenomen, en dit was het juist wat men ontveinzen moest te wezen of te willen worden.
Als tegenwicht tegen de herhaalde klachten van den Schrijver over het gebrekkige van den regeeringsvorm verheugt het mij op bl. 12 deze woorden te lezen: ‘En dan moet men des te meer de energie bewonderen van onze voorvaderen, die met zulke slechte middelen zulke groote resultaten hebben voortgebracht, en die, verdeeld als zij waren, toch den strijd wisten vol te houden tegen den machtigsten en meest absoluten vorst der geheele wereld.’ En op bl. 39: ‘Wel is dat een bewijs, dat het niet alleen de goede wetten zijn, die een volk sterk maken, en dat een krachtige natie ook met de meest slecht opgestelde en slecht uitgevoerde grondwet kan blijven bestaan, ja wat meer is, groot

{==131==} {>>pagina-aanduiding<<}
kan worden.’ Dit oordeel is zeer waar en wel door onze voorvaderen verdiend.
Maar zelfs die gebrekkige regeeringsvorm moet niet onvoorwaardelijk gelaakt worden. De toeleg om zich achter zelfstandigheid en privilegiën te verschansen, was gemeenlijk een teeken, dat de eene of andere partij in de Provincie niet gezind was om tot eenig besluit mede te werken. Ware er eenstemmigheid geweest, die privilegiën zouden tegen een spoedig eendrachtig handelen geen beletsel in den weg hebben gelegd, en bij gemis aan eenstemmigheid zou een minder gebrekkige regeeringsvorm slechts tot geweldige fnuiking in staat gesteld hebben. Voor dat geweldig doordrijven van de willekeur van een krachtig centraal gezag zijn onze Provinciën doorgaans bewaard gebleven, en de vrijheid heeft er wel bij gevaren. De Schrijver betreurt, dat er niet dadelijk een eminent Hoofd over de Geuniëerden is aangesteld geworden. Maar te recht begrepen de leiders, hoe gevaarlijk het was zich aan zulk een Hoofd toe te vertrouwen. Immers zou, bijaldien men dit gedaan had, de vijand slechts éénen aanzienlijke tot verraad te bewegen hebben gehad, om al de Verbondenen meester te worden. Men vergete niet, dat een Rennenberg tot de Unie toetrad, en dat ook Jan van Nassau verre was van met zijnen broeder, zelfs in de gewichtigste zaken, steeds van ééne meening te wezen.
Utrecht.
W.G. Brill.





II. Rechts- en Staatswetenschappen.

EENE BEZADIGDE KOLONIALE STAATKUNDE, door Mr. R.W.J.C. Bake. Velp, G.H. van Hengel Jr., 1867. Prijs ƒ 0,40.
Deze brochure heeft hare actualiteit verloren. Zij is evenwel goed geschreven en heeft aldus aanspraak, dat zij aangekondigd worde. De schrijver er van behoort tot eene rigting op koloniaal gebied, welke zich moeijelijk definiëren laat. De heeren Trakranen, gewezen minister van koloniën, en van der Hucht, lid van de tweede kamer, behooren er mede toe. Als ik van deze onbestemde rigting iets zeggen zou, dan meen ik, dat hare sympathiën meer met de politiek van het ‘Dagblad’ dan met die van het liberalisme overeenkomen. Dat blijkt toch uit het ‘Nawoord’ dezer brochure, waar de schrijver dit met zooveel woorden zegt. Zij is niet volkomen de tendenz-politiek van Rochussen

{==132==} {>>pagina-aanduiding<<}
cum suis, maar is haar toch nabij. Daarin onderscheidt zij zich echter van de ‘Dagblad’-politiek, dat zij de erfpachts-wet, door Mijer en Trakranen ingediend, voor Indië bepaald wilde. Doch de brochure zelve moge spreken. Laat ik er althans eenige bijzonderheden aan ontleenen, tot karakterisering mede van de koloniale toestanden.
Op bladz. 7 treedt de schrijver op als verdediger van den minister Trakranen en zijn erfpachts-wet. Dat is nu niet meer ter zake dienende. Dit evenwel moet ik den heer Bake in het voorbijgaan doen opmerken, dat de geschiedenis niet zoo gemakkelijk over den minister Trakranen zal oordeelen. De heer Bake verdedigt den heer Trakranen zoo, dat men althans hier zoude vermoeden, met de denkwijze van een liberaal te doen te hebben. Is het bij een toestand, zegt hij, nu zelfs Rochussen én als gouverneur-generaal én als minister gouvernements-cultures losgelaten heeft, denkbaar, niet aan de particuliere nijverheid op Java een ruim veld te openen? Neen, dat is niet denkbaar; maar wie zoo spreekt heeft niet genoeg aan eene erfpachts-wet, hoe goed ook op zich zelve en hoe wenschelijk hare vaststelling geweest ware, hij moet niet minder verlangend uitzien naar eene wet, regelende de particuliere cultuur. De heer Bake doet hier zijn best, om zich af te scheiden van zijne reactionaire medestanders; hij bestrijdt den wensch van de reactionairen, dat het ministerie zich heterogeen van den minister Trakranen zou verklaren. Dat is dus alles naar den liberalen kant.
Met den gouverneur-generaal Mijer is de schrijver minder ingenomen. Hij verlangt echter diens terugroeping niet. Ook laat hij zich niet zoo bepaald er over uit, dat de gouverneur-generaal niet heeft opgevolgd den last hem gegeven, om het besluit waarbij nieuwe koffijtuinen op grooter afstand der dessa's dan vier palen worden verboden, buiten werking te laten (ofschoon de schrijver ontzaggelijk weinig ingenomen is met dit besluit). Verder vindt hij het natuurlijk, dat de heer Mijer de commissie van Samarang, die hem kwam verzoeken, de haven van die plaats met spoed te willen doen verbeteren, heeft ontvangen. Mij dunkt, dat, wat dit laatste aangaat, hier meer van onvermijdelijke noodzakelijkheid dan van natuurlijkheid sprake kan zijn. Dat de heer Mijer het zoogenaamde vier palen-besluit niet buiten werking gesteld heeft, is zeker eene kapitale fout in de oogen der heeren behouders. Ook de heer Bake vindt het alles behalve uitnemend.

{==133==} {>>pagina-aanduiding<<}
Maar over het geheel bevalt hem de tendenz-politiek van den heer Mijer nog al. En dan komt er natuurlijk de vraag bij, of het raadzamer is, een gouverneur-generaal terug te roepen, dan een gouverneur-generaal in Oost-Indië te hebben, die onvoorwaardelijk gekant is tegen alle denkbeelden, welke daar bij de Europesche bevolking de bovenhand hebben.
Overgaande tot de meer speciale behandeling van de erfpacht van woeste gronden, stelt de schrijver voorop, dat door de organen der koloniale vrijzinnigheid in het algemeen eene Oost-Indische omkeering gepredikt wordt, zoowel politiek als maatschappelijk. Politiek, omdat ze in de plaats van het beginsel dat de koloniën bestaan voor het moederland, zou willen stellen het denkbeeld dat het moederland bestaat voor de koloniën. Maatschappelijk, omdat men de gouvernements-cultures wil afschaffen en inlandsch particulier eigendom invoeren. Ofschoon niet bijzonder fraai gestileerd, begrijpt men toch, wat de schrijver met dit laatste bedoelt. Maar de schrijver weet toch zeker wel, dat niet alle liberalen die quaestie van den individuelen grondeigendom nu reeds uitgemaakt willen zien. Op deze quaestie is trouwens de cultuurwet van den heer Fransen van de Putte gevallen. Maar, en in zoover heeft de schrijver regt, het eindstreven van de liberalen is daarhenen gerigt, en als hij spreekt van maatschappelijke omkeering, dan zeg ik, als de tijd daar is, dan moet die omkeering plaats hebben; als het ijzer heet is, dan moet het gesmeed worden. Evenzoo is het met de gouvernements-cultures. Daar is niemand van de liberale partij, die zoo voetstoots tot afschaffing daarvan wil overgaan, maar ook hier weder geldt het, als het tijd is, dan moet ook die omkeering volgen, zooveel mogelijk met vermijding van alle schokken. Ik heb nooit gehoord, dat de liberalen prediken: het moederland bestaat voor de koloniën. Ik heb wel gehoord, dat zij zeggen: gelijk het moederland de koloniën, alzoo hebben de koloniën het moederland noodig. Eene stelling waartegen, dunkt mij, niets valt in te brengen.
Op bladz. 22 bespreekt de schrijver de quaestie van den grondeigendom op Java. De feitelijke toestand is, dat de inlander een gedeelte van zijn oogst en arbeid aan het gouvernement opbrengt. Onder die verpligtingen bezit hij het land. Maar daarmede is nog niets gezegd omtrent den aard en den omvang van het regt van den inlander op zijn grond. Daarmede is evenmin

{==134==} {>>pagina-aanduiding<<}
iets gezegd omtrent het regt van den staat op den grond. Alles wat daarvan te zeggen is, kan zamengetrokken worden in het woord: onzekerheid.
Als men nu nagaat, dat de schrijver meer dan 20 jaren koffijplanter op gouvernements vroeger woeste huurgronden is, dat hij voor zich zelven geen onvoorwaardelijk voorstander van de uitgifte van woeste gouvernements gronden in erfpacht is, dat het kon zijn hij voor zich zelven liever huurder bleef, op de wijze zoo als thans die woeste gronden in huur worden uitgegeven, dat hij desniettegenstaande een voorstander van de erfpacht is, - dan legt dit eenig gewigt in de schaal. Als voordeelen van erfpacht voor 75 of 99 jaren noemt hij: 1o. geleidelijke ontginning, dus zonder opdrijving van dagloonen, terwijl bij 20jarige huur alles met den meesten spoed moet worden volgeplant, om in betrekkelijk korten tijd kapitaal, renten en winst te verkrijgen; 2o. gemakkelijkheid in het verkrijgen van geld op hypotheek; 3o. eene geschikte plaatsing voor Nederlandsch kapitaal; 4o. het gouvernement zal aan belasting en pachtschat belangrijke inkomsten kunnen genieten (een perceel in ontginning van 800 bouws verspreidt onder de inlandsche bevolking p.m. ƒ 50.000 's jaars); 5o. de zoogenaamde inlandsche kinderen in Indië zullen op die in erfpacht uitgegeven perceelen voordeelig geplaatst kunnen worden en nuttig zijn; 6o. ware vrije arbeid zal door die ontginningen bevorderd worden. En dan moet men bedenken, dat meer dan driemaal de oppervlakte die thans bebouwd is, nog woest ligt. Verder geeft de schrijver aan erfpacht boven eigendom de voorkeur: 1o. omdat het kapitaal dat aan het ontginnen met meer nut kan besteed worden, door het betalen van den koopschat, improductief wordt gemaakt (zeer de vraag. Moeten dan de kooppenningen, welke nota bene nog wel in gouvernements kas vallen, noodwendig inproductief worden)? 2o. omdat, wanneer de kooper het perceel om deze
of gene reden niet ontgint, dat stuk gronds improductief blijft liggen, ten nadeele van den geldschieter en der inlandsche bevolking; terwijl bij erfpacht het braak laten liggen tot gevolg heeft, dat het perceel weder tot het gouvernement terugkeert om op nieuw uitgegeven te worden; en 3o. omdat, indien na de 75 of 99 jaren de inlandsche bevolking die gronden mogt noodig hebben, het gouvernement deze aan haar kan afstaan. Dan bekomt de bevolking vruchtbare akkers in de plaats van woeste gronden, en niet zooals na 20 huurjaren, een uitgeputten bodem. (Dat

{==135==} {>>pagina-aanduiding<<}
laatste punt weegt, dunkt mij, zeer zwaar). Ik heb reeds meermalen gezegd, waarom ik mij niet vereenigen kan met het stelsel van verkoop der woeste gronden. De groote quaestie, wie eigenaar van den grond is, is nog onbeslist, en hoewel wij er eens toe zullen moeten komen om krachtens de bepaling der slotalinea van art. 56 van het regerings-reglement den inlander te stellen in den vollen eigendom van den grond, zoover zijn wij op het oogenblik nog niet, en wie kan het zeggen, hoe lang dat nog duren kan en moet. Verkoopt men nu grond, dan prejudicieert men mogelijk bestaande, maar zeker toekomstige regten. Het is mogelijk, dat ik op dit onderwerp nog eens terugkom. Zietdaar waarom ik aan erfpacht, niet zoo zeer in juridischen zin genomen, boven verkoop de voorkeur geef.
Op bladz. 30 treedt de schrijver in eene verdediging van den verpligten arbeid. Wanneer het zijne bedoeling is, dien verpligten arbeid op Java voor altijd te bestendigen, dan komt hij in strijd met het regerings-reglement. Alleen daarom reeds is zijne aanbeveling te deze opzigte te verwerpen. En dan volgt op bladz. 31 eene nog curieuser aanbeveling, om toch vooral niet te hooge dagloonen aan den Javaan te betalen. Het zal niet noodig zijn, dergelijke stellingen breedvoerig te bestrijden. Ruim bezoldigde arbeid geeft immers overal goed werk.
Op bladz. 32 verklaart zich de schrijver tegen een beginsel van koloniaal beleid, dat ik volkomen toegedaan ben, namelijk tegen de afkoopbaarstelling der heerediensten. Zoo als bekend is, zijn de persoonlijke diensten van den inlander aan zijne hoofden krachtens de wet van den minister Trakranen beperkt geworden. Het is de vraag, of men niet verstandiger gehandeld had, te beginnen met de diensten, welke de bevolking aan het gouvernement verpligt is. De schrijver, die er niets van weten wil, is daardoor ook al weder in strijd met art. 57 van het regerings-reglement, want waar staat het geschreven, dat deze koloniale hervorming wachten moet op de invoering van den individuelen eigendom, met geheel vrije beschikking over den grond? Waartoe zou dat bovendien noodig zijn? Omdat hij vóór dien tijd geen geld hebben zal om den afkoop dier diensten te betalen, zegt de schrijver. Maar heeft de schrijver dan niet bedacht, dat de inkomsten van den inlander door de vrije cultuur beduidend moeten toenemen; en wie zal het zeggen, hoeveel meer hij wel zal maken? In zekeren zin is met de in-
{==136==} {>>pagina-aanduiding<<}
voering der vrije cultuur de toestand aangebroken, waarop de schrijver doelt, als hij zegt: ‘het eenige middel, om de heerendiensten te doen verdwijnen, is, dat de Javaan genoeg voor zich zelven producere, om zooveel belasting in geld aan het gouvernement te kunnen afdragen, dat daarmede het maken van hetgeen thans de heerediensten daarstellen, kan betaald worden.’
Van de interpretatie der ministeriëele verantwoordelijkheid in koloniale zaken door den schrijver begrijp ik niet veel. Deze strekt zich niet uit tot de benoeming der ambtenaren, maar wel tot de daden, welke de door de tusschenkomst van den minister benoemde ambtenaren verrigten. Als de schrijver de verantwoordelijkheid van de regeringsdaden zonder onderscheid aanneemt, dan moet hij immers de benoemingen daaronder wel mederekenen. Eene benoeming is toch niets anders dan eene regeringdaad. Dat wordt immers niet meer ontkend.
Op bladz. 37 verklaart zich de schrijver voor bezadigden en geleidelijken vooruitgang. Ik heb reeds gezegd zoo in de rigting van den heer Trakranen. Ik geloof, dat het meer dan tijd wordt, dat Nederland afscheid neme van deze soort van vooruitgang.
Aan het slot van de brochure komt eene verdediging van de erfpachtswet des heeren Trakranen tegen de oppositie van het ‘Dagblad’ daartegen. En toch, de heer Bake verklaart zich zeer naauw verwant aan de politiek van dat blad.
Deventer, Dec. 1867.
C. Duymaer van Twist.
Mr. BOISSEVAIN, Staatsregt van Nederland. De gemeentewet door Mr. G. van Oosterwijk. Arnhem, G.J. Thieme en D.A. Thieme, 1867. Prijs ƒ 15,80.
Mr. J.H.G. Boissevain heeft een zeer verdienstelijk werk verrigt, door uit te geven een tal van wetten tot het staats- en administratief regt betrekkelijk. Natuurlijk behoeft zulk werk altijd aanvulling. Van daar dat ‘de uitgevers van de aanteekening op de gemeentewet’ van den genoemden schrijver gemeend hebben, den heer mr. G. van Oosterwijk te moeten verzoeken, deze taak van aanvulling op zich te nemen. Van hoe ontzaggelijk veel algemeen nut een bruikbare commentaar op de gemeentewet is, zal ieder erkennen, die zich met de dagelijksche toepassing dier wet ontledig moet houden. Ik kan eenigzins van nabij beoor-
{==137==} {>>pagina-aanduiding<<}
deelen, van hoeveel gemak deze commentaar ook bij de wetenschappelijke beoefening van deze belangrijke administratieve wet zijn moet. Zij omvat toch de geschiedenis van de toepassing dier wet, door de administratieve en regterlijke magt daartoe gegeven. Administratief wat betreft die zaken, van de regering uitgegaan of waarin zij eene einduitspraak heeft gegeven; regterlijke beslissingen, wat betreft de arresten van den hoogen raad. Ik acht het rationeel, dat de schrijver zich bepaald heeft bij beslissingen in het hoogste ressort, ook al erken ik het veelzijdig nut van de mededeeling der jurisprudentie in het algemeen. Verder heeft de schrijver zijne eigene denkbeelden omtrent sommige punten daaraan toegevoegd.
Ik acht het onnoodig, nog meer tot aankondiging van dit uitnemende boek aan te voeren.
Deventer, Dec. 1867.
C. Duymaer van Twist.
DE WETGEVING OP HET NOTARISAMBT, met aanteekeningen aan de litteratuur, de jurisprudentie en de administrative beslissingen ontleend, door Mr. W.C.I.J. Cremers, Raadsheer in het Provinciaal Geregtshof van Overijssel. Groningen, J.B. Wolters, 1867. 224 bladz. kl. 8vo. Prijs ƒ 1,90.
Gelijk in alle vakken van menschelijke kennis, zoo is er ook op juridisch gebied eene soort van verzamelings-industrie, wier beoefening niet zoo gemakkelijk is, als de oppervlakkige beschouwer wel eens genegen is zich voor te stellen. Zij bestaat in het bijeenbrengen en rangschikken van het voornaamste, wat litteratuur en rechtspraak over een of ander onderwerp hebben opgeleverd. En die taak, zal zij naar behooren vervuld worden, is inderdaad niet vrij van groote en eigenaardige moeielijkheden. Zij is niet alleen tijdroovend en vereischt eene groote mate van geduld en nauwkeurigheid, maar zij onderstelt tevens bij den verzamelaar grondige kennis van de stof, die hij door zijne aanteekeningen wenscht toe te lichten. Het is niet genoeg alles te lezen, wat over die stof geschreven en op rechterlijken of administratieven weg beslist is, maar men moet tevens in staat zijn uit die aldus verzamelde massa van bouwstoffen eene juiste en oordeelkundige keuze te doen, ze te brengen onder die rubrieken, waartoe ze behooren, en zich vooraf te overtuigen dat niets worde gerangschikt onder eene afdeeling (of onder een wetsartikel) waarop het, hoewel misschien schijnbaar, toch in werke-
{==138==} {>>pagina-aanduiding<<}
lijkheid geen betrekking heeft. Van daar dat, althans naar mijne meening, eene dergelijke taak niet met ongewasschen handen kan aanvaard worden en dat hij, die eene wet wil commentarieeren, 't zij uit memoriën van toelichting en beraadslagingen, 't zij uit litteratuur of rechtspraak; in de eerste plaats een goed jurist behoort te zijn, die het onderwerp door en door kent en begrijpt.
Voor zoover nu eene nauwkeurige doorbladering van het boven aangekondigde werk (want van eigenlijke lectuur en confrontatie van alle aanteekeningen des schrijvers kan natuurlijk bij dergelijke werken geen sprake zijn) tot het uitspreken van eene meening bevoegd maakt, komt het mij voor, dat de heer Cremers zijne taak met oordeel heeft opgevat en aan de vereischten die m.i. daarvoor gevorderd worden, heeft beantwoord. Na eene uitvoerige opgave van de algemeene litteratuur over de wetgeving op het notarisambt, voegt de schrijver onder elk artikel dezer wet, dat daartoe aanleiding geeft, korte en duidelijke aanteekeningen, waarin quaestieuse punten worden vermeld en verwezen wordt naar hetgeen daaromtrent in verschillende arresten en vonnissen, ministeriëele decisiën, tijdschriften als anderszins wordt gevonden. Op deze wet volgen, mede van aanteekeningen voorzien, het Besluit van 3 Februari 1861, houdende nadere bepaling van het maximum van het getal notarissen; de wet van 31 Maart 1847, houdende vaststelling van het tarief en de ‘loi qui prescrit des formalités pour les ventes d'objets mobiliers du 22 Pluviose an VII.’ Het geheel wordt besloten met een chronologisch register op de beslissingen, in de aanteekeningen vermeld en met een alphabetisch register op de aanteekeningen. Bedrieg ik mij niet, dan zal het werk van den heer Cremers zijn weg wel vinden, niet alleen tot hen, die als notarissen of als kandidaten in de eerste plaats geroepen zijn telkens de wet op het notarisambt toe te passen en te raadplegen, maar ook tot de schrijftafel van ieder jurist, die er belang in stelt, bij voorkomende quaestiën terstond op de hoogte te zijn van het voornaamste, dat daarover reeds geschreven of in rechten beslist is. Ik zal dan ook de laatste zijn, het groote nut van dergelijke verzamelingen te ontkennen, dat mij zelven reeds meermalen bij de raadpleging o.a. van het voortreffelijk werk van den heer Léon ‘de
Regtspraak van den Hoogen Raad’ gebleken is. Evenwel erken ik dit nut slechts onder twee middelen van voorbe-
{==139==} {>>pagina-aanduiding<<}
houd. Het eerste, waarop ook de heer Cremers in zijne voorrede wijst, is: dat men bij het gebruik van aanteekeningen als deze zich nimmer op eenige beslissing verlaat, zonder den geheelen inhoud te hebben nageslagen, ten einde te kunnen beoordeelen of de gegeven uitspraak juist is. Die beslissing toch kan schijnbaar op het voorkomend geval passen, terwijl niettemin uit den aard der verschillende omstandigheden van elke zaak, en uit de motieven die tot des rechters uitspraak geleid hebben, dikwijls blijkt dat zij voor een geheel ander geval moest dienen. Daarom behoort het dictum van iedere uitspraak vooraf met de motieven vergeleken te worden, wil men zich met grond op die uitspraak beroepen. En men moet dus bij het gebruik van werken als die van de HH. Cremers, Léon en anderen zich niet alleen op de aanteekeningen verlaten en ze als een pons asinorum beschouwen, daar men dan allicht gevaar loopt den bal deerlijk mis te slaan. Mijne tweede waarschuwing betreft het misbruik, dat vooral van de zoogenaamde jurisprudence des arrêts gemaakt wordt, welk misbruik (natuurlijk geheel buiten schuld der verzamelaars) door deze soort van werken wordt aangemoedigd. Ik ben geen vriend van het ‘jurare in verba magistri’ en hoe wenschelijk ook eenvormigheid van rechterlijke beslissingen mij moge toeschijnen, ik zie niet in, dat eene beslissing juist moet wezen omdat zij, al ware 't ook meermalen, door den Hoogen Raad of eenig ander hoog rechterlijk collegie in denzelfden zin is gewezen. Ook hierbij komt het alleen op de motieven aan. Zijn die motieven juist, dan is het onverschillig, welke persoon of welk collegie ze heeft aangevoerd. En zijn ze onjuist, dan mag althans ten dezen aanzien de vlag de lading niet dekken. De jurist, wien het om grondige kennis zijner wetenschap en om juiste
beslissingen te doen is, zal alleen dan van verzamelingen als de aangekondigde zich met vrucht kunnen bedienen, wanneer hij daardoor wordt aangespoord zelfstandig te onderzoeken wat voor of tegen eene betwiste vraag in 't midden is gebracht. Dat dit echter ook bij ons te lande niet altijd zoo wordt begrepen, zal men mij gereedelijk toegeven. Het schijnt dikwijls alsof het in de meening vooral van de procedeerende partijen niet zoozeer aankomt op de juistheid der gronden, die men voor zijne zaak kan bijbrengen, dan wel op het aantal arresten dat ieder voor zijn gevoelen uit de rijke voorraadschuren, die zich van jaar tot jaar meer ophoopen, heeft weten op te duiken en waarmede

{==140==} {>>pagina-aanduiding<<}
men zijn tegenstander ook in de oogen van den rechter tracht te dooden. De heer Cremers heeft het misbruik, dat op die wijze van de jurisprudence des arrêts gemaakt kan worden, gevoeld, als hij in zijne voorrede van de bedenking gewaagt, die sommigen tegen zijne aanteekeningen hebben ingebracht, dat hij zich namelijk niet bepaald heeft tot de opneming der uitspraken door de hoogere administratieve of rechterlijke autoriteit gegeven, maar ook daarenboven de beslissing van den lageren rechter meermalen heeft medegedeeld. Terecht wordt die bedenking door hem op de volgende wijze wederlegd. ‘Wanneer het’, zegt hij, ‘alleen in een bijzonder geval om formeel regt te doen is, moge de bedenking gegrond zijn, bij de beoefening der wetenschap echter, waar alleen in abstracto gevraagd wordt: wat is regt? kan ik de bedenking niet toegeven. Dáár behooren alle gronden onverschillig door wien bijgebragt, te worden onderzocht, dáár kan het gevoelen van den lageren regter meer waarde hebben dan van den hoogeren. Om die reden zijn de meest tegenstrijdige beslissingen in de aanteekeningen medegedeeld, ten einde den beoefenaar de gelegenheid te geven beide te onderzoeken.’ Inderdaad op het onderzoeken niet op het volgen komt het aan en wordt die wenk des schrijvers in 't oog gehouden, dan zal, naar ik vertrouw, zijn verdienstelijke arbeid alleszins het nut kunnen opleveren, dat hij met de uitgave beoogde.
Gorinchem, December 1867.
D.J. Mom Visch.

III. Wis- en Natuurkunde.

HANDLEIDING bij het eerste onderwijs in plant- en delfstofkunde, (bewerkt naar het Hoogduitsch) met een voorwoord van D. Huizinga, leeraar aan de burgeravondschool te Groningen. Groningen, P. Noordhoff, 1867. 84 bladz. Prijs ƒ 0,35.
Dit boekje wordt ons voorgesteld door den heer Huizinga met eene voorrede, die op den titel met den afschuwelijken naam van voorwoord is bestempeld. Hij acht het geschikt voor het eerste onderwijs in de plant- en delfstofkunde op de lagere scholen en de minstgevorderde klassen der middelbare. Stond er klasse, ik zou er in berusten, schoon ik het gebruik van deze handleiding liefst niet verder zou uitstrekken dan tot de hoogste klasse eener school van uitgebreid lager onderwijs. Voor de lagere school deugt zij in 't geheel niet, omdat zij de vereischten

{==141==} {>>pagina-aanduiding<<}
van een leerboek mist en de onderwijzer daar ter plaatse niet zoo veel tijd voor de natuurlijke historie beschikbaar heeft, als eene behoorlijke explicatie dezer handleiding vereischt. Op de middelbare scholen moeten plant- en dierkunde in de beide eerste jaren of klassen, en delfstofkunde in het derde jaar of de derde klasse worden geleerd, en vooral de jeugdige beoefenaars dezer laatste zouden weinig gebaat wezen, zoo zij zich, al ware het ook met behulp der mondelinge uitbreiding van den leeraar, tot de 22 laatste bladzijden van dit boekske moesten bepalen.
Dit neemt niet weg, dat dit boekje overigens, wat zijn inhoud betreft, een goed getuigenis van den heer Huizinga verdient. Zonder zich in oppervlakkigheid te verliezen, heeft de schrijver alle stelselmatige dorheid gelukkig weten te vermijden Zijne plantkunde is in algemeene en bijzondere verdeeld. De eerste handelt: Over den wortel, - over den stengel of stam, - over de bladeren en hunne verrichtingen, - over de bloem, - over de vrucht, het zaad en het kiemen, - over de vermenigvuldiging, grootte en ouderdom der planten, - en over de verdeeling der planten, - de tweede heeft eene eerste afdeeling (planten met twee zaadlobben en duidelijk zichtbare bloemen), met eene eerste klasse (boomen: a. over de loofboomen, b. over de naaldboomen, c. over de ooftboomen, hunne aankweeking en veredeling), eene tweede klasse (struiken en heesters), en eene derde klasse (kruiden: I. Eetbare kruiden; II. Specerijachtige en geneeskrachtige kruiden; III. Handelsplanten; IV. Voedergewassen, en V. Vergiftige planten); eene tweede afdeeling (planten met één zaadlob en duidelijk zichtbare bloemen), met eene vierde klasse, (palmen), en met eene vijfde klasse (grassen), en eene derde afdeeling (planten met onduidelijke en geheel van den gewonen vorm afwijkende voortplantingswerktuigen), met eene zesde klasse (ongelobde vaatplanten), en eene zevende klasse (celplanten, bladmossen, korstmossen, zwammen, wieren).
De steenkunde of mineralogie bevat, behalve de inleiding, eene eerste klasse (steenachtige en aardachtige delfstoffen), eene tweede klasse (brandbare delfstoffen), eene derde klasse (zoutachtige delfstoffen), en eene vierde klasse (metaalachtige delfstoffen).
Men ziet, dat het boekje eene geregelde orde, eene praktische rigting, en vooral eene ongemeene beknoptheid bezit,

{==142==} {>>pagina-aanduiding<<}
want wat elders lijvige boekdeelen vereischt, wordt hier in ruim 80 bladzijden besproken. Het spreekt dus van zelf, dat het den bekwamen leeraar een overvloed van gelegenheden verschaft, om het even aangerepte uit te breiden en in bijzonderheden voor te stellen Ik erken gaarne, dat ik veel goeds in dat werkje gevonden heb, en dat het ter behoorlijker plaatse veel dienst kan bewijzen.
Toch heb ik nog eene groote grief. De heer Huizinga zegt in zijne voorrede: ‘De bewerker, die zich ook overigens van zijne taak goed heeft gekweten, heeft de waarde van het werkje voor nederlandsche scholen verhoogd, door velerlei, wat door den duitschen schrijver niet of zeer beknopt was behandeld, om te werken en uit te breiden. Verscheidene onjuistheden en onnaauwkeurigheden, die in het origineel hier en daar voorkwamen, zijn verbeterd en veranderd.’ Ik protesteer ten sterkste tegen de uitspraak, dat de bewerker zich ook overigens van zijne taak goed gekweten heeft. Dit boekske krioelt van stijl-, taal-, spelen drukfouten, en is dus vol onnaauwkeurigheden - iets, dat vooral in een schoolboek onverschoonlijk is.
Ik zal er voorbeelden van geven.
Reeds op bladz. 1 staat: ‘De kleurenpracht, de heerlijke geuren, de kostelijke vruchten en vooral het stille leven van de planten hebben den mensch van oudsher geboeid en hun zijne liefde verzekerd, enz.’ (de woorden met cursijve letters zijn door mij onderschrapt). Is dat nederlandsch?
Op dezelfde bladz.: ‘Het kind reeds enz., de ten strijde snellende soldaten tooijen zich met groene takken, verstandige huisvrouwen luisteren hunne feesten op met bloemenguirlanden, en met bloemen versieren wij zelfs nog de lijken in de doodkist.’ Ik meende, dat de soldaten, als zij ten strijde snellen, zich van scherpe patronen voorzagen en niet van groene takken, en ik geloof, als het waar is wat de schrijver zegt, dat er dan bitter weinig verstandige huisvrouwen in Nederland zijn, - en eene lijkenversiering met bloemen heb ik nog nooit bijgewoond.
Op bladz. 2 vind ik iets van de welriekendheid en opmerkenswaardigheden der planten. Die woorden schijnen bij omgekeerde verkorting gebruikt te wezen voor geur en merkwaardigheden. Ook hier staat hunner, waar van planten gesproken wordt.

{==143==} {>>pagina-aanduiding<<}

Op bladz. 3 staat: ‘Wij onderscheiden er aan tweederlei soort van organen, enz.’
Op bladz. 4 staat: schuinse voor schuinsche, - het warkruid, die, in plaats van dat.
Op bladz. 5 staat: ‘De mest, die de landman op zijn akker brengt.’ Beschouwt de bewerker het woord mest welligt als vrouwelijk? Neen, in den volgenden zin zegt hij: ‘Hij (de mest) moet eerst in den bodem ontleed worden.’
Op bladz. 6 staat: ‘Dat hij de mest, - - alle soortgelijke afval, de inhoud van privaten - - zorgvuldig bijeenverzamelt.’ Ook vindt men er ‘voor hen’, waar van planten gesproken wordt.
Bij bladz. 7 merk ik op, dat de bewerker nu eens voedingsstoffen en dan weder voedingstoffen schrijft en dat hij in een Nederlandsch schoolboek in plaats van het Nederlandsche woordje tot altoos tusschen cijfers het Fransche woordje à gebruikt, - voorts, dat hij hier den stam een ‘middenpersoon’ noemt.
Op bladz. 8 las ik voor aardebei (?) liever aardbezie.
Op bladz. 9 zal ‘van de hennip’ wel ‘van den’ moeten zijn, en met ‘jaarkring’ ‘jaarring’ bedoeld wezen. Ook komt het mij niet wenschelijk voor, het Duitsche woord ‘quercitron’, dat men buiten onze oostelijke grenzen gebruikt om den verf-eik (quercus tinctoria) aan te wijzen, eenvoudig door quercitroen over te brengen.
Op bladz. 10 is noot in den eenen regel mannelijk en in den volgenden vrouwelijk.
Maar..... zoo kan ik niet voortgaan. Ik wil er nog slechts op wijzen, dat men hier de spelling vindt van peerenboom en peerebloezem, dat een deel der vlinderbloem op bladz. 15 te regt de kiel en later ten onregte het scheepje wordt genoemd, dat ik voor honigkliertjes op bladz. 16 liever honignapjes las, dat op bladz. 18 gesproken wordt van de vruchten van de leeuwentand, die op bl. 45 paardenbloem en op bl. 59 eindelijk te regt paardebloem heet, dat St. Teunisbloem voor de wederik (oenothera biennis), een meer gewestelijke dan algemeene naam is, dat ik de uitdrukking niet kan goedkeuren, dat de planten verdeeld worden in tweezaadlobbige, eenlobbige en ongelobde, omdat men na het eerste woord ook éénzaadlobbige en zaadloblooze moet zeggen, dat het voor mij wat nieuws is, dat uit elzenhout (bl. 27) klompen

{==144==} {>>pagina-aanduiding<<}
gemaakt worden, dat het zeker niet juist is te spreken van ‘de eigenschap van aan de lucht niet te krimpen (bl. 28)’, dat dusselboomen voor disselboomen ongetwijfeld niet deugt, dat het mij verwondert, dat de abrikoos meer geroemd wordt dan de perzik, dat kerseboomehout wel wat gemaakt klinkt, dat ik het niet goed vind, dat bij het opnoemen van sommige korstmossen, het lakmoesmos (roccella tinctoria) vergeten is, enz.
Op bladzijde 63 begint de steenkunde of mineralogie. Het is mij onbegrijpelijk, waarom het meer gepaste delfstofkunde, zoo als op den titel staat, hier door steenkunde vervangen is. De schrijver zelf vertaalt mineralen met delfstoffen, en onder deze rekent hij teregt de petroleum. Maar kan hij dezen ook onder de steenkunde brengen?
De volgorde: steenkolen, anthraciet, bruinkolen zal wel moeten zijn: Anthraciet, steenkolen, bruinkolen. In dit gedeelte vond ik veel minder taalmishandeling, al las ik ook op bladz. 80 de drukfout: ‘dat de regen gemakkelijk door zulke uit ramen kan heendringen’, en den donkeren volzin: ‘ijzer met een laagje zink bedekt roest minder gemakkelijk.’
Er is dus bij eene tweede uitgave nog al iets te verbeteren.
A. Winkler Prins.

Scheikunde.

INLEIDING TOT DE NIEUWERE SCHEIKUNDE, bewerkt naar eene reeks van voorlezingen, in het Royal College of chemistry te Londen gehouden, door A.W. Hofmann, Hoogleeraar te Berlijn. (Voor Nederland bewerkt door Dr. H.F.R. Hubrecht.) Utrecht, J. Greven, 1866. Prijs ƒ 2,90.
De geachte vertaler van Hofmann's meesterstukje heeft voorzeker aan een ieder, wien de beoefening der natuurwetenschappen in Nederland belang inboezemt, een grooten dienst bewezen. Hij heeft, door zich deze vertaling tot taak te stellen, niet alleen zijne persoonlijke ingenomenheid met de nieuwere scheikundige beschouwingswijzen getoond, doch tevens doen blijken, dat hij ook gaarne anderen den toegang tot dit gebied wenscht gemakkelijk te maken. Wanneer men eenigzins ingelicht is omtrent de dwaling, waarin velen ten opzichte dezer richting der theoretische scheikunde verkeeren, en zoo men de duistere vooroor-
{==145==} {>>pagina-aanduiding<<}
deelen, die zelfs bij overigens bekwame scheikundigen tegen haar heerschen, meer van nabij heeft leeren kennen, dan zal men tot de overtuiging gekomen zijn, dat zulk eene min gunstige beoordeeling meestal aan onbekendheid met de grondslagen der tegenwoordige scheikunde toe te schrijven is, en moet men al terstond elke poging, die ten doel heeft, hierin te voorzien, geheel gerechtvaardigd noemen. Men is door de uitgave dezer reeks van voorlezingen in staat gesteld, op eene even duidelijke als onderhoudende wijze met de nieuwere scheikunde kennis te maken. Wie Hofmann uit zijne werken kent, zal telkens in hem de buitengewone gave tot populair-wetenschappelijke meedeeling bewonderd, en zich na het lezen van bovenstaand werk op nieuw in deze bewondering gesterkt gevoeld hebben. De in de negen eerste voorlezingen vermelde proeven als bewijzen voor de eigenschappen van verschillende gassen zijn evenveel blijken van het groot talent des schrijvers. Men noeme het eerste gedeelte van het werkje niet langdradig; immers, Hofmann spreekt en schrijft voor een publiek, waarvan het gros op scheikundig gebied ten eenemale vreemd is. Het is, dunkt ons, onmogelijk, eene inleiding tot de nieuwere scheikunde langs een meer bevattelijken weg voor te stellen.
Wat nu het elementaire onderwijs der scheikunde betreft, de vertaler meent te recht, dat hieraan de heilzame invloed der nieuwere denkbeelden niet mag worden onthouden. Het ware te wenschen, dat elk docent, die, onder de vroeger heerschende begrippen opgegroeid, wellicht zeer gegronde (?), hoewel ongenoemde bezwaren tegen de hedendaagsche verklaringen van scheikundige feiten heeft, Hofmann's werk niet ongelezen ter zijde legde, maar door dezen gids tot de studie eener uitvoerige literatuur op dit gebied werd gebracht. Tegen vooroordeelen moet met kracht gestreden worden.
Naar wij meenen, komt het ook den vertaler wenschelijk voor, zijn werk meer als lees- dan als leerboek te zien ingevoerd; een zoodanig gebruik kan niet anders dan gunstig op de ontwikkeling der leerlingen werken.
De vertaler heeft zich op verdienstelijke wijze van zijn werk gekweten. De uitgave van J. Greven ziet er goed uit. De afbeeldingen der toestellen alleen laten iets te wenschen over.

Sch.

{==146==} {>>pagina-aanduiding<<}

BEGINSELEN DER QUANTITATIEVE ANALYTISCHE SCHEIKUNDE, ten gebruike bij het hooger en middelbaar onderwijs, door A.J.C. Geerts, militair apotheker 3de kl., assistent-leeraar in de scheikunde bij 's Rijks Kweekschool voor Militaire Geneeskundigen te Utrecht. Bewerkt naar Dr. Sonnenschein's ‘Anleitung zur quantitatieven chemischen Analyse,’ 1ste of algemeene gedeelte; 2de ged., toegepast op industrie, pharmacie, physiologie en landbouw. Utrecht, J.G. Broese, 1867. Prijs 1ste ged. ƒ 3.90. 2de ged. ƒ 1.60.
De verwachting, dat, ten gevolge van de uitbreiding, die het onderwijs der scheikunde in ons land verkregen heeft, de beoefening der quantitatieve analytische scheikunde ook meer algemeen zal worden, en het gebrek aan een leerboek, waarin de beginselen van dit gedeelte der scheikundige wetenschap in een meer beknopten vorm saamgevat zijn, ziedaar de redenen, waaraan wij de uitgave van bovenstaand werk te danken hebben. Te recht meent de schrijver, dat een handboek van te grooten omvang den beginnende allicht afschrikt en hem het verkrijgen van een algemeen overzicht zeer bemoeilijkt.
Eén blik in het voorbericht zal een ieder genoegzaam inlichten, welke wijze van behandeling de heer Geerts heeft gemeend te moeten volgen. Immers waar wij hulpbronnen als de werken van Rose, Fresenius, Mohr, Bunsen, Bolley, Gorup-Besanez, Hoppe-Seyler enz. vinden genoemd, terwijl Sonnenschein's ‘Anleitung zur quantitativen chemischen Analyse’ als handleiding werd gebruikt, daar zijn wij voorzeker voldoende gewaarborgd, in het werk van den heer Geerts veel goeds te zullen vinden. Eene tweede vraag is het, of de wijze, waarop dit uitstekende materiaal verwerkt werd, in alle opzichten te billijken is.
Volgens ons oordeel is de schrijver, misschien onwillekeurig, van zijn straks meêgedeeld voornemen afgeweken. Zijn werk (het algemeen gedeelte alleen telt cirka 500 blz.) is nog te groot van omvang geworden, om den eerstbeginnende op gemakkelijke wijze een algemeen overzicht van de quantitatieve analyse te doen verkrijgen. Wij erkennen intusschen gaarne de vele moeielijkheden, die aan eene gepaste keus uit een rijk materiaal verbonden zijn; men kan veelal het ééne onderwerp niet behandelen en het andere stilzwijgend voorbijgaan. Doch zoude het werk niet veel beter aan zijn doel hebben beantwoord, wanneer, met weglating van de quantitatieve bepaling der zeldzame stoffen, de allerbelangrijkste scheidingsmethodes voor de meest voorkomende lichamen een weinig uitvoeriger waren behandeld, terwijl

{==147==} {>>pagina-aanduiding<<}
dan tevens daarbij meer bepaaldelijk de aandacht had moeten worden gevestigd op enkele bijzonderheden der bewerking, die wij soms te kort in de inleiding vinden aangestipt, en voorts op de wijzigingen, welke eene of andere bepaling in enkele gevallen dient te ondergaan?
Het bijzonder gedeelte bevat menig voorbeeld eener chemischanalytische onderzoeking, waarvan de uitvoering den aanstaanden geneeskundigen, apothekers en technici niet anders dan dienstig zijn kan. Jammer, dat de formuleering, in het werk van een jong scheikundige gevolgd, niet door eene andere is vervangen, die op meer wetenschappelijke grondslagen berust. Op de hoogte, waarop tegenwoordig de scheikundige wetenschap staat, wil men in de formules meer dan gebrekkige uitdrukkingen voor de gewichtssamenstelling der stoffen zien.
De schrijver houde het ons ten goede, dat wij de beide gedeelten van zijn werk niet van het begin tot het einde hebben bestudeerd. Hij verwachte dus geene volledige critiek; wij hebben slechts den indruk, dien het boek bij het doorbladeren en bij het lezen van enkele bijzonderheden op ons maakte, kort willen meêdeelen. Wij zijn overtuigd, dat velen met goed gevolg van deze beginselen der quantitatieve analyse gebruik zullen kunnen maken, zoo ten minste de leeraar gelegenbeid heeft, door uitvoerige mondelinge inlichtingen in het ontbrekende te voorzien. De invoering van het werk bij de hoogste klassen der hoogere burgerscholen (met 5jarigen cursus) houden wij intusschen voor niet raadzaam. In den regel zal men de weinige uren 's weeks, voor het onderwijs in praktische chemie bestemd, beter kunnen gebruiken, door de leerlingen zoo grondig mogelijk met de qualitatieve analyse bekend te maken, terwijl dan, zoo er nog tijd mocht overblijven, de voornaamste bewerkingen der quantitatieve analyse geheel voldoende door mondelinge voorschriften kunnen worden geleid.
Wij besluiten met den wensch, dat het werk van den heer Geerts het zijne moge bijdragen, om de beoefening der quantitatieve analyse meer algemeen te maken; bij de bewerking is blijkbaar geene moeite gespaard. Ook den uitgever komt daarvoor eer toe; zijn werk is goed uitgevoerd en de teekeningen der toestellen zijn wel geslaagd.

Sch.


{==148==} {>>pagina-aanduiding<<}

IV. Opvoeding en Onderwijs.

KORT OVERZICHT DER AARDRIJKSKUNDE, door Dr. W.J.A. Huberts. Tweede herziene druk. Zutfen, A.E.C. van Someren, 1866. 94 blz. Prijs ƒ 0,40.



SCHETSEN UIT DE VADERLANDSCHE GESCHIEDENIS. Verhaald voor jonge kinderen. Sneek, T.S. Feenstra, 1867. 47 blz. Prijs ƒ 0,15.



HET EERSTE TAALONDERRICHT OP DE LAGERE SCHOOL. Door J.B. de Boer van der Ley. Eerste aflevering. Zaandam, Van Spanjen Koppenol, 40 blz. Prijs ƒ 0,30.



GESLACHTLIJST VAN ZELFSTANDIGE NAAMWOORDEN DER NEDERLANDSCHE TAAL. Ten dienste der scholen. (Volgens de spelling der heeren te Winkel en de Vries.) Amsterdam, A. Hoogenboom, 1867. 76 blz. Prijs ƒ 0,25.



KINDERKOST. Leesboekje voor jonge kinderen, door den schrijver van ‘Leer de dieren kennen’. Sneek, T.S. Feenstra, 1867. Prijs ƒ 0,10.



LEESLESJES VOOR DE LIEVE KLEINEN, door W.A. Kanters, hoofdonderwijzer te Gendringen. Eerste stukje (eenlettergrepige woorden). Zutfen, W.J. Thieme en Co. 1866. 24 blz. Prijs ƒ 0,08.



EERSTE LEESBOEKJE, door een vriend der jeugd. Vijfde druk. Herzien door H. Baarschers, onderwijzer te Hardenberg. Zwolle, W.E.J. Tjeenk Willink, 1867. 16 blz. Idem tweede, derde, vierde en vijfde Leesboekje. Prijs ƒ 0,30.



DE KINDEREN VAN DEN BUITENMAN. Een schoolboekje, bevattende korte lessen over landhuishouding, door H. Baarschers, onderwijzer te Hardenberg. Met eene aanbeveling van Dr. L. Mulder, hoofdredacteur der Landbouw-Courant. Eerste stukje, derde druk. Zwolle, W.E.J. Tjeenk Willink, 1867. 64 blz. Prijs ƒ 0,20. Idem, 2e stukje. Prijs ƒ 0,20.
Het pakketje schoolboeken, waarvan de titels hierboven vermeld zijn, werd door mij onlangs aan een mijner vrienden, een onderwijzer, die aan het hoofd van eene zeer talrijke school staat en op wiens practischen blik ik groot vertrouwen heb, ter hand gesteld; met verzoek zijn oordeel over die boekjes te mogen weten. Dat oordeel viel over het geheel gunstig uit; op de aardrijkskunde van dr. Huberts had hij echter nog al eenige aanmerkingen, die niet ongegrond zijn; in de eerste plaats betreurt hij het, dat dit boekje in 1866 is herdrukt en niet een jaar later; dan zoude de heer H. ook de veranderingen in Duitschland en in Italië hebben kunnen opnemen, waardoor zijn ‘Over-
{==149==} {>>pagina-aanduiding<<}
zicht’ bruikbaarder ware geworden. Dit is echter den Schr. niet te wijten, wel dat hij van de nieuwe handelswegen geen melding maakt. Men zoekt te vergeefs iets over de doorgraving van Holland op zijn smalst en den Hoek van Holland, even als over het kanaal van Zuid-Beveland, terwijl ook van het bijkans voltooide kanaal van Suez geen woord gesproken wordt. Intusschen moet toch, zooals onze praktische hoofdonderwijzer terecht opmerkt, de aardrijkskunde ook ten doel hebben de kennis van landen en voortbrengselen en van de middelen van verkeer der volken meer te verspreiden. De landen, die het gunstigst voor den handel gelegen zijn, moeten duidelijk worden aangewezen. Voorts keurt mijn vriend, en ik met hem, het af, dat Luxemburg alweêr bij Nederland wordt behandeld en niet op zijne plaats in Duitschland. Reeds vroeger heb ik opgemerkt, dat het geen wonder is, zoo engelsche en fransche journalisten zulke geheel scheeve voorstellingen omtrent de verhouding van Luxemburg tot Nederland hebben, daar onze aardrijkskundigen, door in zulke zaken den ouden sleur te volgen, daaraan voedsel geven. Dat de kolonie Frederiksoord als in Overijsel bij Steenwijk liggende wordt voorgesteld, is eene onnauwkeurigheid; die kolonie ligt in Drenthe en behoort tot de gemeente
Vledder, welke gemeente nog al bekend is geworden juist door die kolonie. Onze hoofdonderwijzer hoopt, dat bij een volgenden druk het boekje werkelijk geheel op de hoogte van den tijd zal bijgewerkt zijn, en dat ook de enkele taal- en spelfouten, die dr. Huberts zelf wel zal vinden, alsdan zullen verdwijnen. Hij noemt die fouten niet, enkele wil ik echter ter zijner rechtvaardiging en tot bewijs dat er werkelijk fouten zijn, aangeven:
Op bl. 3 staat: ‘neemt in zich op de Donau’, moet zijn den Donau.
Bl. 15 staat: Veergat lees: Veersche gat.
Bl. 67 staat: Meeren lees: meren; de schrijver volgt toch de spelling van de Vries en te Winkel.
Bl. 74 staat: Bloemenfontein; deze plaats heet Bloemfontein, enz.

Van no. 2 meldt de hoofdonderwijzer mij weinig meer, dan dat het een aardig boekje is, en dat het wel met graagte door de kinderen zal gelezen worden. Veel meer valt er ook niet van te zeggen; ik zoude het er ook bij laten, ware het niet dat bij het doorbladeren mijn oog viel op een volzin, luidende: ‘Hun handel werd weinig meer beschermd.’ Die volzin komt voor op

{==150==} {>>pagina-aanduiding<<}
bl. 34 en schijnt te moeten gelden als een van de redenen, waarom de Nederlanders in de 18de eeuw niet zoozeer vooruitgingen als andere volken. Zulk een volzin, waarschijnlijk onnadenkend daar neêrgeschreven, kan wel niet veel kwaad, omdat de meeste onderwijzers er allicht bij het lezen niet over zullen uitweiden. Ook behoeven de jonge kinderen, voor wie het boekje bestemd is, nog niets van protectie of vrijen handel te weten. Ware het boekje voor ouderen bestemd, zoo zoude die volzin verkeerde voorstellingen kunnen doen ontstaan. Dit is ook het geval met een volzin op bl. 42, waar verteld wordt: ‘Vijf en twintig dagen moesten 70.000 Franschen schieten, voordat Chassé zich overgaf.’ Door zulk een volzin te lezen kan er in het kinderlijk brein eene al zeer zonderlinge voorstelling van het beleg eener vesting ontstaan. Overigens heeft de Schr. een kinderlijken toon getroffen en is zijn boekje zeer bruikbaar.

No. 3 en 4 zijn ook bruikbare boekjes. De heer van der Leij, wiens ‘Zoo leert men denken enz.’, onlangs in de Vaderlandsche Letteroefeningen werd aangekondigd, heeft ook drie leestafels in 't licht gegeven, waar dit boekje (3) eene handleiding voor is. Mijn vriend, de hoofdonderwijzer, noemt de wijze, waarop de heer v.d. L. wil, dat het eerste leesonderricht gegeven worde, zeer geleidelijk en verwacht daarvan goede resultaten. Oefeningen in het spreken staan bij hem op den voorgrond; langzamerhand weet hij het kind eerst op een enkel woord, daarna op de bestanddeelen van dat woord opmerkzaam te maken. Met die eerste leesoefeningen, die van de meeste uit vroegeren tijd afwijken, worden oefeningen in het schrijven verbonden. Leerde men volgens oude methodes eerst letters en dan woorden, de heer v.d. L. doet het juist andersom. Hij laat eerst het woord noemen en komt dan tot de benaming der letters, op dezelfde wijze als de heer Bouwman, wiens methode vroeger in dit tijdschrift is besproken. Mijn vriend hoopt, dat de methode van den heer v.d. L. navolging moge vinden. Ik heb veel vertrouwen op onzen practicus en hoop het dus met hem.

No. 5-8 zijn leesboekjes, waarvan sommigen reeds gunstig bekend zijn. De werkjes van den heer Baarschers hebben reeds op zeer vele scholen ingang gevonden. ‘De kinderen van den Buitenman’ is een kostelijk schoolboekje, dat reeds veel nut heeft gesticht

{==151==} {>>pagina-aanduiding<<}
en dat, zooals dr. L. Mulder in zijn woord vooraf zegt, alleszins verdient door ‘de kinderen van den buitenman’ gretig gelezen en met zorg behartigd te worden, daar de heer Baarschers er in geslaagd is, om op ongekunstelde wijs veel goeds te zeggen. Onze practicus, die ook eenige jaren ten platten lande schoolmeester is geweest, voegt daar nog bij, dat B. in zijn boekje onderscheidene oude en verouderde gebruiken van den landbouwenden stand aantast en juist van pas den kinderen aan het verstand weet te brengen, dat in de nieuwere manier van handelen ook wel wat goeds steekt.
Door de herziening van de ‘Leesboekjes door een vriend der jeugd,’ zijn deze meer bruikbaar geworden, vermits de heer B. voor eene goede opklimming heeft zorg gedragen.
Daar de leeslesjes van den heer Kanters, volgens mijn vriend reeds door de kleinen, voor wie ze bestemd zijn, zijn goedgekeurd, kan ik mij daardoor van verdere beoordeeling ontslagen achten. Die goedkeuring is hier veel waard. ‘De lieve kleinen’ schijnen de opmerking van onzen practicus, dat de volzinnen hier en daar wat stijf en niet vloeiend zijn, niet te deelen; misschien begrijpen zij wel, zooals ook hij aangeeft, dat de heer K. in de keuze der woorden (eenlettergrepige) zeer beperkt was.
Aan de Kinderkost (no. 5) legt onze vriend, hoewel er overigens meê ingenomen, een wat al te provinciale (friesche) kleur ten laste en staaft zijne beschuldiging door het aanhalen van de volgende uitdrukkingen, die zeker niet in alle streken van ons land gangbaar zijn. Zoo vindt men blz. 4: ‘Als het mooi weer is, speel ik vaak op de buurt’; blz. 7: ‘Ik ben gister bij Neef Jakob op pret geweest’; blz. 8: ‘Daarna speelden wij beschuil’; blz. 19: ‘Als het st. Nicolaas is bakt baas ook lekkers.’
En hiermede neem ik van bovenstaande schoolboeken afscheid, mijn vriend dank zeggende voor zijne praktische wenken, die deze aankondiging gemakkelijk voor mij maakten.
Monitor.
VADERLANDSCHE GESCHIEDENIS. Een leesboek, ingerigt met het oog op de behoefte der volksschool, door W. Degenhardt, Hoofdonderwijzer op de openbare armenscholen te Amsterdam. Tweede druk. Te Amsterdam, bij C.L. Brinkman, 1867. 182 bl. Prijs ƒ 0,35.
Het gunstige oordeel, door mij over den eersten druk van Degenhardt's Vaderlandsche geschiedenis geveld in het Juli-
{==152==} {>>pagina-aanduiding<<}
nummer der Vaderlandsche Letteroefeningen van 1866, wordt bevestigd door de uitgave van eene tweede editie, welke ik toen, aan het slot mijner beoordeeling, als ‘spoedig noodig’ voorspeld had. Dit goede schoolboek kan ik met genoegen blijven aanbevelen en vertrouw dat de heer Degenhardt, wanneer hij den derden druk bewerkt, de geschiedenis van ons land, ook der laatste jaren, zal behandelen. Thans gaat hij niet verder dan den dood van Koning Willem II, doch ook onder Koning Willem III hebben vele gebeurtenissen plaats gehad, die in eene Vaderlandsche geschiedenis dienen te worden vermeld.

Monitor.
BEOEFENEND REKENBOEK, Bijzonder ingerigt voor Meisjes; door P. Krom, Hoofd-Onderwijzer. II stukjes. Te Amsterdam, bij C.L. Brinkman, 1865. 8o. 1e stukje: Hoofdregelen en derzelver toepassing. Geheele getallen. Twee gedeelten (68 blz.). 2e stukje: Hoofdregelen en derzelver toepassing. Tiendeelige breuken. Twee gedeelten (ieder blz. 1-32). Prijs ƒ 0,40.



REKENBOEK voor eerstbeginnende leerlingen, bevattende eene verzameling van voorstellen, die, uit het dagelijksch leven ontleend, zeer geschikt zijn om het denkvermogen te oefenen, terwijl iedere volgende regel doormengd is met voorstellen uit de reeds geleerde regels. Door H. Kroeze Ramaker. Eerste stukje. Tweede druk. 63 blz. 8o. - Antwoorden op het Rekenboek, enz. 22 blz. 8o. - Zwolle, W.E.J. Tjeenk Willink, (zonder jaartal).



KORTE BESCHRIJVING over de talstelsels. Meppel, H. ten Brink, 1867. 30 blz. 8o. ƒ 0,30.
Het eerste stukje van Kroms rekenboekje handelt achtereenvolgens over: I. Telling (blz. 5-15), II. Zamentelling (blz. 15-25), III. Vermenigvuldiging, met toepassing en herhaling (blz. 25-41), IV. Aftrekking (blz. 41-50), V. Deeling, met algemeene herhaling (blz. 50-68). Schr. heeft getracht in twee tafeltjes de uitkomsten van optelling en aftrekking aanschouwelijk weder te geven, wat het cijfer der eenheden betreft, - op dergelijke wijze als zulks in de zoogenaamde tafel van Pythagoras voor de vermenigvuldiging gebruikelijk is. In het tweede stukje vindt men na eene ‘herhaling en uitbreiding van het geleerde in het eerste stukje’ (blz. 5-8), de ‘tiendeelige breuken en derzelver toepassing’: I. Telling (blz. 8-25); verder (blz. 25-32)

{==153==} {>>pagina-aanduiding<<}
II. de vier regels te zamen; in beide gedeelten wordt eerst over onbenoemde, dan over benoemde getallen gehandeld. Daarop volgen 29 twaalftallen. ‘Voorstellen ter toepassing en uitbreiding van het geleerde.’ Antwoorden schijnen niet daarbij te behooren.

Het rekenboek van Kroeze Ramaker, - waarbij afzonderlijk in een tweede gedeelte de antwoorden (12 bladz.) en eene beredeneerde voorrede (10 bladz.), - behandelt achtereenvolgens de telling, zamentelling, aftrekking, vermenigvuldiging, deeling en verdere uitbreiding, eerst voor geheele getallen, dan voor tiendeelige breuken. Als hoofddoel geeft Schr. op, zijne voorstellen zóó te hebben ingericht, dat telkens toepassing der reeds behandelde regels voorkomt: eene methode, die trouwens niet zoo zeldzaam mag zijn, als Schr. zulks zich wel schijnt voor te stellen.
Een oordeel over zulke boekjes wordt hier wel niet verwacht; het is de ondervinding, die dit moet uitspreken. Op het eerste gezicht, bij het doorbladeren, voldoen beide goed, zoowel wat de keuze als duidelijkheid der voorstellen aangaat.

Wat betreft de beschrijving over (lees: van) de talstelsels, daarin wordt geleerd, I. hoe een getal uit het tientallige in een ander stelsel wordt overgebracht, en II. omgekeerd; waaruit van zelf volgt III. hoe men een getal rechtstreeks uit een willekeurig stelsel in eenig ander kan overbrengen; IV. worden de vier hoofdregels der rekenkunde verklaard; en V. worden de afdalende breuken (overeenkomende met onze tiendeelige), en de zuivere en gemengde repeteerende breuken behandeld.
Over het algemeen is de voordracht net en duidelijk: er zijn echter een paar aanmerkingen van gewicht, die de Schr. best had kunnen voorkomen. Vooreerst wat de notatie betreft, gebruikt hij er soms, die tegen de gewoonte geheel indruischt, en dit is, meen ik, niet geoorloofd, hoeveel vrijheid men ook nemen mag in het kiezen eener geschikte notatie. Waarom toch schrijft hij voor de derde macht van a bijv., a
{== afbeelding 	==} {>>afbeelding<<}
    
, in plaats van a3? Waarom gebruikt hij a9 bijv., om a negentallen aan te geven? Hij had toch dit laatste op vele andere, niet onware, wijzen kunnen voorstellen, door de 9 bijv. tusschen haakjes of onder een streepje te plaatsen.

{==154==} {>>pagina-aanduiding<<}

Vervolgens is het niet altijd geheel duidelijk, of hij van een willekeurig, dan wel van het tientallige stelsel spreekt. Bijv. op bladz. 22: ‘Ook kunnen wij zulke breuken niet op gelijke wijze als de tiendeelige, in den vorm van eene gewone breuk, schrijven, door in den noemer de eenheid te plaatsen, gevolgd van zoo veel nullen, als de breuk cijfers achter het decimaalpunt heeft.’ Dit is wel waar, wanneer de noemer in het tientallige stelsel wordt geschreven: maar die regel gaat wel degelijk door, wanneer de noemer in hetzelfde talstelsel wordt geschreven als de teller: en dit is toch zeker de meest regelmatige weg.
H.
VOLKSFEESTEN in verband met de afschaffing van de kermis. Een woord aan de leden der verschillende departementen van de maatschappij Tot Nut van 't Algemeen, aan gemeentebesturen en alle welwillenden. Amsterdam. Zeelt en Vos, 1867. 60 bl. Prijs ƒ 0,50.
Zelden deed mij de titel van een boek meer genoegen dan de bovenstaande, daar ik mij rangschik onder de verklaarde tegenstanders van de kermissen, die walglijke saturnaliën van het nederlandsche grauw, en een groot voorstander ben van volksfeesten, welke, goed ingericht, zoo bevorderlijk voor het genoegen en tevens voor de ontwikkeling onzer lagere klassen kunnen zijn. Dat de ongenoemde schrijver ook van die leer is, blijkt uit den titel van zijn geschrift. Gelukkig geslaagd in zijne wijze van aanprijzing der volksfeesten acht ik hem echter niet en durf hem van zijn schrijven niet de vruchten voorspellen, die hij wenscht. De schrijver is blijkbaar een gemoedelijk man, die ook veel gelezen en gedacht heeft, doch die geen slag heeft van ... schrijven. Triviaal uitgedrukt zou men van hem zeggen, ‘'t is een sombere jongen’ en denkelijk iemand die ‘almachtig mooi declameert.’ De eerste 25 bl. van zijn boekske behelzen eene hartroerende opgeschroefde ontboezeming over de verdorvenheid der maatschappelijke toestanden in 't algemeen en die onzer 19de eeuw in 't bijzonder. De aanhef luidt reeds: ‘Is ‘onze maatschappelijke toestand goed? is hij gelukkig te noemen?’ iets verder lezen wij weêr dat wij ‘op de vraag, ons zelven voorgelegd: (ik haal 's schrijvers eigen woorden aan)
Is nu de maatschappelijke toestand van ons Holland, wat hij wezen kon en dus wezen moest? is ons volk dan nu gelukkig? weemoedig en bedroefd zelfs moeten antwoorden: Van waar nog al dat kwaad? Van waar nog zóó veel ellende?

{==155==} {>>pagina-aanduiding<<}

‘Weemoedig en bedroefd, zeî ik, God gave dat het zoo ware, dat zou een waarborg zijn voor snellen vooruitgang en spoedige beterschap, maar snelheid en spoed (lezer, nog eenmaal, bid ik, wees welwillend, ik spreek hier niet van jagen, en het daaraan grenzende overjagen) maar gepaste, en daar, waar verbetering noodig is, zoo noodzakelijke snelheid en spoed, wie die gaat zoeken, kome niet naar Holland, want daar zijn ze niet te vinden, sedert jaren niet meer, Holland staat verre achter bij andere landen, en Amsterdam weer achter bij sommige steden in dat Holland, of is dat nog geen erkend feit, welligt?’
Wie ziet niet uit dat fraaie staaltje van schrijvers stijl en langen adem, dat hij een gemoedelijk pessimist is?
't Is jammer, dat de man de zaak die hij voorstaat zoo belachelijk overdrijft en dikwijls al te zeer doordrongen van de gebreken onzer maatschappij, meer dan hij zelf misschien wil, als een laudator temporis acti optreedt. De kloekheid, wakkerheid, trouw en eenvoud onzer voorvaderen was die wel werkelijk zoo veel grooter dan de onze? Wat hier ook van zij, de schr. heeft gelijk dat er bij ons volk in alle standen eene lauwheid en slapheid heerscht, wanneer het aankomt op flinke lichamelijke oefeningen. Daarin mochten wij wel eens een lesje bij onze Engelsche buren gaan nemen. Onze schr. wil echter te veel bewijzen en zal daardoor waarschijnlijk het door hem beoogde effekt niet sortéren. Wie zal denken dat het den man ernst is, wanneer men leest hoe hij de volksfeesten wil inrichten. Zóó zouden, volgens hem, tot veredeling van den smaak van het volk voor goede muziek en goed gezang, bij de volksspelen ‘telkenmale wanneer strijders de overwinning behaald hebben, kooren kunnen invallen, begeleid van orchest, den helden tot eer, den omstanders tot bezieling. Die liederen, gezongen door hunne makkers, zullen ook de mededingenden des te meer opwekken en aanvuren. Optogten van bekroonden, mede onder het ‘klinken van gezang en muziek, zouden de vermaken kunnen besluiten.’ Lauwerkroonen en bloemkransen ontbreken er slechts aan om ons geheel in de klassieke oudheid te verplaatsen.
Men meene echter niet dat dit boekje, hoe vreemd en overdreven de inkleeding ook zijn moge, niets goeds zoude behelzen. Integendeel, de schr. heeft met dat al een zeer practisch doel voor oogen. Hij acht terecht de kermissen als een der grootste oorzaken van het zedebederf van het volk, een zedebederf dat, zooals hij zegt, niet

{==156==} {>>pagina-aanduiding<<}
geheel de eigen schuld der volksklasse is, maar waarvan een groot deel op rekening komt der andere klassen. Hij begrijpt echter, dat het niet goed zoude zijn een der weinige vermaken der lagere klassen af te schaffen, zonder daarvoor iets anders en beters in de plaats te geven, en wil dus de kermissen, die ‘feesten, die hem, wien schoonheidsgevoel ontbreekt, het niet geven zullen en wie het heeft, doen walgen’ doen vervangen door volksfeesten, welke ten doel zullen hebben ons volk zoowel zedelijk als lichamelijk te ontwikkelen. Voorwaar een streven dat alle toejuiching verdient en waarvan de verwezenlijking slechts eene kwestie van tijd is. Het is te hopen, dat de schrijver der hier aangekondigde brochure, door zijn boekje iets meer dan ik durf verwachten, moge hebben bijgedragen tot het doen vervangen van kermissen door goed ingerichte volksfeesten, en dat deze zaak ook door meer practische schrijvers moge worden behartigd. De vraag of de kermissen kunnen worden afgeschaft en door meer redelijke en zedelijke vervangen worden, is en blijft ieders aandacht overwaardig.
Mr. R.C.N.
EEN KLEIN, KLEIN JOKKENTJE, door M.P. Rosmade. Met vier gekleurde steendrukplaatjes. Alkmaar, P. Kluitman. Prijs ƒ 0,90; geb. ƒ 1,20.



RUDOLF OF BROEDER EN ZUSTER. Tooneelspel met zang in 3 tafereelen. Naar aanleiding der Novelle ‘Een Broeder’, bewerkt door A.A. van der Stempel Jr., werkend lid der vereeniging Oefening baart Kunst, te Kampen. Kampen, K. van Hulst, 1867. Prijs ƒ 0,60.



BEELDEN IN DE TOOVERLANTAARN, door Raphaël. Kampen, K. van Hulst, 1867. Prijs ƒ 1,60.



M.W. SCHELTEMA Ez. Schetsen. (Tweede druk). Dockum, S.R. Schaafsma, 1867. Prijs ƒ 1,25.



DE KINDEREN VAN HET IJZEREN VARKEN, (uitgegeven tot een liefdadig doel), door M.W. Scheltema Ez. Dockum, S.R. Schaafsma, 1867. Prijs ƒ 0,50.
Dat zijn vijf vliegen in één klap!
Ik ben echter niet van plan een harer te gaan ontleden; maar wil ze wel een beetje naauwkeuriger bekijken.
Een klein, klein Jokkentje, is een zeer lief verhaaltje; best geschikt om het gevaarlijke van het liegen openbaar te maken,

{==157==} {>>pagina-aanduiding<<}
en dat kinderen (en niet alleen kinderen) met zeer veel genoegen zullen lezen. Maar, als dat gesprek in het eerste hoofdstuk, - waar Pauline geprezen wordt over het lief voordragen van een vers, op den vorigen avond, bij een partijtje van kleine meisjes, - als dat gesprek niet verdicht, maar afgeluisterd is, zeg dan veilig dat die nuffen onuitstaanbaar zijn: - maar! er zijn geen kinderen meer! - De vier plaatjes zijn (o wonder!) zeer goed.

Rudolf of Broeder en Zuster, is een Tooneelspel, waar niet veel over te zeggen valt; en dat zegt al heel veel! De versjes echter zijn als de bovenbedoelde nufjes. - Het karakter van Rudolf, de hoofdpersoon, is flink geteekend en goed volgehouden; en moge hij misschien wat ruw in zijne manieren of uitdrukkingen zijn, waar hij met kolonel Henri v.d. Lingen (die zich onder den valschen naam Martin bij zijne moeder in huis gedrongen, en zijn zuster ongelukkig gemaakt had) in aanraking komt, dat is aan zijne zeer billijke verontwaardiging toe te schrijven. Alleen is die passage, waar Rudolf met Henri spreekt, nadat de laatste beloofd had Anna te zullen trouwen, zeer gezocht, en volstrekt niet eenvoudig of natuurlijk. De acteurs zullen met dat gedeelte van het Tooneelspel, wat overigens vrij wel voldoen zal - naar ik hoop, de meeste moeite hebben.

Beelden in de Tooverlantaarn. De glazen voor een Tooverlantaarn worden geschilderd: maar deze zijn niet geschilderd door een Rafaël! Wat wordt er toch al niet gedrukt! De Heer van Hulst is wel goed! - dat wil zeggen, goed voor den auteur, ik zeg niet voor het publiek, - om zulke dingen uit te geven. - Onder bovengemelden titel komen twee verhalen voor; beiden uit het schooljongens leven. De schrijver toont wel de werken van Dickens gelezen te hebben, die bijna geen roman kan schrijven of een schoolmeester, als hier mijnheer Sillemans, komt er in voor, en wordt aan den kaak gesteld. 't Zijn grove en ruwe beelden, die Rafaël hier in den Tooverlantaarn te kijken geeft, grof en ruw de trekken van de schooljongens, grof en ruw hunne vermaken, hunne uitspanningen - uitspattingen -; grof en ruw de ondermeesters; grof en ruw als de letter en het papier waarmede deze novellen onder het oog van het publiek worden gebracht. - Daar gebeuren zeker op de kostscholen

{==158==} {>>pagina-aanduiding<<}
rare dingen; maar als iemand nu eens weten wil, hoe het niet op de kostscholen toegaat, dan moet hij deze twee verhalen van Rafaël maar eens lezen, die mij volstrekt niet dringen om te zeggen: ‘Vergast ons toch spoedig weder op uwe breinprodukten.’

De Schetsen van Scheltema zien er, uiterlijk en innerlijk, heel wat beter uit. Zes stukken bevat dat nette boekje, dat ('t is een tweede druk) zijn weg al schijnt gevonden te hebben.
Wij verheugen ons daarover zeer. De ziekelijkheid van onderscheiden huisgezinnen, in zeer verschillende levens-toestanden, wordt er als met den vinger aangewezen, en tusschen de regels in leest men de geneesmiddelen aangegeven. Het boekje deed ons denken aan de welbekende Kleine Vossen van Mrs. Beecher Stowe, en verdient den opgang dien het schijnt te maken. Wij bevelen het zonder voorbehoud aan. (Waar men [immers ten platten lande alleen?] om eene Nut's Voorlezing verlegen was, zou men sommige dezer Schetsen uitmuntend kunnen gebruiken.)

Het laatste boven aangekondigd boekske is getiteld:
De Kinderen van het IJzeren Varken. Die minder welluidende naam, is de bijnaam van een dronken bedelaar, die zijne drie kinderen voor datzelfde ambacht opvoedt. Vreesselijk is de schets dier zedelooze gebreklijders, en ijsselijk de schildering van de woning dier ongelukkigen. - Maar tien jaren later, nadat ware menschenvrienden, met behulp van Nederlandsch Mettray, zich dat gezin hadden aangetrokken, hoe geheel anders is de toestand! Voorwaar! De liefde vermag alle dingen! Mocht menigeen zich opgewekt gevoelen in denzelfden geest werkzaam te zijn als van Dapperen, die zich noch door het uitlachen zijner vrienden, noch door de aanvankelijke tegenwerking van hen, die hij wilde weldoen, liet afschrikken, om een reddende engel te worden van de diepgezonken kinderen van het IJzeren Varken! - Hadden wij het voorrecht gehad deze schets te hooren, wij zouden ons ook bij hen hebben aangesloten, die op de uitgave er van hadden aangedrongen.

Rosendaal.
Tydeman.


{==159==} {>>pagina-aanduiding<<}

V. Jaarboekjes.

JAARBOEKJE VOOR HET NOTARIS-AMBT voor het jaar 1867, onder redactie van J.M.E. Dercksen, Notaris te Leijden. Eerste jaargang. Leijden, de Breuk en Smits, 1867. Prijs ƒ 0,90; geb. ƒ 1,25.
Deze uitgave heeft aanspraak op de belangstelling van alle beoefenaars van het notariaat in Nederland; want, al is het te betreuren, dat de spoed, waarmede deze eerste jaargang werd te zamen gesteld, een minder gunstigen invloed moest uitoefenen op den inhoud, zoo geeft toch die eerste jaargang voldoenden grond tot de beste verwachtingen voor volgende jaargangen. Het is trouwens reeds een verblijdend verschijnsel, dat het den ijverigen en bekwamen redacteur van het jaarboekje gelukken mogt, om aan een, eerst in November 1866 door de uitgevers opgevat plan onverwijld gevolg te geven, met medewerkers als de volgende:
G. Pliester, wiens aanteekeningen op de burgerlijke wetgeving en leerboek voor de notariële wetenschap algemeen bekend zijn;
J.A.F.L. baron van Heeckeren en T.N. van der Stok, beiden ambtenaren der registratie, maar die meermalen in geschriften getoond hebben - en ook hier toonen - onafhankelijkheid aan oordeel en kennis te paren; en eindelijk de heer Z.H. de Kleijn, de schrijver van het regtskundig onderzoek naar de gecontinuëerde gemeenschap en hare gevolgen onder de Nederlandsche wetgeving.
Het jaarboekje is dus in zeer goede handen, en ik meen volkomen vrijheid te hebben, het werkje, inzonderheid aan mijne ambtgenooten aan te bevelen, overtuigd als ik ben, dat de heer Dercksen zich zal beijveren, gehoor te geven aan wenken, die de strekking hebben om de practische waarde van het boekske te verhoogen. En dan zij het mij ter deze gelegenheid geoorloofd in bedenking te geven:

1o.Of de kalender niet ruimer behoort te worden gedrukt, b.v. op de wijze als in het zakboekje voor verschillende ambtenaren, uitgegeven te Assen bij van Gorcum en Comp.?

2o.Of in den kalender, zal deze beantwoorden aan het oogmerk, waartoe het jaarboekje op de schrijftafel der notarissen moet liggen, de Heilige dagen der Roomsch-Catholijken en de Israëlitische feestdagen niet dienen vermeld te worden; ter voor-
{==160==} {>>pagina-aanduiding<<}
koming dat de notarissen op die dagen zaken bepalen, voor welker afdoening die dagen misschien minder geschikt zouden zijn?

3o.Of, in den kalender, de herinnering aan termijnen voor inlevering van repertoires enz. wel op hare plaats is op den laatsten dag van dien termijn, en of eene vermelding der dagen, waarop de verschillende grootboeken gesloten zijn, niet nuttig wezen zou?

4o.Of een portret van een' notaris, bij iederen jaargang te voegen, niet veilig kan achterwege blijven, en of de weglating daarvan niet tot vermindering van den prijs zou kunnen leiden?

Moge het pleegkind van den heer Dercksen zich zoo ontwikkelen, dat het, van jaar tot jaar, in de achting rijze van het notariëel publiek.

Arnhem.
J.G.J. Moll.
NEDERLANDSCH-ISRAËLIETISCH JAARBOEKJE voor 5628 (1867-1868), onder redactie van L. Borstel. Rotterdam, A.R. Hofsteede, 1867. Prijs ƒ 0,60.



UTRECHTSCHE VOLKS-ALMANAK voor het schrikkeljaar 1868. Utrecht, L.E. Bosch en Zoon, 1868. Prijs ƒ 1,20.



JAARBOEKJE DER MAATSCHAPPIJ VAN WELDADIGHEID, voor 1868. Uitgegeven geheel ten voordeele dier inrigting, door de afdeeling: Generaal van den Bosch. Amsterdam, D.B. Centen, 1868. Prijs ƒ 1,00; in linnen ƒ 1,35.
Een enkel woord slechts tot aanbeveling dezer almanakken; breedvoerige beoordeeling hebben ze niet noodig, te minder omdat deze buiten onze schuld toch wat laat zou komen.
Het Israël. Jaarboekje is eene eerste proeve om het 1863 gestaakte Jaarboekje der Maatschappij tot nut der Israëlieten in Nederland, te vervangen. De kalender wijst de Joodsche feestdagen, den aanvang van den Sabbath, enz., met naauwkeurigheid aan; ‘de geschiedkundige herinneringen’ verdienen grootendeels eer den naam van ‘traditioneele’, b.v.: ‘Adam geboren’ (6 Tisri), ‘godspraak tot Zecharia’ (4 Kislev), ‘geboorte- en sterfdag van Mozes’ (7 Adar). De zoneclips van 23 Februari wordt verkeerdelijk opgegeven als ‘hier te lande zigtbaar.’ Statistiek en Naamwijzer schijnen naauwkeurig. Onder het Mengelwerk is eene beschrijving van de kerkelijke Israëlitische jaarverdeeling belangrijk, eene berijming van Klaagl. I en II welgeslaagd, het

{==161==} {>>pagina-aanduiding<<}
overige zijne plaats waardig. De uitvoering is net en het Jaarboekje verdient aanbeveling en voortzetting. Maar dan moet het vroeger worden uitgegeven; het loopt naar onze jaartelling 30 Sept. 1867 - 29 Augustus 1868 en het voorberigt is geteekend: November 1867.

Voor dertig jaren waren de provinciale Volks-almanakken in vollen gang; de Utrechtsche sukkelde en kon het er maar niet bovenop werken, doch toen hij eenmaal in handen der tegenwoordige uitgevers gekomen was, werd hij uitmuntend en nu overleeft hij met eere de meeste, zoo niet al zijne makkers. Als almanak is hij voorzien van reisgelegenheden en provinciale naamwijzers; het Mengelwerk levert zeer gepaste bijdragen, meestendeels van bepaald Utrechtschen inhoud, sommige stukjes ook van meer algemeenen, zooals dat van Prof. Brill: ‘Schets van den maatschappelijken toestand der vrouw bij de voornaamste volken, - met zeer schrandere, doch ten deele wel wat fijnwijsgeerig uitgeplozen opmerkingen. ‘Men zou mogen twijfelen, of er eenige strijd wettig is behalve dien voor de woning, waarbinnen wij de panden onzer huwelijksliefde bergen’; dit schijnt een paradox, maar is bij nader indenken min betwistbaar, doch in het groot ook in bepaalden strijd met het later volgende: ‘Nimmer is verzet tegen het openbaar gezag gewettigd. Recht van opstand is er in zoover niet.’ Ik zou die thesis niet durven verdedigen.

In het Jaarboekje der Maatschappij van Weldadigheid wordt, na het kalenderwerk, ruim de helft van het Mengelwerk ingenomen door het vierde gedeelte eener geschiedenis van de Maatschappij, door den ijverigen mede-redacteur, Ds. A.F. Eilerts de Haan. Voorts eenige gedichtjes en proza-stukjes, de laatste van philanthropischen inhoud. Het portret van den edelen stichter der Weldadigheids-Maatschappij, den generaal van den Bosch versiert dit Jaarboekje, gelijk dat van Mr. A.G.J. baron Taets van Amerongen het Utrechtsche. Dit laatste portret laten wij gelden, maar levensbeschrijving van nog levende personen is min voegzaam.





{==162==} {>>pagina-aanduiding<<}

Buitenlandsche letterkunde.

Losse schetsen.


Théophile Gautier.

Da Costa heeft eens de wereld van kunst, schoonheid, genie, enz. bij een ‘sterrenhemel’ vergeleken, - ‘waarin, hoewel met zeer onderscheiden schittering, op zeer onderscheiden afstanden, van zeer onderscheiden omvang, toch ontelbare lichten, in allerlei standen en groepeeringen, te gelijk hunne plaats hebben. Op dit gebied (zoo drukte hij in zijn eigenaardigen stijl zich uit, tevens zorg dragende de grenslijn niet uit het oog te verliezen tusschen het der “kunst” toebehoorend en het z.i. “christelijk” terrein, waarover slechts één licht, een zon, haar stralen schiet), op dit gebied is er geen sprake van Monarchy, maar bloot van Pairschap, - van pairschap, hetzij dan door meer of minder aanzienlijk grondbezit gesteund, met hooger of nederiger titel versierd, op oudere of latere herkomst fier. En zoodanige Pairs zijn onder elkander “alle” dichters, die inderdaad “dichters” zijn’ 1).
Indachtig aan dit bij uitnemendheid welwillend en vrijgevig oordeel, den vorst onzer nieuwere vaderlandsche zangers uit het hart geweld, wensch ik ditmaal ook een dichter bij u binnen te leiden, wien's ‘Pairschap’ in den aangewezen zin misschien niet altoos, bij Landgenoot en Vreemdeling, in genoegzame mate is erkend geworden.

{==163==} {>>pagina-aanduiding<<}

Théophile Gautier - mijne lezers herinneren zich misschien, dat ik reeds een enkele maal met ingenomenheid van hem gewaagde 1) - heeft trouwens die min juiste waardeering van zijn talent voor een deel wel een weinig zich zelven te wijten. Grillig toch en zorgeloos, heeft hij te dikwijls den schijn op zich geladen, als bewandelde hij, ook op kunstgebied, de ongebaande wegen dier luchthartige ‘Enfants de Bohème’, door Henri Mürger indertijd met zooveel geestdrift ten doop gehouden. Intusschen behoort zijne ‘Muze’ in wezenlijkheid tot een andere, hoogere orde. Wie kent niet die geestige strophen, waarin Alfred de Musset eens de silhouetten zijner vrienden, de aankomende ‘Romantisten’, met vlugge hand heeft geteekend:

‘Alors, dans la grande boutique 
Romantique 
Chacun avait, maître ou garçon, 
Sa chanson; 
 
Hugo portait déjà dans l'âme 
Notre-Dame, 
Et commençait à s'occuper 
D'y grimper. 
 
Sainte-Beuve faisait dans l'ombre, 
Douce et sombre 
Pour un oeil noir, un blanc bonnet, 
Un sonnet. 
 
Et moi, de eet honneur insigne 
Trop indigne, 
Enfant par hasard adopté 
Et gâté, 
 
Je brochais des ballades, l'une 
A la lune; 
L'autre à deux yeux noirs et jaloux, 
Andaloux.’ 

Te midden van den phalanx dier schitterende, veel belovende enthusiasten heeft ook Gautier zijne leerjaren doorgebracht. Voor het oog was hij toen zeker nog een zeer ongedisciplineerde wildzang; meer schier, naar het scheen, ook in zijn gansche

{==164==} {>>pagina-aanduiding<<}
voorkomen, eene welkome type voor het crayon van een Gavarni, dan de aangewezen gunsteling der Gratiën en Muzen. Toch smeulde reeds in zijn jeugdige ziel de vonk van waarachtigen kunstenaars-ernst, en was hij meer getrouw, dan menigeen wel vermoedde misschien, aan de vaan later met zooveel geestdrift door hem ontrold en omhoog gestoken:

‘Sculpte, lime, cisèle; 
Que ton rêve flottant 
Se scelle 
Dans le bloc résistant!’ 

De zeer eigenaardige plaats toch, welke hij onder de nieuwere fransche dichters bekleedt, weet ik niet beter aan te wijzen, dan door hem bij voorkeur een ‘beeldend’ kunstenaar te noemen. Reeds als student verzuimde hij geregeld sommige lessen, om in een naburig schilders-atelier aan zijn lievelings-studiën zich te wijden. Zijn eerste lauweren dankte hij aan palet en penseel. Schertsend roemt o.a. de Musset in zijn: ‘Le Mie Prigioni’ de schoonheid van een vrouwenkopje, door Gautier met krijt op den muur getrokken:

‘Celui qui fit, je le présume, 
Ce medaillon, 
Avait un gentil brin de plume 
A son crayon.’ 

Langen tijd schijnt Gautier dan ook zelf ernstig te hebben geweifeld, welke van beide vakken, letteren of beeldende kunst, hij tot het zijne zou kiezen. De letteren behaalden ten laatste wel is waar de overwinning, maar de ‘passion mère’ zijner jeugd was daarmeê in zijn boezem niet uitgedoofd. Integendeel, - ofschoon schrijver, geliefd schrijver zelfs, kritikus, feuilletonist, romancier, ja wat niet al? geworden, de ware Gautier is ten allen tijde - schilder gebleven met de pen. Wil men zijne poëzie genieten, voor de eigenaardige schoonheden zijner Muze een oog hebben, men moet haar vooral van deze zijde en in dit licht bezien.
Ik zeg - ‘vooral’ van deze zijde. Immers, wij kennen behalve den lateren, ook een eersten, een ‘jongeren’ Gautier, geestverwant van Goethe en Heine, bij wien de verheerlijking van den vorm nog minder onverdeeld op den voorgrond stond een

{==165==} {>>pagina-aanduiding<<}
Gautier, die zijnen mededichters en zich zelven nog als ideaal voor oogen hield:

Que votre poésie, aux vers calmes et frais, 
Soit pour les coeurs souffrants comme ces cours d'eau vive, 
Où vont boire les cerfs dans l'ombre des forêts. 

aan wiens luit vooral dat bekende prachtige gedicht: ‘Melancholia’ is ontvloeid, (een meesterstukje dat schaars zijn wedergade zal vinden onder de voortbrengselen der ‘Fransche’ school), waarvan de aanhef dus luidt:

J'aime les vieux tableaux de l'école allemande; 
Les vierges sur fond d'or aux doux yeux en amande, 
Pâle comme le lis, blondes comme le miel, 
Les genoux sur la terre et le regard au ciel, 
Sainte Agnès, sainte Ursule et sainte Catherine: 
Croisant leurs blanches mains sur leur blanche poitrine; 
Les chérubins joufflus au plumage d'azur, 
Nageant dans l'outremer sur un filet d'or pur; 
Les grands anges tenant la couronne et la palme; 
Tout ce peuple mystique au front grave, à l'oeil calme 
Qui prie incessamment dans les missels ouverts, 
Et rayonne au milieu des lointains bleus et verts. 
Oui, le dessin est sec et la couleur mauvaise, 
Et ce n'est pas ainsi que peint Paul Véronèse: 
Oui, le Sanzio pourrait plus gracieusement 
Arrondir cette forme et ce linéament; 
Mais il ne mettrait pas dans un si chaste ovale 
Tant de simplicité pieuse et virginale; 
Mais il ne prendrait pas, pour peindre ces beaux yeux, 
Plus d'amour dans le coeur et plus d'azur aux cieux; enz. 

een Gautier eindelijk, die de poëzie op de navolgende bewonderenswaardig schoone wijze heeft omschreven:

Sur l'autel idéal entretenez la flamme. 
 
Comme un vase d'albâtre où l'on cache un flambeau, 
Mettez l'idée ‘au fond’ de la forme sculptée, 
Et d'une lampe ardente éclairez le tombeau.’ 

en die, getrouw aan dit zelf gegeven voorschrift, meermalen op zeer gelukkige wijze deze zijne theorie in praktijk heeft gebracht.

{==166==} {>>pagina-aanduiding<<}
Er schuilen inderdaad onder zijn eerstelingen hier en daar keurige gedichtjes', juweeltjes ook van gevoel; menig fijngebladerde roos, uit wier kelk geene van die min of meer ‘giftige’ geuren opstijgen (waarvan Sainte-Beuve ter loops gewaagt), die - het moet erkend worden - Théophile Gautier, in zijn geheel genomen, juist niet tot de schrijvers doen behooren, waarvan met een gerust hart: ‘la mère permettra la lecture à sa fille.’ Kent gij, om iets te noemen, een liever, gevoelvoller stukje, dan:

	Tombée du jour.
Le jour tombait, une pâle nuée 
Du haut du ciel laissait nonchalamment, 
Dans l'eau du fleuve à peine remuée, 
Tremper les plis de son blanc vêtement. 
 
La nuit parut, la nuit morne et sereine, 
Portaut le deuil de son frère le jour, 
Et chaque étoile à son trône de reine, 
En habits d'or s'en vint faire sa cour. 
 
On entendait pleurer les tourterelles, 
Et les enfants rêver dans leurs berceaux; 
C'était dans l'air comme un frôlement d'ailes, 
Comme le bruit d'invisibles oiseaux. 
 
Le ciel parlait à voix basse à la terre; 
Comme au vieux temps ils parlaient en hébreu, 
Et répétaient un acte de mystère; 
Je n'y compris qu'un seul mot: c'était Dieu. 

Hoe schilderachtig is hier versmaat en woordschikking! Hoe uitnemend verzinlijkt dit viertal coupletjes den geheimzinnigen invloed van dat plechtig ‘ademhalen der natuur’, dat, bij het aanbreken van een schoonen zomernacht, als onwillekeurig ons tot droomen stemt, hoogere gedachten in de ziel wakker roept. En voelt gij u ook niet aangetrokken door de bevallige wijze, waarop de dichter b.v.u op zijne wijze beschrijft, hoe iederen avond in bonte menigte de gedachten in hem oprijzen, waaraan hij den anderen morgen vorm en leven zal schenken en die hij zoo de wijde wereld inzendt? Het gedichtje draagt ten opschrift.

	Les colombes.
Sur le coteau, là-bas où sont les tombes, 
Un beau palmier, comme un panache vert 
Dresse sa tête, où le soir les colombes 
Viennent nicher et se mettre à couvert. 

{==167==} {>>pagina-aanduiding<<}

Mais le matin elles quittent les branches: 
Comme un collier qui s'égrène, on les voit 
S'éparpiller dans l'air bleu, toutes blanches, 
Et se poser plus loin sur quelque toit. 
 
Mon âme est l'arbre où tous les soirs, comme elles, 
De blancs essaims de folles visions 
Tombent des cieux, en palpitant des ailes, 
Pour s'envoler dès les premiers rayons. 

Wat het genre betreft, doen eenige dezer gedichtjes - vergeet niet dat gij ‘Fransche’ poëzie voor u hebt - soms aan Goethe denken. Evenmin toch als de dichter van Werther, is ook Gautier er op gesteld zijn hartsgeheimen, vooral niet zijn smart, voor de wereld luide uit te bazuinen. Het strijdt met zijn begrippen van decorum, dat een dichter in het publiek weeklaagt. In tegenoverstelling van de Musset, verbergt hij liefst zijne aandoeningen en hult ze in een of anderen doorzichtigen, fijngedreven vorm, waarachter de groote schare niets bijzonders zoekt, maar die den kenner, den ingewijde, oogenblikkelijk 's dichters ware meening vertolkt. Ook hierin verraadt Gautier merkbaar zijn oorspronkelijken aanleg voor beeldend kunstenaar en te gelijk ook die zekere gevoeligheid, dat: ‘noli me tangere’ (men bestempelt het soms met den naam van aristocratie), waaraan men geboren artisten pleegt te herkennen. Zijn mindere populariteit laat zich voor een deel ook hieruit verklaren. Gautier zingt niet voor de schare. Le culte du beau, - ziedaar zijn voorname, zijn eenige hartstocht, maar ook zijn heiligdom, waarvan hij geene ongewijde aanraking duldt. Wat bekommeren hem de dingen van het vulgaire leven; hij vraagt slechts naar hun dichterlijke waardij. Indrukken opvangen en in een schoonen vorm bestendigen; zijn schildersoog overal te gast laten gaan; met beitel en penseel gewapend, het rijk gebied der schepping exploiteeren - dit, gelijk ik reeds zeide, is dan ook van meet aan zijn ware levensideaal geweest, een ideaal, 'twelk hij bij toeneming in leeftijd steeds meer nabij is gekomen. Nooit misschien heeft hij zich zelven, den geheimen grond van zijn wezen, juister geopenbaard, dan in de navolgende regelen, gericht aan een schitterend jeugdig volksredenaar:

Ami, vous avez beau, dans votre austérité, 
N'estimer chaque objet que par l'utilité, 
Demander tout d'abord à quoi tendent les choses 
Et les analyser dans leurs fins et leurs causes; 

{==168==} {>>pagina-aanduiding<<}

Vous avez beau vouloir vers ce pôle commun 
Comme l'aiguille au nord faire tourner chacun; 
Il est dans la nature, il est de belles choses, 
Des rossignols oisifs, de paresseuses roses, 
Des poëtes rêveurs et des musiciens 
Qui s'inquiètent peu d'être bons citoyens, 
Qui vivent au hasard et n'ont d'autre maxime, 
Sinon que tout est bien pourvu qu'on ait la rime, 
Et que les oiseaux bleus, penchant leurs cols pensifs, 
Ecoutent le récit de leurs amours naïfs. 
Il est de ces esprits qu'une façon de phrase, 
Un certain choix de mots tient un jour en extase, 
Qui s'énivrent de vers comme d'autres de vin 
Et qui ne trouvent pas que l'art soit creux et vain. 
D'autres seront épris de la beauté du monde 
Et du rayonnement de la lumière blonde; 
Ils resteront des mois assis devant des fleurs. 
Tachant de s'imprégner de leurs vives couleurs; 
Un air de tête heureux, une forme de jambe, 
Un reflet qui miroite, une flamme qui flambe. 
Il ne leur faut pas plus pour les faire contents. 
Qu'importent à ceux-là les affaires du temps 
Et le grave souci des choses politiques? 
Quand ils ont vu quels plis font vos blanches tuniques, 
Et comment sont coupés vos cheveux blonds ou bruns, 
Que leur font vos discours, magnanimes tribuns? 
Vos discours sont très-beaux, mais j'aime mieux des roses.’ 

Ziethier wel Gautier ‘de dichter’, die u zijn biechtgeheim toevertrouwt. ‘Er steekt een aanzienlijke mate van egoïsme in zulk een levensopvatting’: - zegt misschien, de wenkbrauwen fronsend, deze of gene mijner Lezers. Ik zal het niet tegenspreken; maar... ‘il est de ces esprits, enz.’
Gelijk elke medaille, zoo heeft trouwens ook deze haar keerzijde - en, gelijk in veel van de oud-Grieksche wereldbeschouwing, zoo deelt Gautier ook rijkelijk in haar onverwinlijken afkeer van ‘den dood’; getuige om iets te noemen zijn: ‘La Comédie de la mort’. Erken echter met mij, dat die zekere schoonheidsdorst, sommigen menschen, waaronder ook Gautier, nu eenmaal als aangeboren, - wier bevrediging ook wel degelijk mag medetellen onder de stille sabbath-vreugden des levens - moeilijk op gelukkiger wijze in beeld kon zijn gebracht, dan in het aangehaald gedicht. Men proeft er reeds den toekomstigen bewerker der ‘Emaux et Camées’ uit.

{==169==} {>>pagina-aanduiding<<}

In die ‘Emaux et Camées’ gaf Gautier ons wel den merkwaardigsten afdruk, de rijpste en eêlste vrucht tevens, te genieten van zijn beeldend vermogen. Toen hij zijn aldus betitelde verzen neêrschreef, liever gezegd, toen hij ze beitelde of op metaal bracht - in dezen dichtbundel toch, gelijk het opschrift genoegzaam aanduidt, is alles lijn, omtrek, gloed en kleur; zuivere vormpoëzie, maar van het fijnste gehalte -, stond hij in het zenith zijner dichterglorie. Hij had een groot gedeelte van de wereld gezien; Spanje, Algiers, Italië, Turkije, Griekenland doorreisd (Athene, inzonderheid het Parthenon, had een onuitwischbaren indruk in zijn gemoed achtergelaten); overal verven op zijn palet zamelend; overal met nieuwe snaren zijn speeltuig verrijkend. Zijn menigvuldige ‘reisbeschrijvingen’ - en wie heeft een talent om vreemde landen en volken naar het leven op doek te brengen, als hij? - zijne ‘Espana’ enz., bevatten er de verkwikkelijke souvenirs van. Eene merkwaardige gedaantewisseling, uiterlijk zoowel als innerlijk, had bovendien, als vrucht reeds van zijn eerste reizen naar Spanje en Algiers, ook in zijn gansche persoon plaats gegrepen. Dichter en mensch beiden hadden de jongelingshuid afgestroopt. Als een toonbeeld van volle mannelijke kracht, met een gelaat gebruind door den heeten Afrikaanschen zon; oogen schitterend van levenslust; een soort van Abdelkader-kostuum in schilderachtige plooien om de gespierde ledematen geslagen en met een jonge leeuwin aan zijn voet, - bij wijze van een held uit de Arabische Nachtvertellingen - zoo had men hem zijn terugkeer in het Vaderland zien houden.
Geen wonder dat zijn verschijning in dit kostuum op de Parijsche Boulevards algemeen opzien wekte. - Geen wonder dat zijn luit andere tonen deed hooren dan vroeger; dat zich ook aan zijne Muze iets van den gloed mededeelde dier weelderige levensvolheid, die hem destijds doorstroomde en die hij, een weinig overmoedig misschien, heeft uitgestort in de schilderachtige dichtregels (hij zelf trouwens gaf hun ten opschrift: ‘Fatuite’):

Je suis jeune; la pourpre en mes veines abonde; 
Mes cheveux sont de jais et mes' regards de feu, 
Et, sans gravier ni toux, ma poitrine profonde 
Aspire à pleins poumons l'air du ciel, l'air de Dieu. 

Wel mocht Sainte-Beuve, (misschien niet zonder een zucht) deze

{==170==} {>>pagina-aanduiding<<}
regels aanhalende, in een oogenblik van bewondering neêrschrijven: ‘Jamais homme maigre et chétif ne fera de cette poésië-là’. - Zij teekenen in elk geval volkomen juist zeker den ‘tweeden’ Gautier, die: ‘Le poëme de la femme,’ ‘Etude de mains,’ ‘Contralto’, en meer soortgelijke helschitterende Emaux uit het vuur zijner sterk verhitte phantasie te voorschijn riep. Het pleit intusschen voor zijn goeden smaak, dat hij zijn hoogste kunst-aspiraties eerst ten volle bevredigd vindt bij de Grieken. Huiswaarts keerende van zijn bedevaart naar het Parthenon, voelde hij zelfs door zijn geliefd Venetië,
‘La Vénus de l'Adriatique.’



zich niet meer in gelijke mate bekoord als voorheen. Van zijn reis naar het vaderland van Phidias (en ik houd aanteekening van deze uitspraak, als niet geheel onbelangrijk voor den gang zijner ontwikkeling) heeft hij, zegt men, althans dezen indruk behouden: ‘J'ai connu trop tard la beauté veritable.’

Ik kenschetste zooëven zijn: ‘Emaux et Camées’ als den triomf van zijn beeldend talent. Hoezeer de beoefening van gezegd talent bij hem een alles overheerschende hartstocht is geworden, en tot welk een hoogte Gautier, uit parti-pris grootendeels, geheel vreemd blijft aan alles, wat buiten de ‘kunstwereld’ omgaat, bewijst wel 't meest het ‘tijdstip’ waarin genoemde dichtbundel is onstaan. Geheel Frankrijk toch stond toen in vuur en vlam. De omwenteling van 1848 had de oude wonden van nieuws opgereten. Louis Napoleon had met beide handen de teugels van het Presidentschap aanvaard en driest de zweep over het doldriftig ros van Staat gelegd; alle politieke hartstochten waren in volle beweging. En ziet, te midden van die dagen van algemeene opwinding, verschanste Gautier zich binnen de muren van zijn heiligdom en schreef, met verwijzing naar het voorbeeld, door een doorluchtigen voorganger hem gegeven:

Comme Goethe sur son Divan 
A Weymar s'isolait des choses 
Et d'Hafiz effeuillait les roses, 
 
Sans prendre garde à l'ouragan 
Qui fouettait mes vitres fermées, 
Moi j'ai fait ‘Emaux et Camées.’ 


{==171==} {>>pagina-aanduiding<<}

Ik laat gaarne aan anderen de ondankbare taak over, om zijn gedrag - ten aanzien van Goethe is het reeds met succès beproefd - te dezen aanzien in het ware licht te stellen. 't Is de oude geschiedenis van ‘Pegasus im Joche.’ Waarom zou het gevleugeld ros ook niet tevens dienst kunnen bewijzen als krijgs- of als karrepaard? - Bovendien in dìt geval had Gautier wel eenig recht om bij zich zelven te denken:
‘Vos discours sont très-beaux, mais j'aime mieux des roses.’

Want, - ieder zijn Rhetoriek; de zijne is nu eenmaal niet van het hout, waarvan volksleiders en Manifesten-opstellers in den regel hun ‘Schuitzel kräuseln.’ Mag ik uit het keurige kunstkabinet (ik bedoel de verzameling ‘Emaux et Camées’) een paar grepen voor u doen? Een weinig echter voel ik mij in mijn keuze belemmerd. Een kennershand is mij namelijk reeds vóórgekomen 1), heeft de laden opengerukt, den aanwezigen schat gemonsterd en de fraaiste voorwerpen voor het publiek geétaleerd. Er is kans dus, dat men mij van plagiaat beschuldige.
In de onderstelling evenwel, dat misschien niet al de lezers van dit Tijdschrift door den bedoelden smaakvollen schrijver reeds zijn voorgelicht, of - zoo al - een herinnering niet onder de overtolligheden rekenen, mag ik mij het genoegen niet ontzeggen, hen op eenige van de door dien gids reeds aangewezen schoonheden (niet alle zijn voor onthulling vatbaar) mede opmerkzaam te maken. Ziehier b.v. ‘Le premier sourire du printemps’ 2). Behoudens iets gekunstelds in dit beeldje, verraadt ieder trekje er van den meester.

Tandis qu' à leurs oeuvres perverses 
Les hommes courent haletants, 
Mars qui rit, malgré les averses, 
Prépare en secret le printemps. 
 
Pour les petites pâquerettes, 
Sonrnoisement lorsque tout dort, 
II repasse des collerettes 
Et cisèle des boutons d'or. 

{==172==} {>>pagina-aanduiding<<}

Dans le verger et dans la vigne, 
Il s'en va, furtif perruquier, 
Avec une houppe de cygne, 
Poudrer à frimas l'amandier. 
 
La nature au lit se repose, 
Lui descend au jardin désert, 
Et lace les boutons de rose 
Dans leur corset de velours vert. 
 
Tout en composant des solféges, 
Qu'aux merles il siffle à mi-voix, 
Il sème aux prés les perce-neiges 
Et les violettes au bois. 
 
Sur le cresson de la fontaine 
Où le cerf boit, l'oreille au guet, 
De sa main cachée il égrène 
Les grelots d'argent du muguet. 
 
Sous l'herbe, pour que tu la eueilles, 
Il met la fraise au teint vermeil, 
Et te tresse un chapcau de feuilles 
Pour te garantir du soleil. 
 
Puis, lorsque sa besogne est faite, 
Et que son règne va finir, 
Au seuil d'Avril tournant la tête, 
Il dit: Primtemps, tu peux venir! 

Of, wilt gij iets anders, van een meer idealen stempel? Neem dan uit: ‘l'art’ b.v. de fraai gebouwde strophen, ook door mij vroeger reeds aangehaald:

Tout passe. - L'art robuste 
Seul a l'éternité. 
Le buste 
Survit à la cité. 
 
Et la médaille austère 
Que trouve un laboureur 
Sous terre 
Révèle un empereur. 
 
Les dieux eux-mêmes meurent; 
Mais les vers souverains 
Demeurent 
Plus forts que les airains. 


{==173==} {>>pagina-aanduiding<<}

Dit heet men tooveren met de taal. En ook een ‘gedachte’ tintelt wel uit dit stout gebeiteld marmer u tegen, een gedachte niet onwaardig, dat men er zich langer dan een voorbijgaand oogenblik mede bezig houde. -
Of wilt gij eindelijk u overtuigen, dat den kunstenaar Gautier ook een hart in den boezem klopt, herrinnert u dan, ‘Les Vieux de la vieille’: die soort van ‘Heroïca’ ter herinnering aan Napoleons oude garde; waarin de dichter, onder een masker van wel wat overdreven ironie, zooveel echten humor ten toon spreidt. Verhaalt men zelfs niet, dat hij eens (jaren nadat zij hem uit de pen waren gevloeid) deze verzen door eene der coryphaeën van het Théatre français - en dus op uitstekende wijze - hoorende voordragen, door het gevoel dat hij er onbewust in had gelegd, plotseling zoodanig werd overmeesterd, dat hij in tranen losbarstte?

Par l'ennui chassé de ma chambre, 
J'errais le long du Boulevard: 
Il faisait un temps de décembre, 
Vent froid, fine pluie et brouillard; 
 
Et là je vis, spectacle étrange, 
Echappés du sombre séjour, 
Sous la bruine et dans la fange, 
Passer des spectres en plein jour. 
 
La chose vaut qu'on la regarde, 
Trois fantômes de vieux grognards, 
En uniforme de l'ex-garde, 
Avec deux ombres de hussards! 
 
On eût dit la lithografie 
Où, dessinés par un rayon, 
Les morts, que Raffet déifie 
Passent, criant: Napoléon! 
 
Ce n'étaient pas les morts qu'éveille 
Le son du nocturne tambour, 
Mais bien quelques Vieux de la Vieille 
Qui célébraient le grand retour. 
 
Depuis la suprème bataille, 
L'un a maigri, l'autre grossi; 
L'habit, jadis fait à leur taille, 
Est trop grand ou trop rétréci. 

{==174==} {>>pagina-aanduiding<<}

Nobles lambeaux, défroque épique, 
Saints haillons, qu'étoile une croix, 
Dans leur ridicule héroïque 
Plus beau que des manteaux de rois! 
 
Un plumet énervé palpite, 
Sur leur kolbach fauve et pelé; 
Près des trous de balle, la mite 
A rongé leur dolman criblé; 
 
Leur culotte de peau trop large 
Fait mille plis sur leur fémur; 
Leur sabre rouillé, lourde charge, 
Embarrasse leur pied peu sûr; 
 
Ou bien un embonpoint grotesque, 
Avec grand' peine boutonné, 
Fait un poussah, dont on rit presque, 
Du vieux héros tout chevronné. 
 
Ne les raillez pas, camarade; 
Saluez plûtot chapeau bas 
Ces Achilles d'une Iliade 
Qu'Homère n'inventerait pas. 
 
Respectez leur tête chenue! 
Sur leur front par vingt cieux bronzé, 
La cicatrice continue 
Le sillon que l'âge a creusé. 
 
Leur peau bizarrement noircie, 
Dit l'Egypte aux soleils brûlants; 
Et les neiges de la Russie 
Poudrent encore leurs cheveux blancs. 
 
Si leurs mains tremblent, c'est sans doute 
Du froid de la Bérésina; 
Et s'ils boitent, e'est que la route 
Est longue du Caire à Wilna; 
 
S'ils sont perclus, c'est qu'à la guerre 
Les drapeaux étaient leurs seuls draps; 
Et si leur manche ne va guère, 
C'est qu'un boulet a pris leur bras. 
 
Ne nous moquons pas de ces hommes 
Qu'en riant le gamin poursuit; 
Ils furent le jour dont nous sommes 
Le soir et peut-étre la nuit. 

{==175==} {>>pagina-aanduiding<<}

Quand on oublie, ils se souviennent! 
Lancier rouge et grenadier bleu, 
An pied de la colonne, ils viennent 
Comme à l'autel de leur seul dieu. 
 
Là, fiers de leur longue souffrance, 
Reconnaissants des maux subis, 
Ils sentent le coeur de la France 
Battre sous leurs pauvres habits. 
 
Ainsi les pleurs trempent le rire 
En voyant ce saint carnaval, 
Cette mascarade d'empire 
Passer comme un matin de bal; 
 
Et l'aigle de la grande armee 
Dans le ciel qu'emplit son essor, 
Du fond d'une gloire enflammée, 
Étend sur eux ses ailes d'or! 

Indien men de menschen in twee klassen zou mogen verdeelen; zulken, die hun gevoel allerwege ter markt dragen, en anderen, die het opzettelijk zoo diep mogelijk verbergen, dan behoort Théophile Gautier ongetwijfeld onder de laatstgenoemde soort te worden gerangschikt. Dit mag dan ook de reden zijn, dat hij in het oog der menschen voor onverschilliger doorgaat dan hij werkelijk is.
‘Odi profanum vulgus, et arceo:’
is zijn levensspreuk.
Genoodzaakt b.v. (ter voorziening voor een deel in het levensonderhoud van zich en de zijnen) om veelvuldig in de Dagblad-feuilletons over de letterkundige en andere verschijnselen van den dag - waaronder zeer vele die hij slechts matig bewondert, - zijn gevoelen te uiten (zijn kennis is inderdaad veel omvattend en het gemak, waarmede hij de pen voert, verbazend), zal hij schijnbaar den indruk geven van een zeer rekkelijk beoordeelaar te zijn. De kritiek van den inhoud toch laat hij aan anderen over, en phantaseert liever op zijne wijze over wat hem bijzonder schoons in den vorm van het gehoorde of geziene heeft getroffen.
Toch heeft hij natuurlijk, als artiste, zijn zèèr verklaarde, sterk gekleurde anti- en sympathiën. Maar de eerstgenoemden komen minder uit of liever, hij dringt ze in de schaduw, doordien hij iederen auteur tracht te waardeeren in diens eigen genre, te be-
{==176==} {>>pagina-aanduiding<<}
handelen in diens eigen stijl. - Hij is een volmaakt objectief beoordeelaar en doet liefst even als: ‘Paganini, le fantastique’, die:

‘...brodant la gaze fanée, 
 
Fait sur la phrase dédaignée 
Courir ses arabesques d'or.’ 

Zoodoende blijft zijn eigen persoonlijkheid geheel buiten spel; ‘Ses intimes (gelijk ik ergens las) savent que son abstention n'est pas de l'ignorance ou de l'incapacité; le public goûte ses produits, admire cette forme savante et travaillée, où se rencontrent tout ce que peuvent donner le mot en dehors de l'idée, l'image en dehors du sentiment, la fantaisie en dehors de la passion, la poésie en dehors de la vie.’
Maar - hij heeft ook (leest b.v. zijn gedichtje: ‘Après le feuilleton’) zijn uren van meer waarachtige bezieling; waarin hij, in zijn heiligdom opgesloten, met zijn ‘gentil brin de plume’ in de hand, geheel voor zich zelv' of met een denkbeeldigen uitgelezen kring van ‘ingewijden’ om zich heen, aan al de weelderige ingevingen zijner beeldende Muze den vrijen teugel kan vieren. Deze laatste is de Gautier, die in zijn: ‘Le capitaine Fracasse’ b.v., den tijd van Lodewijk XIII ('s dichters hobby-horse) met al zijn schilderachtige typen en romaneske toestanden, in zulke bevallige kleuren voor u op het doek heeft getooverd; die ‘Emaux et Camées’ boetseerde, terwijl het geweervuur zijn glasruiten deed rinkelen; de Gautier in één woord, - wiens beeld ik in de vorige bladzijden in zeer vluchtige omtrekken heb pogen te schetsen; en wien (des houd ik mij verzekerd) niemand der zake kundig - moge hij ook voor zich zelv' op het gebied der dichtkunst een gansch andere richting zijn toegedaan - zal weigeren een plaats, en wel een zeer eervolle plaats, in te ruimen onder de ‘Pairs’ van het dichterlijke Frankrijk.
Velp.
P. Bruijn.



























{==177==} {>>pagina-aanduiding<<}

Binnenlandsche letterkunde.

Bibliographie.





I. Fraaie Letteren.

Gerard Keller. VAN HUIS. Roman in drie deelen. Arnhem, D.A. Thieme, 1867. Prijs ƒ 8,50.
Het moet gezegd worden: de romans bij den heer Thieme uitgegeven, zien er keurig uit. Wat stevig papier en wat heldere letter; wat flink, prettig formaat! Het is dien boekdeelen aan te zien, dat het den heer Thieme eene vreugde zou zijn, een geheele serie van hollandsche romans op die wijze in het licht te geven. We wenschen 't hem van ganscher harte toe. Als onze auteurs hun best doen als de heer Thieme, zou 't waarlijk een genot zijn, in de boekenkast een plank in te ruimen voor de misschien wat al te teêr-gekleurde licht-blauwe en lichtgroene ruggetjes.
Van Huis, roman van Gerard Keller. Zoo luidde 't ook: Adriaan de Mérival, roman van A. Pierson, en thans weder, ofschoon er meerdere uitgevers op 't titelblad staan: Anna Rooze, door J.J. Cremer. En we hooren nog nu en dan de echo van het velerlei geroep, dat na de verschijning van Klaasje Zevenster opging in den lande. Zeg dus niet, dat onze auteurs ledig zitten. Er is leven in onze romantiek. Nieuw leven? Laat ons het oordeel opschorten tot we zien kunnen, wat levenskracht er van uitging. 't Behoeft ook juist geen nieuw leven te zijn - als 't maar goed leven is. En met het oude, zooals Toussaint, Schimmel, van Lennep dat vertegenwoordigen, kunnen we 't nog wel een tijdlang doen.
Ik gevoel dat ik tegenover de belangstelling, die buitenlandsche letterkundige producten lichtelijk bij ons vinden, uit louter reactie tot niet geheel onschuldige voorliefde zou kunnen vervallen voor producten van inlandschen bodem. Niet geheel onschuldig? 't Zou mij als een bepaalde schuld worden aangewreven. Voor

{==178==} {>>pagina-aanduiding<<}
niets bestaat in onzen tijd meer vrees, dan voor eenzijdigheid en partijdigheid. Enkele onhandelbaren meenen, dat deze twee alleen in theorie, zooal in theorie, kunnen vermeden worden. Daartegen wordt dan weêr aangevoerd, dat, zooals van veel zaken in onzen tijd, ook een juiste bepaling wenschelijk is van den zielstoestand, die eenzijdig en partijdig wordt genoemd. Onbevooroordeeld te zijn, acht de een in zaken van kritiek - en waarin niet? - bepaald noodzakelijk; de ander bepaald onmogelijk. De vraag is: bestaan er vooroordeelen in den gewonen zin? Immers ja. Maar we zijn 't zeker allen met elkaêr hierin eens, dat wij ons van die vooroordeelen moeten trachten te ontdoen. Is voorliefde altijd een vrucht van vooroordeel? Immers neen. Wrijf dan de zeer gezonde en onschuldige voorliefde nooit de smet aan van bevooroordeeld te zijn.
't Lijdt geen twijfel of ik zou, indien mijn naam een meer wijdklinkende ware, mij kunnen vleien hiermeê voor altijd een einde te hebben gemaakt aan den strijd over Voraussetzunglosigkeit, ofschoon dit natuurlijk volstrekt niet beletten zou, dat hij morgen op nieuw ontbrandde. Intusschen, mijne voorliefde voor nederlandsche letterkundige producten zou bij mij een vooroordeel zijn geworden, indien ze mij verhinderde bij beoordeeling van verschijnselen op het gebied der kunst den maatstaf te gebruiken, die daarop alleen geldig is. Eilieve, merkt een scepticus aan, kan uwe voorliefde u ook parten spelen bij het opvatten en gebruiken van dien maatstaf? Met u is niet te praten, o scepticus! Indien er aan mij iets is van een kritischen blik, zal ik juist zien, en indien er in mij iets is van een vaderlandslievend hart, zal dit invloed hebben op den toon dien ik aansla, als ik zeg wat ik zie; - wat de toon is in de muziek, dat is hij ook in de kritiek. - Met dat al, herneemt de onverzettelijke scepticus, zoudt gij als Don Quichote van ouds eene boerendeern met al hare zeer wezenlijke eigenschappen kunnen aanzien voor de beminnelijke Dulcinea van Tobosa. Waarop ik antwoord met een argument van dezelfde kracht, dat wij in onzen tijd met Dulcinea van Tobosa allang begraven hebben al de beminnelijke kinderen onzer fantasie ... om ook wat ze beminnelijks hebben op te zoeken en weêr te vinden tot zelfs in eene zeer wezenlijke boerendeern - voegt een optimist-realist er bij, dien ik de hand druk met een woord van hartelijken dank - en in wien ik den auteur van Anna Rooze herken.

{==179==} {>>pagina-aanduiding<<}

Doch met Gerard Keller hebben wij te doen, en wel met zijn: van Huis. Bij de uitgave van dezen roman, heeft zich een geval voorgedaan, waaruit wij aanleiding nemen te verklaren, dat, hoe prijsselijk het verlangen van den heer Thieme moge zijn, eene serie van romans uit te geven, en hoe hartelijk wij wenschen dit verlangen vervuld te zien, het ons toch niet er om te doen is een reeks boekdeelen in het licht te zien verschijnen, op wier titels staat te lezen, dat het romans zijn. We zouden zoo gaarne eene reeks heusche romans ontvangen in dit keurig formaat. Worden die niet geschreven, dan kan de heer Thieme ze niet uitgeven, en natuurlijk kan hij noch door vermelding op den titel, noch door eenig formaat, een roman maken van een of ander boek dat geen roman is. Het bedoelde geval is het volgende: De heer Thieme zou van den heer Keller iets ontvangen voor de Guldens-editie. Hier hebt ge 't - zeî de heer Keller. - 't Is te uitgebreid - zeî de heer Thieme, - ik zal uw werk afzonderlijk uitgeven als een roman in drie deelen. - 't Is geen roman, zeî de heer Keller, 't is een groote novelle. - Men kan toch geen novelle in drie deelen uitgeven, meende de heer Thieme. - 't Zou toch een novelle blijven, meende de heer Keller. - 't Moest en zou een roman zijn, hield de heer Thieme vol. Zoo staat dan ook op den titel. En in zijn voorwoord beweert de heer Keller: mijn boek matigt zich niet aan iets meer te zijn dan eene novelle, zij het dan ook eene lange novelle. Wat het verder is, voegt hij er bij - laat ik aan de beslissing van den lezer over.
Of nu de heer Keller zoo met zich behoefde te laten doen - de beantwoording dier vraag hangt af van de eigenaardige betrekking die er tusschen een schrijver en een uitgever bestaat. Maar dat een schrijver in zijn voorwoord logenstraft wat op den titel staat, is op zijn minst een vreemde zaak. De woorden van den heer Keller wekken het vermoeden, dat hij in zijne bescheidenheid veel gebrekkigs zag in zijn boek als roman, en 't daarom maar eene novelle noemde. Is een gebrekkige roman eene novelle? Niemand zal 't in ernst beweren. 't Is en blijft een gebrekkige roman. Waarom nu zou ‘van Huis’ eene novelle moeten zijn? Het tijdsverloop waarin de gebeurtenissen plaats grijpen, de verscheidenheid van toestanden waarin de hoofdpersoon gesteld is, wat de schrijver zich met de teekening van den hoofdpersoon Philip van Erlen ten doel stelde, zijne ontwikkeling in den

{==180==} {>>pagina-aanduiding<<}
strijd met velerlei machten, waaruit hij van jongeling tot man moet worden, - dit alles wijst op het oorspronkelijk plan van den auteur om een roman te schrijven. Indien daarom Keller's bescheidenheid hem veel gebrekkigs deed zien in zijn roman, de kritiek kan niet ontwapend worden door zijne bewering dat het eene novelle is. Evenmin door de mededeeling dat zijn boek oorspronkelijk voor de Guldens-editie bestemd was. Bescheidenheid siert iederen mensch en ook iederen auteur; maar onzen letterkundigen past tevens zekere hooghartigheid, die uit een waardig zelfgevoel gesproten, van kracht en ernst getuigt. Wij zullen gaarne in hen zien het fier bewustzijn van onder ons te wezen vertegenwoordigers der aristocratie van den geest. En als wij hen mogen begroeten als de dragers van onzen goeden ouden volksgeest, die afweeren het Jan-hagel, dat den arend vleugellam wil slaan als hij op zal stijgen in de heldere lucht, dan zullen wij naar hen luisteren en - hen gehoorzamen al mochten ze een ietwat hoogen toon willen aanslaan en de niet altijd beminnelijke hoedanigheden vertoonen van....
Busken Huet heeft meermalen langs psychologischen weg bij de auteurs, wier producten door hem besproken werden, den oorsprong trachten aan te wijzen der zonden, die zij als schrijvers begingen. Menigeen moest in de kritieken van dien heer, immers naar de bedoeling van dezen kriticus, zich zelven met ontroerende getrouwheid zien weêrgegeven. Menigeen bij wien dit inderdaad het geval was, zal dan ook met verrassing bemerkt hebben, dat zijne auteurs-zonden, die er zoo dood-onschuldig uitzagen, regelrecht afstamden van gansch niet loffelijke zielshoedanigheden, die hij thans tot zijn niet geringen schrik, en door niet altijd zeer bescheiden hand, ontkleed en der menigte getoond zag. Tot het schrijven van zijn voorwoord, waarin een zeer nederige toon en, zooals wij zagen, eene eenigzins onhandige verontschuldiging niet te miskennen valt, moet dunkt mij, ook een invloed van moreelen aard den heer Keller gedreven hebben. Zou hij er een weinig verlegen meê zijn geweest, dat in zulk een gewaad voor het lezend en oordeelend publiek zijn geesteskind zou verschijnen? Is het den schrijver aan te zien, dat bij hem overwegingen van dezen aard opkwamen: als ik geweten had, dat het zóó moest verschijnen, ik hadde aan mijn werk meer ernstige zorg besteed? En heeft die overweging hem tot de geduchte ketterij verleid, dat inderdaad de eischen, aan zijne gewrochten gesteld, zouden

{==181==} {>>pagina-aanduiding<<}
verschillen naar het formaat waarin ze verschenen? Zelfs de verwachting zou bij ons dezelfde blijven, in wat vorm een boek verschijnen mocht met Keller's naam. De onjuistheid van het een, en de gewisheid van het ander had den heer Keller moeten dringen om òf, ook al ware zijn werk voor de Guldens-editie bestemd, zijne volledige zorg er aan te wijden, òf geen werk uit te geven, dat, voor een deel althans, maar als ter loops kon geschreven worden. De bewustheid, dat er een en ander in zijn boek was, 'tgeen hij had kunnen verbeteren, en de verlegenheid dat het onder die omstandigheden zóó verscheen, moeten den heer Keller dat misplaatste voorwoord in de pen hebben gegeven.
Inderdaad, de heer Keller heeft niet alle zorg aan dezen roman besteed. Mij dunkt, bij aandachtige lezing moet het blijken, dat reeds in 't tweede deel de voorstelling aan aanschouwelijkheid, de teekening aan nauwgezetheid, kortom de gang van zaken aan frischheid van opvatting verliest. Een en ander in 't eerste deel deed ons voor de volgende iets beters verwachten. In den kleinen kring te Rodenburg verkeeren we met genoegen, en Philips verblijf bij grootvader Vasteman doet iets over ons komen van medegevoel met dien armen jongen, die, ontrukt aan den ouden gezelligen kring, bij de vervelende eentoonigheid van eene steenbakkerij met niemand een woord kan wisselen dan een zeer spaarzaam met den zonderlingen Munster en een dat ter nauwernood beantwoord wordt met den ouden Vasteman. Ons een indruk te geven van Philip's naargeestige omgeving, 't is den schrijver volkomen gelukt. Het eerste deel toont op nieuw Keller's prettigen verhaaltrant, zijn gemakkelijke manier van vertellen. En deze wordt voorzeker ook in de volgende deelen niet gemist. Van zooveel verdienstelijks, waaraan wij bij Keller's naam denken, wensch ik hoegenaamd niets af te doen. Ook het tweede en derde deel geeft daarvan de bewijzen. Het verblijf van den ouden Vasteman in Amsterdam, nadat hij zijne zaken aan een kant gedaan en de gezelligheid heeft opgezocht, bewijst zelfs dat Keller zonder eenige gemaaktheid een toon weet aan te slaan, die de teederste snaren van ons gemoed in beweging brengt. Dien achterdochtigen grijsaard, ja millionair, maar verlaten door ieder liefhebbend hart, nadat hij ook den getrouwen Munster van zich heeft gestooten, daar op den kersdag in eenzaamheid te zien neêrzitten - 't is waarlijk een aandoenlijk gezicht! De sneeuwvlokken vallen statig en plechtig neder en smooren het geluid van

{==182==} {>>pagina-aanduiding<<}
iederen voetstap en het geraas van ieder rijtuig op de toch al reeds ongewoon stille straat.
‘Hij moest drukte hebben om zich henen. Dat gaf hem afleiding; dat vulde de leegte aan, die er in zijn hoofd en hart na het verlaten van Rijzenoord ontstaan was. Nu zag hij niets dan zwijgende, schier onherkenbare wezens, terwijl de breede vlokken alles bedekten en dreigden te begraven. De lijkwâ der natuur noemen de dichters die sneeuwlaag wel eens. Vasteman was geen dichter; maar hij voelde toch zoo iets van doodgaan en kon niet op zijn stoel blijven zitten. Hij stond op en wandelde de kamer heên en weder, maar als hij zijne wandeling staakte, scheen alles nog stiller geworden. Hij pookte in zijne kagehel; toen hij de pook neêrlei, scheen alles nog dieper te zwijgen.’
‘Hij ging naar zijne slaapkamer: ook daar was alles doodsch als in een graf. Hij keek op zijne pendule - de pendule stond stil. De meid had dien morgen in de duisternis de stof afgenomen en tegen de pendule gestooten.’
‘- O, dat zal het zijn, dacht de oude man. Ik hoor mijn pendule niet. Hij maakte haar weêr op gang en, zoolang zij sloeg was er weêr leven, ofschoon de slagen bijzonder dof klonken in zijne verbeelding; maar toen zij weder tikte wenschte hij wel dat zij maar weêr stil stond. Dat eentoonig getik was nog benaauwender. Eindelijk kon hij het niet langer uithouden. Hij schelde, niemand verscheen. De meid had hare kerkbeurt en de hospita kleedde zich: zij was gewoon, dat de oude heer vóór twaalven nooit iets noodig had. Hij had ook niets noodig en dat bedacht hij zich vóór hij eene tweede maal aan het schelkoord zou trekken. Wat zou hij vragen, als men kwam?... waarom had hij gescheld? was dat niet een voorteeken van het een of ander? En plotseling rees de gedachte bij hem op, dat de toestand, waarin hij verkeerde niet natuurlijk was; dat hem iets deerde - wat?... hij was ruim tachtig jaar - zou het ook mogelijk kunnen zijn, dat ook hij.... waarom hij niet en een ander wel?’
‘Het koude zweet brak hem uit. Hij maakte zijn das los... Dat had hij nog nooit gedaan... Zou dat ook al een voorteeken wezen?’
‘Hij kon niet tot rust komen en al wat hij in zijne onrust deed om zich afleiding te bezorgen, maakte hem nog ongeruster, omdat hij in alles een onheilspellend verschijnsel zag.’
Gaarne schreef ik verder af. Deze aanhaling is wellicht vol-
{==183==} {>>pagina-aanduiding<<}
doende om den lezer te bewijzen, dat Keller met zeer sobere en eenvoudige middelen een waarlijk treffend effekt teweeg brengt. Blijkbaar heeft hij er zich toe gezet om dit tafereel met zorg te teekenen. Waar is het, dat hij niet bij voorkeur dergelijke meer sombere tinten gebruikt. De schrijver geeft ons in dezen roman doorgaande min of meer vroolijke tafereelen te zien en al bezit hij niet den fijnen humor, noch dat bijtend vernuft, en al heeft hij mij, eerlijk gesproken, nergens een schaterlach ontlokt, - dat hij u in een kalme, opgewekte stemming weet te houden, het getuigt ook van eene eigenaardige verdienste. Jammer, dat een paar episoden straks door mij zullen moeten besproken worden, die, ik kan 't niet ontveinzen, mij tot de grenzen van het cynisme schijnen te naderen. Vreemd dat juist de personen, die ons een meer ernstige belangstelling inboezemen, tegen het einde van het eerste deel op den achtergrond wijken, om eerst in de tweede helft van het derde deel, weêr voor korten tijd, meer in het licht te treden. Ik bedoel dien Vasteman en Munster, den ontslagene uit het tuchthuis, die den moeilijken strijd moet strijden met eene onverdiende veroordeeling der wereld, en den ouden van Erlen, den man met het eerlijke hart, wiens fierheid en zucht naar onafhankelijkheid tot stijfhoofdigheid is geworden, en die in zijn strijd tegen drukkende zorgen de teederheid van zijn hart onder het pantser van hardvochtigheid wil verbergen, maar niet kan smooren. De teekening dier mannen is met te veel uitvoerigheid aangelegd, en den schrijver is het te goed gelukt onze belangstelling voor hen te wekken, dan dat hun verdwijnen gedurende een reeks van jaren niet een gevoel van onvoldaanheid bij ons zou teweeg brengen. Is het daaraan te wijten dat de hoofdpersoon, de held van den roman, Philip van Erlen, die op zijne zwerftochten ver ‘van Huis’ moet gevormd worden tot een man, ons
geen gespannen belangstelling kan inboezemen? Zeker ook daaraan, maar niet daaraan alleen. Ik meen dat in den titel: ‘van Huis’ reeds het doel des schrijvers met zijn roman wordt aangewezen. Aan den stillen huisselijken kring ontrukt, moet Philip in den vreemde kennis makende met wèl zeer verschillende toestanden, iets worden. Wat wordt Philip? 't Spijt mij te moeten zeggen, dat ik op die vraag geen antwoord weet. We lezen dat hij rijk wordt, en eene vrouw krijgt en uit den strijd der jaren zijner vreemdelingschap vlekkeloos te voorschijn komt - maar wat man hij is geworden - moesten wij dat niet juist weten?

{==184==} {>>pagina-aanduiding<<}

Philip is te Rodenburg een vroolijke, geestige jongen. Iedereen mag hem gaarne lijden. Zooals hij een goede stem heeft en een verdienstelijk lid is van Euterpe, speelt hij in alles wat zijne kleine omgeving betreft, zonder aanmatiging de eerste viool. Toch stelt dat jonge mensch zich wel wat erg onnoozel aan, als hij op de stoomboot, die dagelijks langs zijn woonplaats vaart, de reis naar grootvader Vasteman onderneemt. Moge hij na een later bezoek van Rodenburg terugkeerende zich op de stoomboot wat meer thuis gevoelen, alweêr vrij onnoozel laat hij door den heer Everard en diens medgezel zich inpakken, die beide voor iemand met eenig fijn gevoel - en Philip had dat ook onder den invloed der klein-steedsche beschaving van de woonplaats zijner ouders kunnen opdoen - al aanstonds verdachte manieren moesten bezitten. Wat Philip er toe brengt om, terwijl eene schandelijke verdenking op hem rust, zonder dat hij iets degelijks beproeft om die af te keeren, grootvader Vasteman verlatende, niet naar het ouderlijk huis terug te keeren, maar op goed geluk de wijde wereld in te gaan - zeer duidelijk is het niet.
Bij madame Coninckx loopt zijne soliditeit duchtig gevaar, en schoon een zoo lieftallig, zij 't dan wat luchthartig vrouwtje, dat hem bovendien tot vertrouweling van haar verdriet maakt, hem gelukkig maar tot één kus kan verleiden, 't is niet zoo zeer zijn kordaatheid, als wel haar houding, die hem haar omgeving doet ontvlieden, waarin hij de deugd van zuinigheid uitermate keukenpietig heeft beoefend. Ik bid u, wat is er te maken van een jonkman van omstreeks twintig jaren, wiens voorname verdienste in tegenwoordigheid van eene jonge, vroolijke, bekoorlijke, en niet al te preutsche vrouw daarin bestaat, dat hij een keukenpiet is? En werkelijk zoo is Philip in den aanvang van het tweede deel. - Vervolgens wordt onze held lid van een reizend zanggezelschap en weldra vinden wij hem in Ostende terug, als den gevierden mijnheer Bosquet van het café chantant. Niet onaardig is het leven van dat soort van kunst-beoefenaars geteekend, maar alweder maakt onze held tegenover den directeur Froment, die een snaak is, maar een schelm tevens, en tegenover de hem als quasi-gade opgedrongen, nukkige, maar goedhartige Rosa, een vrij onnoozel figuur. Froment en Rosa boezemen vrij wat meer belang in dan de held van den roman zelf. Dát zijn karakters, en zoo verschijnen er meerdere ter loops ten tooneele. Kortom, ik kan niet zien dat Philip als hij de plaats bij den heer Froment verlaat

{==185==} {>>pagina-aanduiding<<}
een bepaald karakter heeft verkregen. Van dat jonge mensch valt inderdaad weinig goeds, zeker nog veel minder kwaads te zeggen. Keller's boek zou veel gewonnen hebben als Philip zich, waarin dan ook, eens ware ‘komen’ te ontgaan. Hij wenscht Froment te verlaten en ik zou er wat voor gegeven hebben, indien hij kort en bondig zich uit de voeten had gemaakt, zij 't dan ook, dat hij de uitspraak eener verdachte moraal hadde opgevolgd, dat hij tegenover een schurk als Froment geen contract behoefde te houden, aan welks bepalingen hij zich bij verrassing onderworpen zag. Zijn teêrhartig geweten evenwel veroorlooft hem eerst dan het leven dat hem tegenstaat te ontvluchten als de omstandigheden hem buiten het bereik van Froment brengen, en van de verplichtingen door zijn contract hem opgelegd ontslaan. Later ontmoeten wij Philip te Amsterdam, zoekende naar papieren die Vasteman ontstolen zijn. Daarin was Munster, Vasteman's oude bediende, tot erfgenaam van diens fortuin benoemd. Op Philip rust de verdenking dat hij ze gestolen heeft. Als hij weet wie ze bezit zal hij die verdenking van zich kunnen afwenden. Aan dat onderzoek wordt - voor de hoeveelste maal berust de ontknooping van een roman op den uitslag van dergelijk onderzoek? - aan dat onderzoek wordt een groot deel van 't derde deel gewijd. In die papieren is iets duisters. Of het aan mijne gebrekkige kennis van notariëele acten en dergelijke stukken ligt weet ik niet, maar duidelijk is 't mij niet geworden waarom die stukken niet op nieuw konden worden opgesteld. Evenmin welk belang een derde persoon er bij kon hebben wiens naam er niet in vermeld werd. Dat de eigenlijke dief er van ze aan Philip denkt te verkoopen is misschien verklaarbaar - ook dat Philip dien koop weigert, maar hoe de dief zich voor kan stellen, er van Munster of Vasteman of wie dan ook een goeden prijs voor te zullen krijgen, vat ik niet. Hoe dit zij, er is verder geen sprake van eenig innerlijk
proces in Philip's ontwikkeling. 't Doet goed dat wij dan Vasteman eens weêr ontmoeten, ook den ouden van Erlen, maar 't hindert ons dat Munster dan weêr ten tooneele komt, zonder dat wij iets vernemen van zijn leven gedurende al de jaren, die verliepen sedert wij 't laatst hem zagen. Geen wonder! Onze belangstelling kan niet worden ingenomen door een bloemzoet, onbeteekenend mannetjen als Philip van Erlen. Gelukkig dat wij in zijne omgeving hier en daar iets opmerken wat ons boeit en dat bijv. Froment, de schelm met zijne sofismen en paradoxen

{==186==} {>>pagina-aanduiding<<}
ons vermaakt als hij dien Philip zonder kreuk of rimpel er tot onze hartelijke voldoening in laat loopen. Ik denk dat Philip er nog menigmaal zou zijn ingeloopen, indien Keller goed had gevonden ons den verderen loop van diens braaf leven te beschrijven.
Doch in ernst is Philip een waardig held voor een roman of indien de heer Keller 't wil, voor eene novelle? Ook hier weder eene aaneenschakeling van min of meer verdienstelijke détails, maar niet een flink bestudeerd, breed opgevat, met eenige zielkundige scherpte geteekend hoofdpersoon, om wien ze zich groepeeren. Is dat ook niet met recht van Klaasje Zevenster getuigd? Geldt het niet evenzeer van Adriaan de Mérival? En, ik hoop dat het 3e deel van Anna Rooze in 't licht zal zijn verschenen als deze aankondiging gelezen wordt, en dat dan de vrees dat ook van Cremers's roman hetzelfde zal kunnen gezegd worden, gelogenstraft zal zijn. Van waar dit? Althans van van Lennep en Cremer kan het niet beweerd worden dat hunne werken niet van langdurige en ernstige zorg de blijken zouden dragen. Anders van dezen roman van Gerard Keller. Al klinkt het als een dubbelzinnige lof - niet zoozeer gebrek aan kunstvaardigheid als wel gemis aan zorgvuldige studie schijnen de oorzaken te zijn van wat aan zijn roman in dezen ontbreekt. Keller heeft met Philip de hand gelicht. En reeds boven beweerde ik dat er meerdere blijken zijn dat hij het zich met dit boek wat gemakkelijk heeft gemaakt. Moeilijk is het dit bepaald aan te wijzen omdat het vaak in kleine bijzonderheden merkbaar is. Toch wil ik er eenige noemen. Meermalen herkennen personen elkaêr niet, die maar weinige jaren geleden elkaêr ontmoetten. Elders heeft juist het tegenovergestelde plaats (II, 243). Zeer toevallige ontmoetingen hebben er plaats, als, tusschen Philip en Hermine, de liefde zijner jeugd, reeds den eersten dag dat de laatste te Ostende komt. Juist aan Philip moet de oud-burgemeester Degeling aan het station van den Rijnspoor vragen of hij hem den weg zal wijzen, terwijl hij voor de eerste maal door den nood gedrongen op die wijze een stuiver dacht te verdienen. Op dergelijke zaken leg ik geen grooten nadruk, ofschoon ze den gang der verwikkelingen wel niet zeer
natuurlijk maar voor den schrijver zeer gemakkelijk maken. Zoo even hadden wij Rosa verlaten terwijl door een misverstand baron van Stahl was afgewezen, en een oogenblik later zien wij uit het raam van Froment die beiden, terwijl ze vertrouwelijk op straat wandelen, (II, 232).

{==187==} {>>pagina-aanduiding<<}
Had een nauwkeurig romanschrijver ons den loop dier zaak niet meêgedeeld? - Juist als zeker gesprek tusschen Froment en Rosa eene belangwekkende wending krijgt, wordt het afgebroken en deelt de schrijver 't ons in substantie meê, (II, 236.) Maakt men 't zich zoo niet wat al te gemakkelijk? - Bewijs van slordigheid levert bijv. ook bl. 38 in 't derde deel. Leonie zal iets voorlezen. Geen theologie roept de een; geen verzen! zegt de ander. Van Lennep of Toussaint zal ik medebrengen, is het antwoord; wat mij 't eerst voor de hand komt. Spoedig keerde zij met de beide werken terug en begon voor te lezen. Uit beiden? Hermine schrijft aan hare zuster dat zij te Rotterdam in 't Badhôtel zal logeeren en zij neemt haar intrek, zonder noodzaak, in het Hof van Berlijn. Doch genoeg - reeds wees ik hier en daar aan, wat mij minder juist gemotiveerd toescheen. Voeg daarbij hoe onverklaarbaar Hermine tegenover Philip handelt die haar naar de pastorie van Wimpfen heeft gebracht. Voeg daarbij enkele spelfouten: warsch (I, 23), zuchte (verl. tijd, III, 74), intrigue en intrige, die ook drukfouten kunnen zijn; enkele stijlfouten: eene verrassing begaan (III, 148), de omgang bestond (hierin) dat (I, 44), die niet wel drukfouten kunnen zijn - en indien dit niet voldoende is, geloof mij dan op mijn woord, dat de heer Keller in zijne macht had gehad, bij ernstige opvatting van zijn taak een meer bevredigenden roman te leveren. Zullen wij dien nog eens van hem ontvangen? Wij hopen het - maar nog wenschte ik een paar bijzonderheden, aan zijn oordeel te onderwerpen, en aan dat van de lezers van zijn roman en van deze aankondiging.
Zooals tot waardeering van alle dingen een - hoe zal ik 't noemen? - een orgaan noodig is: voor het tragische, voor het ernstige, voor het burlesque, voor het humoristische - zoo ook voor datgene wat eenvoudig grappig en koddig is. Ook het enkel belachelijke heeft in de kunst recht van bestaan en ik leg voor mijne lezers de verzekering af, dat wat waarlijk grappig is mij kan doen lachen dat de tranen mij over de wangen loopen. Wie van harte mij lachen doet, kan daardoor bij mij menigte van zonden bedekken; - maar daar zijn grappen èn grappen.
Ds. Stins is in Keller's roman in menig opzicht een aantrekkelijke figuur. 's Mans goedbartigheid en zijne min of meer bekrompen eigenaardigheden geven aan zijn persoon een tint van humor, die goed doet. Met een medelijdend lachje teekent Keller

{==188==} {>>pagina-aanduiding<<}
zijne onbeholpenheid als het katarakt bij dominé toeneemt, dat hem nagenoeg volslagen blind moet maken voor het kan gelicht worden. Natuurlijk en geestig verhaalt Keller het, hoe dominé die blinderigheid verbergen wil en er zich zoo te zeggen voor schaamt. Alleen Leonie, die den ouden man in zijne eenzaamheid gezelschap houdt, en bij haar jonge jaren wel wat al te weinig het gemis van allen verderen omgang voelt - alleen Leonie mag het weten dat Ds. blind is, ofschoon natuurlijk iedereen het weet. Dominé Stins nu heeft in Utrecht een zoon aan de academie, Karel genaamd: en Karel is een mauvais sujet. De jongen heeft geld noodig. - Op een Zaturdag-middag, terwijl Leonie den ouden man aan 't maken van zijn preek helpt, wordt deze geroepen: daar is bezoek. Dominé heeft geen tijd. Men moet hem spreken. Leonie zal dan maar gaan. Daar zijn twee jongelingen in de spreekkamer, die een zeer vrijpostigen toon tegenover haar aanslaan, zulk een would-be-studentikoosen toon als door alle goede studenten voor door en door ploertig wordt gehouden. Maar als die twee - zóó zijn er, waren er althans! Zij hebben veel van Kareltje's ondeugendheden te verhalen en moeten daarover ds. Stins, en hem alleen spreken. Zij kwamen expresselijk er voor uit Utrecht - en dominé ziet zich gedrongen hun te woord te staan. Als hij - en zonder Leonie - in de spreekkamer komt, kruipt Karel, zijn zoon, onder de kanapé uit te voorschijn, waar hij zich verborgen hield zoolang Leonie er was. Zijn vader ziet hem toch niet. De man - ha, ha! - is blind. En nu wordt in tegenwoordigheid van den zoon door de twee anderen den vader een verhaal opgedischt van de groote moeilijkheden, waarin Karel te Utrecht zich bevindt, met geen ander doel dan om den ouden man - ha, ha! - een som gelds af te zetten,... den ouden, blinden man! - Het verder beloop doet niet ter zake. De wijze waarop door Leonie de goede uitslag
verijdeld wordt is niet onaardig gevonden. Maar genoeg heb ik meêgedeeld om - niet waar, door de mededeeling alleen? - mijn gevoelen te rechtvaardigen dat dit een door en door walgelijke scène is. Ik zou 't mij kunnen denken, dat niet dan eene zeer degelijke redeneering menig student er van zou kunnen terughouden om eene expeditie op touw te zetten, die zich ten doel zou stellen den heer Keller door gevoelige argumenten te bewijzen, dat dit geen studentengrappen zijn. Om die grap heb ik niet gelachen, en ik protesteer tegen de tee-
{==189==} {>>pagina-aanduiding<<}
kening van dergelijke tooneelen, die het schoonheidsgevoel zeer doen. Het hoofdstuk waarin deze episode voorkomt is getiteld: ‘Karel Stins voert een blijspel van Molière op’ - maar in ‘les fourberies de Scapin’ wordt - ja - Géronte bedrogen ten behoeve en met medeweten van zijn zoon, maar niet door den zoon zelven, en bovendien - Géronte is niet blind. Molière wist te goed dat dan het belachelijke zijn werking zou verliezen door het terugstootende, en ook al hadde Molière het niet geweten, Keller had het moeten weten. Al kan de heer Keller beweeren, dat deze scène naar het leven geteekend is, daaruit zou nog niet volgen dat hij haar mocht teekenen in een roman. Laat een zoon zijn vader bedriegen, des noods zijn blinden vader - natuurlijk behoeft een schrijver niet slechts personen op te voeren, met wie en met wier daden zijne lezers vrede kunnen hebben - maar zulk een gedrag moet gemotiveerd zijn. Zal het voldoende gemotiveerd wezen door de laaghartigheid van den persoon die het bedrijft, dan moet die laaghartigheid interessant genoeg zijn om geteekend te worden. Karel's laaghartigheid is dat niet. Eene laaghartigheid als de zijne is te plat voor een roman. En ook al wilde de heer Keller het platte, banale realisme in de kunst verdedigen en wat men noemt ‘de natuur teruggeven’ - dan nog
zou de vraag zijn of het niet onnatuur, eene bepaalde psychologische onmogelijkheid is, dat een zoon in koelen bloede, bij wijze van grap, zijn blinden vader bedriegt. Aan zulk een daad moet een leven voorafgaan dat eindigt in een vreesselijk, inwendig proces, en dat leven met dit proces, waardoor zulk een daad hem wordt afgeperst, moet ons mede geteekend worden. Wat in den roman voorafgaat deed ons niet genoeg kennis maken met Karel Stins, dan dat de schrijver ons kan verhinderen te denken, dat het hem om de bloote mededeeling van deze grap te doen was. Ik kan niet inzien dat die mededeeling door iets in den roman geboden werd. Zou de schrijver een en ander zelf niet gevoeld hebben als hij niet al te zeer ter loops dit boek had geschreven?
't Is niet dan met leedwezen dat ik den vinger leg op nog eene zeer bedenkelijke situatie. Zoo als gezegd is: Leonie is huishoudster bij ds. Stins. Wij vernemen - wij zien het niet - dat Karel's leven op den duur niet verbetert. Een der professoren komt den vader mededeelen, dat Karel's gedrag van zoodanigen aard is dat hij bedreigd wordt met een consilium abeundi,

{==190==} {>>pagina-aanduiding<<}
Deze laatste omstandigheid doet ons aan ongehoorde zonden van Karel Stins denken. Een consilium abeundi! Het zij zoo! Het gevolg van een en ander is dat Karel door zijn vader uit Utrecht wordt teruggeroepen, en de Wimpfensche pastorie moet gaan bewonen. In zijne baloorigheid toont hij daar voor iemand van zijn leeftijd en met zulk een academische loopbaan achter zich een vrij raadselachtige kwâjongens-natuur. Deze, gevoegd bij de geniepigheid en gluiperigheid die hem, zooals wij van vroeger weten, kenmerkt, boezemt ons bepaalden afkeer in van dezen jongman, die bij zijn weinig liefelijke hoedanigheid nog onbeduidend is in hooge mate. Tot onze bevreemding groeit uit hem een tamelijk bruikbaar wezen. Hoe dat geschiedt blijft nagenoeg voor ons verborgen. De heer Keller deelt het ons mede. Veel moet er toe bijgebracht hebben de omstandigheid, dat Karel zijn been breekt en in de stille weken waarin hij dientengevolge rust moet houden, gelegenheid tot nadenken heeft en tot kennismaking met de beminnelijke hoedanigheden van Leonie, die voor hem eene trouwe verpleegster is. Onderwijl staat deze Leonie eene groote verandering te wachten in hare betrekking tot ds. Stins en zijn zoon. De oude heer kan dat meisje niet meer missen. Hij heeft het voornemen Leonie tot zijne vrouw te maken, als hij van zijne blindheid zal genezen zijn, wat van 't welslagen der operatie aan zijne oogen mag verwacht worden. Niet hij zelf heeft het haar medegedeeld, maar Leonie is door haren vader ingelicht van die plannen. Zij blijft evenwel dezelfde in de pastorie. Maar onderwijl wordt ook Karel Stins op haar verliefd. Leonie heeft de keus of zij de vrouw van den dominé en Karels schoonmoeder, of de vrouw van Karel en dominé's schoondochter wil worden. Dat zij zich eenigermate gegeneerd gevoelt in die positie is niet te verwonderen, wel dat die positie niet meer haar hindert. Zeer kalm intusschen beredeneert zij het voor en tegen van een en ander.
Leonie toont een zoo dagelijksch plat karakter, dat men zich onpasselijk gevoelt bij het lezen van deze bladzijden. De heer Keller heeft in zijn ganschen roman geen enkele in gewonen zin onkiesche bladzijde geschreven. Toch - getuigt het van waar kiesch gevoel een meisje in zulk eene positie te plaatsen, een meisje dat anders nog al de lieveling des schrijvers is? En wanneer ook hierin de oude man weêr een mal figuur maakt - wat zal men tot deze dingen zeggen? Wat antwoorden op de vraag - hoe is 't mogelijk den lust te bezitten om

{==191==} {>>pagina-aanduiding<<}
dergelijks toestanden te beschrijven? Wie leest dergelijke zaken met genot?
Inderdaad iets verkwikkends levert. bij dergelijke bladzijden een roman niet op. Is het geheel en al het gevolg van subjectieve stemming als wij een boek verkwikkend noemen? Ieder boek is verkwikkend als een mensch er uit tot ons spreekt, en is dat in alle omstandigheden en in wat stemming wij het opnemen. Tot de boeken die men nog eens weder leest behoort deze roman niet. Daar is geen hart in dezen roman van Keller. Ik heb er behoefte aan te gelooven dat Keller dit boek geschreven heeft als een automaat. Van zijn leven is er niet in. Hij heeft er de valsche objectiviteit in gehuldigd, die de kunst moet dooden, omdat zij het leven doodt. Wir wissen von keiner Welt, als in Bezug auf den Menschen, zegt Goethe, en hij voegt er bij: wir wollen keine Kunst, als die ein Abdruck dieses Bezugs ist. Dat is Goethe's realisme. Keller is het aan zich zelven verplicht den indruk van dit boek weg te nemen door een ander. Aan wat ik boven een karaktertrek van Busken Huet's kritiek noemde ligt de waarheid ten grondslag, dat men uit het werk eens schrijvers - althans van een romanschrijver, mag besluiten tot zijn persoon. Wordt deze stelling op ‘van Huis’ toegepast - het kan voor den heer Keller niet vleiend zijn. Maar Gerard Keller heeft dit boek niet geschreven. Toen de letters op het papier kwamen was hij zelf niet dan nu en dan er bij. Hij heeft het zelf gevoeld. 't Is te lezen tusschen de regels van zijn voorwoord. Zijn kwaad geweten maakte hem zóó bescheiden en ontnam hem 't zelfvertrouwen, waarop hij recht heeft. Daarmeê is de mensch Keller gered, maar de zonde des kunstenaars blijft.

Zaandam, 17 Febr. '68.
J. van Loenen Martinet.
HET HUIS BELTON. Naar het Engelsch van Anth. Trollope, door Dr. M.P. Lindo. II deelen. Dordrecht, P.K. Braat, 1867. 576 blz. gr. 8vo. Prijs ƒ 5,70.
Ofschoon de Engelschen, dames vooral niet minder dan heeren, goed slag hebben van den zoogenoemden roman intime onderhoudend te maken, kan men toch op den duur het eenzelvige niet ontwijken, dat eindelijk verveelt als men onophoudelijk in the fashionable world in Engeland moet omdoolen. Men kan juist niet zeggen, dat het ‘Huis Belton’ tot de emineerende producten der romantische literatuur behoort, - maar

{==192==} {>>pagina-aanduiding<<}
men leest het tweetal deelen met genoegen, en dit is niet genoeg in onzen tijd, overstroomd van zulke verhalen, die geen hooger eischen bevredigen kunnen dan op gelijke lijn te worden geplaatst met menschen, welker gezelschap wel zoo magtig belangwekkend niet is, maar die toch eenige afleiding geven van inspanning en bezigheid.
't Is mij niet regt helder wat bedoeld wordt met D. I, bladz. 145: ‘Wat zou een predikant bij zulk eene gelegenheid zeggen, als het voorwerp zijner belangstelling zijn aanbod weigerde, met de opmerking, dat het oogenblik niet geschikt scheen voor het gebed, en bovendien, dat men gaarne vooraf weten zou, welk het onderwerp zou zijn van het voorgestelde gebed, aangenomen dat men zich op dat tijdstip in de daarvoor gewenschte stemming kan brengen? De predikant zou denken, dat hij, die weigerde zonder redenen op te geven, een aterling was.’ Voorts: ‘gierig’ (D. II, bladz. 37) moest zijn: inhalig. Beide zijn niet hetzelfde. Eene vrouw van ‘verheven aard’ - van fieren geest -, ald. bladz. 65, en: ‘een briefje in de hand kneuteren, ald. bladz. 223, zijn vlekjes in .... eene vertaling, gelijk men die van dr. Lindo eischen kan.
v.O.
EEN WOLF ONDER DE SCHAPEN. Een verhaal uit Bourgondië, door Amalia B. Edwards, Schrijfster van Vijftig duizend Pond Sterling. Uit het Engelsch door Mevr. van Westhreene. II Deelen. Amsterdam, P.N. van Kampen, 1867. 522 blz. gr. 8vo. Prijs ƒ 4,80.
De schrijfster: die van ‘50,000 pd. st.’; de vertaalster: mevr. van Westhreene; de uitgever: van Kampen - inderdaad drie namen van ‘goeden klank’, zoo als men het tegenwoordig op zijn Duitsch noemt. Dit verhaal, in zoover ‘uit Bourgondië’ als het gelegd wordt in den mond eener dame, die in Bourgondië als gouvernante geplaatst is, behelst de geschiedenis van iemand, die, na zich aan allerlei misdaden te hebben schuldig gemaakt, zich ten slotte tot predikant opwerpt, aldus eenigen tijd als ‘wolf onder de schapen’ leeft, totdat, vooral door zekeren oom Alexander, een ruwe diamant maar van het edelste water, de boosdoener en huichelaar ontmaskerd en gestraft wordt. Het oogenblik waarop uitkomt wat en wie Hamel is en zijne verloofde dientengevolge in onmagt valt, wordt voorgesteld op eene steendrukplaat, het eenige, maar dan ook zéér leelijke in dit onderhoudend geschreven, zeer goed vertaald en net uitgevoerd werk.

{==193==} {>>pagina-aanduiding<<}
Het onderwerp schijnt niet zeer aanlokkelijk, maar daar ‘de draden van dit levensdrama’ zeer kunstig ‘in elkander gedraaid zijn’ (D. I, bl. 203) en de misdrijven van den hoofdpersoon doorweven zijn met meer aangename tafereelen, durf ik den roman eenen goeden opgang beloven.
v.O.
DE FAMILIE VAN ULVENHOUT. Door Mr. A.H. Verster. Arnhem, D.A. Thieme, 1867. (Guldens-editie No. 70).
‘Een voorbericht, dat meer van een nabetrachting heeft’, brengt den lezer al aanstonds op de hoogte der strekking van dit verhaal. Zij is dit, dat men in de opvoeding verder komt met zachtzinnige leiding dan met harde tucht en onbuigzame gestrengheid - een regel, waarvan de waarheid ook door hen wordt toegestemd, die hem niet volgen omdat zij beweren hun kinderen niet met goedheid te kunnen leiden, daar deze er niet vatbaar voor zijn. Door dat nabetrachtend voorbericht intusschen heeft de schrijver zelf ons, zijne lezers, op het oogpunt gewezen, waaruit hij zijnen roman wenscht beschouwd en beoordeeld te zien, maar ik heb tot mijn leedwezen geen bevredigend antwoord kunnen vinden op de vraag, in hoever het hem gelukt is aan zijn eigen programma te beantwoorden. Dat een meisje, alleen overgegeven aan de leiding van een in de dingen des dagelijkschen levens gansch onervaren vader, een stroeven kamergeleerde, - dat zulk een meisje reeds op haar zeventiende jaar een onecht kind krijgt, kan ik mij begrijpen, des noods ook al ligt zij nog school. Maar die harde vader was reeds lang dood, toen zij, minder door de stroeve hardheid dan door de onmenschkundige achteloosheid van eenen ouderen broeder, een dagreis ver, naar Chaudfontaine gezonden en aldaar besteed, uit zucht naar weelde en pronk de bijzit wordt van eenen rijken Engelschman en - gelijk de schrijver half doet doorschemeren - tegelijk ook van diens secretaris, die later het afleggertje van zijnen schandelijk door hem bestolen heer, en tevens dat van hemzelven, huwt; welk kostelijk echtpaar, na eenen rijken Russischen prins, die voor mevrouw nog al wat over had, op eene schandelijk fielterige wijze opgeligt te hebben, naar Italië vertrekt, waar mijnheer, na door een paar duels de eer van zijn huwelijk gewroken te hebben, tot

{==194==} {>>pagina-aanduiding<<}
het besluit komt om mevrouw eenvoudig haren gang te laten gaan en zelf zijn troost bij de flesch te zoeken. Toen de boel op begon te raken, zetten zij zich metterwoon te 's Gravenhage neder, en wie lust heeft om zich aan hoog en valsch spelen te wagen of door de vrouw des huizes aangehaald en geplukt te worden, kan er teregt. Maar de kruik gaat zoolang te water, totdat zij breekt. Hij neemt de vlugt, zij sterft ten huize van eenen bakker te Rijswijk, bijgestaan door hare dochter, die ten huize van haren oom was opgevoed, maar door de moeder opgeëischt, het huis van deze verliet en eene plaats als gouvernante zocht en verkreeg, toen zij bemerkte bij welk echtpaar zij verzeild was. Zij komt als gouvernante bij den man, die later bleek haar vader te zijn, - zoodat het niet ontbreekt aan verwikkelingen en ontknoopingen, waarvan wel de goed afgerichte neus van den geoefenden romanlezer wat vroeg de lucht krijgt, maar aan welke het onderhoudende element in geenen deele ontbreekt. Bovendien verdient de schrijver onze warme hulde voor de hoogst kiesche wijze, op welke hij de geschiedenis der liederlijkheden van Marie Ulvenhout eigenlijk minder verhaalt dan aanduidde. Immers, niets anders zou ieder die hem kent van den schrijver verwachten. Blijkbaar schetst hij het kwaad zoodanig, dat zonder zedeles of toepassing, het morele beginsel uitkomt.
Maar het is eene andere vraag - ik duidde haar boven reeds aan - in hoever zulke eene geschiedenis beantwoordt aan de beoogde strekking. Immers, de zedelooze levenswandel dier vrouw is in geenen deele het uitvloeisel van eene liefdelooze, harde opvoeding. ‘Zij werd verzocht omdat zij door hare eigene begeerlijkheid verzocht werd’, zou de apostel Jacobus van haar gezegd hebben. Haar voorbeeld bewijst niet wat de schrijver het wil doen bewijzen, en weinig verzoent haar treurig uiteinde met eene vrouw, die met stervende lippen spreekt: ‘Lang kan het niet meer met mij duren. Het is waarde genoten.’ Hadde Marie verkeerd in den toestand van ‘Nanny’ in de bekende romance van Haug, die eerst door hare zuster, toen door haren broeder, vervolgens zelfs door haren vader werd weggejaagd, omdat zij haren pligt in 't groenend dal vergeten en in het akelig winterunr een knaapje het leven geschonken hebbende, raad noch uitkomst wist; en hadde onze schrijver haar de mede-
{==195==} {>>pagina-aanduiding<<}
lijdende moeder bij Haug onthouden, maar meêdoogenloos de wijde wereld ingezonden, dan zou de ‘tendenz’ van den roman tot zijn recht komen.
Tegenover haar plaatst de schrijver niet ééne waarlijk achting-waardige figuur. Mevrouw van Ulvenhout en van Deel zijn te zeer bij-personen. Overigens: Anna is, hare niet overal gepaste fierheid daargelaten, te zeer passief om eene hoofdfiguur te kunnen heeten; zij komt eigenlijk nergens in omstandigheden, in welke eene ware deugzaamheid uitkomt. Zooals zij hare pleegmoeder en tante verlaat, bezit zij weinig karakter, - iets dat ik haar in hare omstandigheden en op hare jaren volstrekt niet kwalijk neem, maar wijziging in de omstandigheden had de romanschrijver in zijne hand.
Ik betrap den auteur op onwaarschijnlijkheden, ja op bepaalde onmogelijkheden. Professoren als die, bij wien David van Ulvenhout raad en voorlichting zoekt, zijn geen figuren, maar persiflages; op die bladzijden is, mag ik mij van deze nieuwerwetsche uitdrukking bedienen, de smaakvolle romanschrijver in den geestigen teekenaar opgegaan.
Tot de onmogelijkheden behoort het volgende. Uit bladz. 242 blijkt, dat het gesprek tusschen mr. van Deel en zijne vrouw in 1866 of 1867 heeft plaats gehad. Anna was toen voor 't minst 18 jaar oud. Bijgevolg was het in 1849 of daaromtrent, dat ds. van Ulvenhout en zijn zoon David het te kwaad hebben met de moderne theologie. De moderne theologie en - de crinolines, voor nu omtrent 20 jaren! Verster zal zeker den anachronismus dadelijk toestemmen.
Onmogelijk is het wel niet, maar toch zeer onwaarschijnlijk, dat vermogende menschen, te Rotterdam woonachtig, eene gouvernante, te 's Gravenhage woonachtig, zullen aannemen zonder informatie, zonder haar eens te gaan zien of, des noods onder aanbod van reiskosten-vergoeding, haar op een kijkje de ¾ u. sporens te laten afleggen. 't Is te verwonderen, dat de schrijver niet gezien heeft, hoe ‘romantisch’ een knoop voor zijne hand lag, als hij van Deel naar van Ulvenhout had gezonden om informatie!
Dat ‘bejegenen’ voor ‘ontmoeten’ (bladz. 31) een leelijke germanismus is, zij slechts ‘pro memorie’ opgemerkt.
't Spijt mij, dat reeensents-pligtgevoel mij het bovenstaande

{==196==} {>>pagina-aanduiding<<}
in de pen legde. Ik zou het eenvoudig achterhouden, indien ik niet tusschen de regels van dit deel der Guldens-editie las, dat Verster even bekwaam is om de pen te voeren als het teekenstift. Als teekenaar munt hij sedert lang uit, als romanschrijver kan hij bij voortgaande oefening insgelijks uitmunten.

H.M.C. van Oosterzee.
PAUS GANGANELLI CLEMENS XIV, ZIJN TIJD EN ZIJNE OMGEVING. Naar 't Hoogduitsch van Karl Frenzel, 3 deelen 8vo. Leyden, de Breuk en Smits, 1866. Prijs ƒ 7,20.
Deze historische roman durven wij gerust het lezende publiek aanbevelen. Reeds de naam van den geachten schrijver alléén belooft iets goeds en strekt ten waarborg, dat de tijd aan het doorbladeren van dit werk gewijd, aangenaam zal worden doorgebragt. De toenmalige toestand en politiek der Catholieke kerk, het verval, de oorzaken der vernietiging en eindelijk de vernietiging der Jesuiten-orde, zijn er naar waarheid in geschetst. De karakters zijn over het algemeen uitmuntend volgehouden, en vooral die van den markies Minardi, het duistere en geheimzinnige werktuig der Jesuiten-orde van den graaf Waldburg, den vrolijken, ongeloovigen wijsgeerigen, maar opregten Duitschen edelman en van Reinhold, den diepzinnigen en solieden kunstenaar, zijn goed bewerkt. Het diepe lijden, de edele hoedanigheden van den grijzen Ganganelli, de tweestrijd in de ziel der gravin van Solms, de wanhopige gewetensfolteringen der diep schuldige vorstin Odescalchi, heeft de schrijver zoo naar waarheid en met zoo levendige kleuren geschilderd, dat zelfs de oppervlakkigste lezer zich als het ware in hunne toestanden verplaatst ziet. De intrigue is eenvoudig, en verre van de onduidelijke ingewikkeldheid, welke door een onverklaarbaren wansmaak thans zoo algemeen schijnt, volgt het verhaal den natuurlijken loop der gebeurtenissen.
Eene overzetting blijft altijd beneden het origineel, woord-spelingen, taaleigen, uitdrukkingen zijn nimmer volkomen weêr te geven; maar ieder die dit werk in handen neemt zal ons toestemmen, dat de vertaler de eigenaardige moeijelijkheden aan de overzetting uit het Hoogduitsch verbonden, meesterlijk te boven is gekomen, en het niet Duitsch lezend publiek in ons vaderland, een wezentlijke dienst bewezen heeft.
S.






{==197==} {>>pagina-aanduiding<<}

II. Godgeleerdheid.

EEN TWEETAL GELEGENHEIDSPREEKEN, door S.G. Geertsema Beckeringh, Predikant te Cats. Groningen, P. van Zweeden, 1866. Prijs ƒ 0,40.



OUD OF NIEUW? Toespraak van Dr. W. Scheffer, ter bevestiging van Ds. A.J. Molenaar als Predikant bij de Hervormde gemeente te Leiden, op Zondag, 4 November 1866. Leiden, S.C. van Doesburgh, 1866. Prijs ƒ 0,20.



NEÊRLANDS KANSEL. Preekbundels. Tiental Leerredenen door Dr. G. van Gorkom, Predikant te Leiden. Arnhem, D.A. Thieme, 1866. Prijs ƒ 1,50.



LEERREDENEN van J.J. Metzlar, in leven buitengewoon Hoogleeraar en Predikant te Deventer. Deventer, A. Ter Gunne, 1868. Prijs ƒ 1,50. - Met portret ƒ 1,90.



VOORLEZINGEN van J.J. Metzlar, in leven buitengewoon Hoogleeraar en Predikant te Deventer. Deventer, A. Ter Gunne, 1868. Prijs ƒ 1,80.
Hoewel de gelegenheidspreeken van ds. Geertsema Beckeringh, de toespraak van dr. Scheffer en het tiental leerredenen van dr. van Gorkom later in dit tijdschrift worden aangekondigd dan de redactie gewenscht had, en zij haren weg reeds gevonden hebben bij het lezende publiek, is het voorzeker niet te laat om er de aandacht op te vestigen van degenen, die ze nog niet kennen. Misschien komt ook eene en andere opmerking, waartoe zij aanleiding geven, nu niet minder te stade, dan voor een jaar.

No. 1. Het Tweetal gelegenheidspreeken van ds. Geertsema Beckeringh bestaat uit de rede, waarmeê hij 12 November 1865 zijne intrede deed in de gemeente te Cats, in Zeeland, en uit eene rede ter bevestiging van lidmaten aldaar, gehonden 8 April 1866.
De intreêrede heeft tot tekst 1 Kon. XIX: 11, 12, waar de theophanie, (volgens den schrijver, in een droom) aan Elia te beurt gevallen, verhaald wordt; tot onderwerp: De geest, waarin het Evangelie moet worden verkondigd en aangehoord. Zij doet den spreker kennen als iemand, die met lust en liefde de Evangeliebediening aanvaardt, die, ter bevordering van een echt christelijk leven, met bezadigden ijver in de gemeente wil werkzaam zijn, en de heilige roeping gevoelt, om niet minder door zijn wandel en voorbeeld, dan door zijne prediking en zijn onderwijs te leeren en te stichten.
Dat men deze preek, nadat men haar gehoord had, ook nog

{==198==} {>>pagina-aanduiding<<}
wenschte te lezen, verwondert ons niet. Zij ademt een gemoedelijken en tevens frisschen godsdienstigen geest, een geest van heiligen ernst met liefde vereenigd, van mildheid tevens en onbekrompenheid jegens andersdenkenden, die den echten leerling van Jezus, ook als prediker van zijn evangelie kenmerkt en hem den toegang tot het hart van velen opent.
Tot staving van dit gezegde dient de geheele preek, vooral deze zeer kenmerkende pericope, die wij opzettelijk mededeelen en waarin wij onderstrepen. ‘Wat houdt dit denkbeeld (dat God liefde is) in voor den leeraar? Dit, dat hij, wil hij waarlijk een dienstknecht Gods zijn en den wil van God volbrengen, in den geest der liefde moet werkzaam zijn. Alle liefdeloosheid zij hem vreemd. Hij stoote niemand van zich af, maar zoeke allen aan zich te verbinden. Hij veroordeele of verachte niemand, die andere begrippen toegedaan is, en derhalve meent God op eene andere wijze beter te kunnen dienen. Want niet in het deelen zijner denkbeelden (niet daarin, dat men in zijne denkbeelden deelt), hoe wenschelijk anders ook, moet in de eerste plaats het ideaal van den Evangelieverkondiger gezocht worden, maar hierin, dat de gemeente steeds meer vervuld worde van een zich in liefde openbarend echt christelijk leven. De prediker, die in zijne gemeente geestelijk leven vermag te verwekken, staat, mijns inziens, hooger, dan hij, die haar slechts met verstandsbegrippen kan doen instemmen.
Wil dit zeggen, dat de Evangeliedienaar geen eigen overtuiging mag hebben, althans niet mag uitspreken, uit vrees van andersdenkenden daardoor te kwetsen? Indien dit zoo ware, G.H., geloof mij, ik zou in deze ure niet voor u staan, daar ik niet zou wenschen eene betrekking te vervullen, die mij dwong niet mij zelf te zijn. Met lust en liefde echter aanvaard ik deze betrekking, omdat, naar mijn innigste overtuiging, de Evangeliedienaar tot de gemeente moet brengen waarheid en niets dan waarheid, waarheid van dien aard, dat het haar goed is ze te hooren, ze te bewaren in haar harte, ze toe te passen in haar dagelijksch leven. Mijns inziens past verloochening van eigen beginselen den waren Evangeliedienaar evenmin, als vooropzetting van eigen meening. Hij spreke en handele zóó, dat daardoor het koninkrijk Gods kome in de harten van hen, die aan zijne zorg zijn toevertrouwd. Wat volgens zijn beste weten daartoe dienen kan, spreke hij onverholen en onverbloemd uit, zonder zich door menschenvrees of wereldsche overleggingen te laten terughouden.

{==199==} {>>pagina-aanduiding<<}
Zoo daar meeningen zijn, die der uitbreiding van het koninkrijk Gods in den weg staan, hij bestrijde ze met kracht en nadruk, maar tevens met ernst en bezadigdheid, en verlieze daarbij de liefde niet uit het oog. Hij waarschuwe en strijde tegen de zonde. Maar ook deze strijd zij door liefde gekenmerkt. Met voorkomende liefde kome hij allen te gemoet. Hij zij zich steeds bewust, dat hij alleen nadeelige beginselen en handelingen mag bestrijden, maar dat zijn strijd nooit of te nimmer een persoonlijk karakter mag dragen.’
In deze woorden liggen de ware en onbekrompene beginselen der Evangeliebediening uitgedrukt, zooals die vooral ook in dezen moeilijken tijd gevorderd worden. Niet minder in deze: ‘Men kan bij elk leerbegrip, ook bij de meest strijdige, zalig worden; maar rampzalig ieder, die in een leerbegrip en niet in het leven de zaligheid zoekt. Zoo de rechtzinnige in zijn leven een rechten zin openbaart; zoo de vrijzinnige zich evenzeer vrij houdt van zonde als van vooroordeel en dwaling - het zal beiden goed zijn. Slechts dáár is godsdienst vruchtbaar voor het leven, waar, onafhankelijk van de richting, die men is toegedaan, het woord van Jezus ter harte genomen wordt: Niet een iegelijk, die zegt: Heere, Heere! zal ingaan in het koninkrijk der hemelen, maar die daar doet den wil des Vaders, die in de hemelen is.’ Veel van hetgeen er voor en na door heele en halve Orthodoxen tegen de predikers, die van de nieuwe richting zijn, wordt ingebracht, en de verdenking, die omtrent hen bestaat en ijverig gevoed wordt, vindt in zulke woorden eene krachtige en afdoende tegenspraak; en hoe meer de handelwijze des Evangeliedienaars bevonden wordt met deze woorden in overeenstemming te zijn, des te meer zal de verdenking wijken, de tegenspraak van onwaarheid overtuigd en het verzet van kracht beroofd worden. De boom wordt gekend aan zijne vrucht; en met de verwachting, die we ook daaromtrent aangaande den heer G.B. voeden, twijfelen we niet, of de uitgave van deze preeken, zal, zooals hij 't zelf uitdrukt, ‘iets toebrengen tot vermindering van het wantrouwen, dat nog bij zoovelen ten opzichte der moderne richting heerscht.’
Over de bevestigingsrede kunnen we nu kort zijn. Zij heeft tot tekst Ps. CXXI, een lied des vertrouwens, en strekt om ‘tot een zoodanig vertrouwen op God op te wekken dat reinigend en heiligend op het leven inwerkt.’ En dat juist zoodanig vertrouwen ook voor den belijder van Jezus het allervoor-
{==200==} {>>pagina-aanduiding<<}
naamste is, en 't meest aan de heilige en menschlievende en godverheerlijkende bedoeling van Jezus zelven beantwoordt, lijdt wel geen twijfel.
Aanmerkingen op taal en stijl en compositie houden we terug. De Evangelieprediker, die zijne roeping verstaat en met lust en ijver voor haar vervuld is, rust niet, voordat hij ‘gouden appelen op zilveren schalen,’ ook aan de eenvoudige landgemeente kan aanbieden, overtuigd, dat het aesthetisch gevoel ook bij den weinig ontwikkelden mensch onafscheidelijk is van het religieuze. Maar ook met het oog op dien toeleg en dat streven van den waarlijk ijverigen Evangelieprediker, hebben we de gemeente van Cats van den aanvang af met haren nieuwen leeraar geluk gewenscht, en gaven we gaarne een meer uitvoerig verslag van zijn eersten kanselarbeid in haar midden.

No. 2. De Toespraak van dr. W. Scheffer ter bevestiging van ds. A.J. Molenaar als predikant bij de hervormde gemeente te Leiden, gehouden den 4den November 1866, heeft tot tekst Luc. V: 39: En niemand, die ouden (wijn) drinkt, begeert terstond nieuwen, want hij zegt: de oude is beter. Zij heeft tot opschrift: Oud of nieuw? en strekt van het begin tot het einde ten betooge, dat het oude naast het nieuwe in dezelfde gemeente ongehinderd kan bestaan, en dat het oude door de voorstanders van het nieuwe ten volle kan gewaardeerd worden.
Dr. Scheffer is met hart en ziel der nieuwe richting toegedaan, en desniettemin, of liever juist daarom leidt hij van ganscher harte eenen man bij de Leidsche gemeente in, die een verklaarde voorstander der kerkelijke orthodoxie en juist daarom door een ‘overwegend liberalen’ kerkeraad beroepen is. Vraagt men, hoe dat met een oprecht geweten, mogelijk is? het antwoord ligt voor de hand. De moderne predikant is overtuigd, dat de godsdienstige denkbeelden der gemeenteleden, in verband met hunne verschillende ontwikkeling en vatbaarheid, uit den aard der zaak zeer verschillend zijn, en dat, ten gevolge daarvan hunne godsdienstige behoeften ver uiteenloopen. Dienovereenkomstig erkent hij niet alleen het wenschelijke voor allen, maar ook het recht van allen om, zoo mogelijk, in het bezit gesteld te worden van eene prediking, die met hunne denkbeelden en behoeften overeenkomt en voor hunne vatbaarheid berekend is. In deze overtuiging, en in haar alleen, ontspringt de bron der ware libera-
{==201==} {>>pagina-aanduiding<<}
liteit, der waarachtige, rationeele verdraagzaamheid. Zoo zegt dr. Scheffer dan ook: ‘De houding, die orthodoxen en liberalen, in den geest van Jezus, jegens elkander hebben aan te nemen, zoolang zij op elkanders eerlijkheid en oprechtheid vertrouwen kunnen, is deze: dat zij niet elkander dulden, omdat zij niet anders kunnen, maar dat zij elkanders recht van bestaan erkennen, evenals Jezus de beteekenis van het jodendom erkende voor elk eerlijk en oprecht jodenhart. Wie dat recht erkent en in dien zin handelt, die is de echte liberaal, al ware hij overorthodox in zijne belijdenis. - Wie onverdraagzaamheid wil, behoort in eene christelijke gemeente niet te huis, daar hij zich zelden met zijne gezindheid buiten de grensscheiding des godsdienstigen levens plaatst.’ En tot de gemeente zegt hij: ‘Boven alle richtingen staat de heilige Christusgeest. Dat daarom niemand de hoofdzaak uit het oog verlieze. Zijn wij allen als ranken den wijnstok
des levens ingeplant, zoodat wij, van den geest der waarheid, heiligheid en liefde doortrokken, vruchten voortbrengen, die onzen hemelschen Vader verheerlijken!’
Heeft de gemeente deze kalme, bezadigde en vredelievende toespraak met welgevallen aangehoord, en is, naar de bedoeling des sprekers, ook in hare orthodoxe leden de waarlijk milde en onbekrompene geest van Jezus er door opgewekt, de geest der liefde, die in waarheid leert ‘te leven en te laten leven’, dan heeft de spreker een edel doel bereikt, en zal de Leidsche gemeente, gelijk zij doet in hare Evangeliedienaren, zoo ook in hare leden te aanschouwen geven, dat op godsdienstig gebied de meest tegenstrijdige richtingen nevens elkander in vrede kunnen bestaan en onderling ijveren om de beste gaven: geloof, hoop en liefde.

No. 3. Het Tiental Leerredenen van dr. G. van Gorkom, dat den negenden bundel van Neêrlands Kansel uitmaakt, is het product van een edelen en rijken geest, en onderscheidt zich door eigenaardige zeggenskracht. Reeds de onderwerpen trekken de aandacht en wekken meest allen bijzondere belangstelling 1); en aan de wijze, waarop deze onderwerpen behandeld worden, ontleent

{==202==} {>>pagina-aanduiding<<}
dit geheele Tiental voor verstand en hart, voor geest en gemoed en leven eene geheel eigene waarde. De tekst maakt geen bloot figuur, maar is de grondslag der preek, hoewel hij niet slaafsch gevolgd, maar vrij gebruikt wordt; de gang van denkbeelden is, ook zonder veelvuldige splitsing in deelen en onderdeelen, gemakkelijk te volgen; de ontwikkeling van gedachten is helder; het betoog onderhoudend, zelfs boeijend door menige verrassende opmerking en fijnen geestigen trek, door echten humor, die nu en dan een glimlach om de lippen lokt en te gelijk den geest vervult met heilige gedachten. Inderdaad, men mag dezen bundel voor een der schoonste houden van ‘Neêrlands Kansel’. En zijn er, die nog twijfelen, of ook de nieuwe richting predikers heeft, die met helderheid van denkbeelden gemoedelijken ernst en innige vroomheid paren en krachtig weten te werken op verstand en hart beide, zoodat er waarachtige stichting wordt teweeg gebracht, daardoor vooral, dat de geest gevoed wordt met gezond en krachtig voedsel, die mogen deze preeken ter hand nemen. Wij durven ons verzekerd houden, dat niemand, wien het om eenvoudige waarheid, om helder geloof, om ongeveinsde godsvrucht, om christelijke deugd, in één woord, wien het om de eenvoudige, reine, geestelijke godsdienst van Jezus te doen is, den bundel zal ter zijde leggen zonder hem ten einde toe door te lezen, en hem dan niet zal neêrleggen, om hem te laten liggen, maar om hem gedurig weêr op te nemen. Wij achten het vertrek van ds. van Gorkom uit Leiden naar Amsterdam voor de gemeente van Leiden een zeer groot verlies; voor die van Amsterdam een groote winst.

No. 4. Omtrent de Leerredenen van J.J. Metzlar zeggen de bezorgers der uitgave in de voorrede: ‘Toen Johan Jacob Metzlar den 22sten Januari van dit jaar was overleden, werd door velen zijner vrienden het verlangen kenbaar gemaakt, dat eenige leerredenen van hem mochten worden uitgegeven. Zij wenschten een blijvend aandenken aan den man, dien zij zoo dikwerf met stichting hadden gehoord, dien allen hadden liefgehad en geacht.’ En omtrent Metzlar zelven getuigen ze o.a. het volgende: ‘Hij heeft ruimschoots mogen deelen in der menschen achting en liefde. En hoe kon dit ook anders? Hij bezat den waren eenvoud, die den weg baant tot de harten en gemakkelijkheid geeft in den omgang. Zijne belangstelling was oprecht en groot

{==203==} {>>pagina-aanduiding<<}
zijn gevoel voor anderen was teeder en fijn, zijne bescheidenheid waardig en aantrekkelijk. Wie Metzlar heeft gekend, herinnert zich, hoe zijne woorden, zijne juiste opmerkingen getuigenis aflegden van een rijken geest, een scherp vernuft en een diepe menschenkennis. Hij bezat dien waren humor, die zoo zelden wordt aangetroffen, dien weemoedig blijden zin, die de scherpe tegenstellingen in het leven opmerkt en begrijpt, van wat verheugen en bedroeven kan, van wat terneêrdrukt en verheft.’
Inderdaad, een schoone getuigenis, waarbij dan nog de wensch, of wel de verwachting wordt uitgesproken, dat ‘zijne woorden van hem mogen blijven spreken, ook nadat hij is gestorven, en hem mogen doen kennen, zooals hij door allen werd bemind, als een vroom man, een kind van God.’
Dat in deze lofspraak niet te veel gezegd noch iets overdrevens is, zullen allen terstond met ons erkennen, die den voortreffelijken man meer van nabij gekend hebben; en wie hem persoonlijk niet gekend hebben, zullen zich gemakkelijk van de waarheid dezer lofspraak overtuigen, zoodra ze deze Leerredenen en Voorlezingen ter hand nemen.
Wat toch de Leerredenen van M. betreft, deze zijn, evenals de man zelf was, eenvoudig, maar belangrijk van inhoud en rijk aan gedachten, aan de werkelijkheid ontleend en tot haar teruggebracht; doorgaans kort, zoo van stijl, als van omvang; aangenaam om te lezen, gemakkelijk te verstaan, in waarheid leerzaam en stichtelijk van het begin tot het einde. In de onderwerpen is veel verscheidenheid 1), in de bewerking eene zeer geregelde streng logische orde; de toon is ernstig en kalm, zonder stoute verheffing, maar ook zonder eenigen bombast; geheel de inhoud vrij van al wat naar dogmatisme zweemt, en dus ook vrij van christologischen ballast, die menige preek voor velen in den tegenwoordigen tijd van zuivering volstrekt ‘ungeniessbar’ maakt. Metzlar was een prediker van het koninkrijk Gods

{==204==} {>>pagina-aanduiding<<}
en zijne gerechtigheid in den geest van Jezus. Hoewel geen verklaard voorstander van alles, wat de nieuwe richting voortbrengt, maar eclecticus in den edelen zin des woords, was het hem om de godsdienst van Jezus te doen. Daarvan dragen al deze leerredenen het karakter, en als zoodanig zullen ze zijne gedachtenis in eere houden, en zal hij ook door haar blijven voortwerken aan het groote doel der ware en eenvoudige evangelieprediking.

Van de Voorlezingen kunnen wij ons gemakkelijk voorstellen, dat ze in de Nutsvergaderingen, waarin ze gehouden zijn, bij de eigen voordracht van den schrijver, met genot zijn aangehoord. Ook de lectuur is aangenaam en onderhoudend, zoowel door de belangrijkheid der onderwerpen 1), als door vele geestvolle en verrassende opmerkingen en menigen humoristischen trek.
Beide bundels, zoowel die der Leerredenen als die der Voorlezingen, zijn, ook door netheid van uitgave, alleszins geschikt, om de gedachtenis van den auteur op eene waardige wijze levendig te houden, waartoe ook het welgelijkend portret van den schrijver niet weinig zal bijdragen. Zij zullen, gelijk we vertrouwen, niet alleen in de verschillende gemeenten, waarin M. leefde en werkzaam was en zijn vriendelijk licht verspreidde, maar ook daarbuiten vele lezers vinden.
Mij was de gelegenheid aangenaam, om door dit verslag hulde te brengen aan de verdiensten van een man, dien ik jaren lang heb gekend en liefgehad, en wien ik altijd mijn onverdeelde hoogachting heb kunnen schenken.

Groningen, Januarij 1868.
W. Muurling.
TER GEDACHTENIS. Toespraken tot de hervormde gemeente te Leeuwarden, door P.H. Hugenholtz Jr. Leeuwarden, Hugo Suringar, 1866. 151 blz. Prijs ƒ 1,40.
In het voorjaar van 1866 verliet de heer P.H. Hugenholtz Jr. de stad Leeuwarden, waar hij eenige jaren als predikant was werkzaam geweest, voor den ongetwijfeld veel ruimeren en schijnbaar althans veel grootscher werkkring, dien Amsterdam

{==205==} {>>pagina-aanduiding<<}
hem in de beroeping als predikant der hoofdstad had aangeboden. Bij het verlaten der provinciale hoofdstad, moest er van vele vrienden een afscheid worden genomen. Scheidende vrienden plegen gaarne elkander een stoffelijk blijk hunner achting en liefde te geven. Zij kiezen er bij voorkenr zulk een uit, waardoor het eigenaardige van den vriendschapsband, die hen vereenigde, op eenigerlei wijze wordt uitgedrukt. Ook geldt hier de regel: men geeft van hetgeen men heeft. Dienovereenkomstig besloot de heer Hugenholtz aan zijne Leeuwarder vrienden een zestal zijner godsdienstige toespraken te schenken, die hij vroeger als hun predikant, had gehouden. Voor de ten uitvoerlegging van dit besluit, moest een uitgever de behulpzame hand bieden, want ‘de vrienden en vriendinnen’ waren te talrijk, om hen met eenige afschriften tevreden te kunnen stellen. De heer Hugo Suringar nam de uitgave van het bundeltje op zich en zorgde voor een nette uitvoering op stevig, hoewel niet fraai papier.
Ter gedachtenis was dit bundeltje preken verschenen; Ter gedachtenis klonk dus zeer eigenaardig de titel. De aanleiding tot de uitgave moest, naar des schrijvers wensch, het oogpunt bepalen, waaruit men zijn arbeid heeft te beschouwen. ‘Niet als modellen van kanselwelsprekendheid geef ik ze,’ zegt hij in zijn woord tot opdragt dezer toespraken aan zijne Leeuwarder vrienden en vriendinnen, ‘maar als een gedachtenis voor hen, die door lezing van het gehoorde woord, vroeger ontvangen indrukken wenschen te verlevendigen.’ Een model van kanselwelsprekenheid zegt ook al heel veel; maar dat toch velen van deze ‘modellen,’ die zoo niet heeten willen, kunnen leeren, is zeker. En dat zij den toets der vergelijking met de meesten der besten harer zusters van gelijken leeftijd gerust kunnen doorstaan, is dunkt mij ook boven redelijken twijfel verheven. Waar juist de ‘modellen’ te vinden zijn, zou ik niet kunnen zeggen.
Proeven zijner kanselwelsprekendheid geeft Hugenholtz ons hier. Natuurlijk slechts zwakke proeven; want veel van zijne kanselkracht gaat verloren, als men zijne woorden alleen met de oogen en niet tevens met de ooren opvangt. De voortreffelijkst gevoerde pen kan stem en voordragt niet vergoeden. Beoordeelen kan men als lezer alleen den inhoud der toespraken, niet geheel den indruk, dien zij maakten en wederom zouden

{==206==} {>>pagina-aanduiding<<}
kunnen maken, indien zij in het levende woord werden herschapen. Iets anders is het met hem, die den spreker meermalen met ingenomenheid hoorde. Voor hem krijgen vele woorden eigenaardige klanken. Hij gevoelt zich welligt medegesleept, waar een ander doodbedaard voortleest. Hij wordt welligt gesticht, waar die ander koud blijft tot op het vriespunt der onverschilligheid.
Daar zijn vele zoogenaamde godsdienstige toespraken, waarmede sommigen hoog wegloopen, maar die anderen - waarlijk niet uit partijzucht of onverdraagzaamheid - volkomen onbeduidend toeschijnen. Die anderen hadden dan gewoonlijk nog nooit de gelegenheid om het ‘talent’ dier gevierde redenaars te bewonderen, of zij waren bij die gelegenheid niet tot bewondering kunnen komen. Zoo iets zal ten opzigte van den heer Hugenholtz niet ligt plaats vinden. Zijne toespraken mogen in waarde winnen voor hen, die hem kennen en meermalen van den kansel hoorden. Zij zullen anderen, die dit genoegen geheel of ten deele misten, niet onbeduidend toeschijnen. Want haar inhoud is degelijk. 't Zijn geen ‘praatjes’, maar flink doordachte stukken. Men heeft er wat aan, ze te lezen. En ik kan mij begrijpen, dat vooral het beschaafde publiek dezen prediker gaarne hoort.
De toespraken van Hugenholtz zijn allerminst in het keurslijf der verouderde kanselwelsprekendheid gedrongen. Den gemaakten deftigen dominé's toon zal men hier vruchteloos zoeken. De vorm is los en natuurlijk. Een enkele maal zelfs wil de vrije spreektoon den redenaar verschalken en hem nopen tot het zeggen van aardigheden, die blijkbaar in zijn mond niet passen. Men denke b.v. aan de woorden van ‘onzen Franschman’, bl. 29: ‘Gij zijt een ellendige Chinees!’; of aan de omschrijving van de waarheid als ‘een schoone, aan wie het jawoord niet gemakkelijk wordt ontlokt, die geruimen tijd om haar hand laat dingen en niet ras den sluier opheft, waaronder zij zich voor het oog verbergt;’ bl. 30.
De stijl van Hugenholtz is flink en onderhoudend. Hij houdt er van, nu en dan een klein versje in te lasschen. Natuurlijk wordt de Génestet daarbij niet vergeten. Van valschen pathos geen spoor. Jagt maken op effekt is onzen auteur blijkbaar een gruwel. Hij redeneert kalm voort, in gespierde taal; soms zich bedienende van beelden, doch niet te veelvuldig, en wan-
{==207==} {>>pagina-aanduiding<<}
neer hij dit doet, gelukkig is zijne keus. Een enkele maal slechts ontglipt aan zijne pen het troetelkind der ouderwetsche kanselredenaars, de slepend-zalvende e, in alomme, tente, ruste, spreuke, ziele.
Hugenholtz' toespraken dragen den stempel der actualiteit. Zij zijn bestemd voor een levend publiek, voor hoorders die als kinderen van hunnen tijd lezen en denken over hetgeen de geesten in beweging houdt.
Het Zaligmakend geloof is het opschrift der eerste toespraak, die aanstonds aanleiding geeft om over verschillende geloofsopvattingen te doen spreken. Daarop wordt, naar aanleiding der woorden door Jezus gesproken tot zekere vrouw, Luc. 7:50, het zaligmakend geloof omschreven als ‘die vertrouwensvolle overgave van 't hart aan God, die haar uitgangspunt vindt in 's menschen natuurlijke verwantschap met Hem.’ Vervolgens toont de schrijver aan, hoe dat geloof zalig maakt, en waarom het ter zaligheid genoegzaam is. Het liefelijk geschetste beeld der in Jezus geloovende vrouw, wordt voortdurend den hoorders en lezers voorgehouden als het heerlijke beeld van den waarlijk geloovige, die zaligheid heeft gevonden.
De Macht der waarheid zou ik de parel van het zestal willen noemen. De inleiding wordt ingenomen door het verhaal van de wandeling op Zondagmorgen door de straten van Nieuw-York, van den held van Paris en Amérique en diens ontmoeting met den Buddhistischen priester. Het woord van den priester: ‘ik geloof in de vrijheid, omdat ik geloof heb in de waarheid,’ is inderdaad een schoon woord, en uitstekend geschikt om verder, naar aanleiding van Paulus' verklaring, 2 Kor. 13:8, over de oppermagt der waarheid te doen spreken. H. tracht haar zegevierend te bepleiten tegen alle bezwaren, aan rede of geschiedenis of wat ook ontleend. Hij laat ook niet na, hare vruchtbare zijde voor het leven in het licht te stellen.
Het Gezag van Jezus heet de derde toespraak, naar Math. 7:29. Zij handelt eigenlijk meer over gelooven op gezag in het algemeen. Hij zoekt den weg tot het verwerven eener eigen overtuiging aan te wijzen, door het gezag der schriftgeleerden tegenover dat van Jezus te stellen, met andere woorden: het uitwendig en stoffelijk tegenover 't inwendig en geestelijk gezag.
Het Inwendig licht houdt Hugenholtz zijnen hoorders en lezers

{==208==} {>>pagina-aanduiding<<}
voor, als een wapen tegen kleingeestige vasthoudendheid in 't godsdienstige ter eener, en tegen toomelooze twijfelzucht ter anderer zijde. Hij schetst daarom, naar aanleiding van Luc. 11:32-36, den inhoud van dat licht, zijne tijdelijke verduistering, de noodzakelijkheid dat het verhelderd worde, om ons zelven en anderen te verlichten.
Levensverlies en levensbehoud is het opschrift eener toespraak, naar aanleiding van Math. 16:24-26a gehouden, waarin menige verkeerde zoogenaamd christelijke beschouwing van de verhouding der tijdelijke en eeuwige dingen bestreden en haar juiste zamenhang aangewezen wordt.
De zegetoon van het Paaschfeest, aan 1 Kor. 15:53-55 ontleend, is niet afhankelijk van het geloof aan Jezus' ligchamelijke opstanding, maar steunt op onze instemming met Paulus' verklaring: ‘Christus is onsterfelijk. Hij is het toonbeeld van den waren mensch, van 's menschen roeping en bestemming. Dus is de mensch onsterfelijk.’ ‘Het vast geloof aan onsterfelijkheid en eeuwig leven is een plant, die enkel op den wortel van godsdienstig leven groeit.’ Vandaar de groote invloed, dien de zegetoon van het paaschfeest op ons christelijk leven behoort te hebben.
Uit dit vlugtig overzigt van den inhoud der toespraken, kan men reeds zien, hoe haar ontwerper een open oog heeft voor de behoeften van het oogenblik. Hij geeft acht op de verschillende rigtingen, die heerschende zijn in de gemeente. Hij is niet blind voor den opkomenden twijfel, noch voor den toenemenden afkeer van godsdienst, christendom, en al wat naar de kerk riekt, bij telkens meerderen. Tegenover bij- en ongeloof plaats hij zijn geloof. Een degelijke overtuiging spreekt uit zijne woorden; een warme liefde voor godsdienst en christendom. Het echt christelijk leven vindt in hem een onvermoeiden strijder. Verdraagzaam en liefderijk is hij in het weêrleggen van andersdenkenden. Geen wonder, dat ook de zoodanigen onder zijne vrienden en vriendinnen in Leeuwarden werden gevonden.
Men hoort hier den wetenschappelijk ontwikkelden prediker, die van zijne kennis gaarne aan anderen, ter aankweeking van hun verstandelijk en godsdienstig leven, mededeelt. In den regel, vrees ik, heeft de spreker van het meerendeel zijner hoorders, wat te hooge gedachten. 't Zal minstens twijfelachtig moeten heeten, of het wel verkieslijk en aanbevelenswaardig is,

{==209==} {>>pagina-aanduiding<<}
bij het houden van toespraken tot de gemeente, zoo veelvuldig als hier geschiedt, op te treden met namen als Göthe en diens Faust, Kant en Plato, Parker, Colani, de Génestet, Fetischdienst, enz.
Als proeven van moderne godsdienstprediking, die nog iets anders is als ‘afbreken,’ verdienen deze toespraken zeer de aandacht van alle belangstellenden. Zij hebben een eigenaardig gebrek, dat ongelukkig genoeg meerdere moderne toespraken kenmerkt. Men mist er al te veelvuldig het zoogenaamd gemoedelijk element. Zij dragen een streng overtuigend karakter. Maar de eischen van het verstand zullen hier, meer dan die van het hart, bevrediging vinden. Aan praktische wenken en niet zelden aan uitnemende praktische wendingen, te midden van het uitsluitend verstandelijk betoog, ontbreekt het hier niet. Doch het religieus gemoed vraagt dikwijls nog iets anders: een woordje nu en dan uitsluitend voor het hart! Doch misschien valt veel van het gewigt dezer opmerking weg, indien de lezer hoorder wordt. Dat kan ik niet beoordeelen. Zoo als zij daar liggen, leest men deze preken met genoegen; maar als godsdienstige toespraken bevredigen zij niet. Zij grijpen te weinig in het gemoedsleven van den lezer. Ik zeg dit natuurlijk niet om bare waarde te verminderen in de schatting van anderen, maar om haren inhoud te karakteriseren. De heer Hugenholtz heeft verstandelijk gesproken. Men leze zijne opstellen als godsdienstige toespraken tot hen, die het verstandelijke boven het gemoedelijke woord plaatsen.
Twee opmerkingen nog van vormelijken aard. Waarom wordt van elke toespraak de titel tweemaal genoemd, eens op een afzonderlijk blad, daarna boven het begin? Tot ergernis van, ik weet niet meer, welken recensent, van welke preken, in welk tijdschrift ontbreekt hier het woord amen. 't Is ook volkomen overbodig in de gedrukte toespraak. Maar waarom daar dan nog een plaats gegund aan die onbehaaglijke ‘T.’ of ‘M.H.’?
Waarom, kan men vragen, deze toespraken zoo laat aangekondigd? Ik weet het niet. Ik heb ze pas enkele weken geleden ontvangen 1). Moge niemand meenen, dat het te laat is, ze nu nog te lezen! Hij zou zich noodeloos schade berokkenen.

Abbenbroek, Jan. 68.
W.C. van Manen.

{==210==} {>>pagina-aanduiding<<}

EVANGELIE-SPIEGEL. Maandschrift ter bevordering der kennis van godsdienst en christendom, onder redactie van J.H. Maronier. 's Hertogenbosch, G.H. van der Schuyt, 1867. Prijs ƒ 2,50.



GELOOF EN LEVEN. Bijdragen tot bevordering van godsdienstige volksontwikkeling, onder redactie van J. van der Ven, predikant te Tiel, en H. Vrendenberg Cz., predikant te Varsseveld. Utrecht, druk en uitgave van L.E. Bosch en Zoon, 1867. Prijs ƒ 2.00.



BLOEMLEZING van buitenlandsche voortbrengselen op het veld van wetenschap en kunst, onder redactie van W. Verwey, predikant te Winschoten, 1864. Aflevering 1-6. Winschoten, P. Huisingh. Prijs per jaargang ƒ 3,00.



NEDERDUITSCH TIJDSCHRIFT. Nieuwe Serie. D. II-IV. Brussel, Bureel van het Nederduitsch tijdschrift, 1866. Prijs per jaargang ƒ 3,50.



NEÊRLANDS BIBLIOTHEEK. Oorspronkelijke romans, schetsen en novellen van hedendaagsche auteurs, op nieuw uitgegeven door J.P. de Keyser, IV Deelen. Arnhem, D.A. Thieme, 1865, 1866. Prijs per jaargang ƒ 3,00.
Eigenlijke beoordeeling van dergelijke maandschriften als de boven aangeduide valt buiten het bestek van dit tijdschrift; maar gaarne schrijf ik, op verzoek der redactie, een paar woorden ter aankondiging en aanbeveling.
De Evangelie-Spiegel is mij een oude kennis: van 1850 tot 1856 was er mij de redactie van toevertrouwd en schreef ik er het meeste zelf in. Toen heette dat maandschrift ‘ter bevordering van christelijk leven’; later door dr. Meijboom bestuurd, ging het met den tijd mede en werd modern; te vorigen jare begon eene ‘nieuwe reeks’, onder redactie van ds. Maronier, die het volgende zegt: ‘In welken geest dit tijdschrift door mij voortgezet wordt, behoef ik niet te zeggen; mijn opvatting van godsdienst en christendom is genoeg bekend en is ten overvloede door mij uitgesproken in het volgend artikel’ (over het onderscheid tusschen godsdienstig geloof en christelijke geloofsleer, dat ik om bovengenoemde reden onbeoordeeld laat). ‘Slechts dit zij aan mijne lezers nog meêgedeeld, dat ik twee zaken in het bijzonder door dit tijdschrift wensch te bevorderen, namelijk hun kennis van andere godsdiensten buiten de christelijke en hun kennis van den bijbel. Wat den bijbel betreft, moet er eene keuze gedaan worden door de christenen van onze dagen; òf hij moet worden ter zijde gelegd, òf hij moet verstaanbaar en bruikbaar gemaakt worden voor de kinderen der 19de eeuw. Tot het laatste wensch ik door

{==211==} {>>pagina-aanduiding<<}
dit tijdschrift mede te werken.’ Het is meer bedacht dan het eerste, hetwelk bestaat in een zeer goed geschreven stuk van J.J.Th. Scharff: De godsdienst der Noren, en een Lofzang aan Ptah, bijdrage tot de kennis van de godsdienst der oude Egyptenaren. Het eerste wordt nog vervolgd.

Geloof en leven blijkt reeds uit de namen der medewerkers mede in de moderne richting te zijn. Het volgende zal gewis bij alle richtingen weêrklank vinden: ‘Laat ons met leergierigheid de Evangeliën lezen. Niet om daaruit slechts woorden te halen, die onze eigene, eenmaal opgevatte of verkregen meeningen schijnen te kunnen steunen; neen, maar met ware leergierigheid. We moeten ons als het ware - deden we 't ooit wel recht? - aan Jezus' voeten neêrzetten. En als dan zijn woord ons toeruischt: Zalig de armen van geest, de reinen, de zachtmoedigen, de barmhartigen, hoe zal 't ons dan zijn?’

Van Verwey's Bloemlezing ontving ik indertijd 6 afleveringen. Daar hiermede nog geen deel compleet scheen, wachtte ik naar meer, doch vruchteloos; de onderneming schijnt gestaakt te zijn; dat is jammer, want zij gaf, eenigzins in den trant van het Album der natuur en het Practisch Volksboek, nuttige opstellen voor natuurwetenschap, om welke alleen ieder No. van 3 vel druks zijne 25 cts. ruim waard was.

Van het ‘eerste deel’ - wij zouden zeggen: stukje - der ‘nieuwe serie’ van het Nederduitsch tijdschrift gaf ik vroeger een uitvoerig verslag. Met een woord zij dus de voortzetting vermeld. 't Zijn niet enkel ‘Vlamingen’ die er in schrijven; A.D (e) J(ager) geeft in het IVde deel eene uitvoerige verhandeling ‘over woord- en naamspeling in de Nederlandsche taal’ - beter: bij Nederlandsche schrijvers - die van uitgebreide belezenheid getuigt. De ‘aardigheden uit den ouden tijd’ worden door F. de Potter voortgezet; in zulke oudheidkundige mededeelingen moet men ‘uit eerbied voor de lezers’ (dl. IV, bladz. 147) niet weglaten wat in oud-fransch geschreven is en daarom alleen door oudheidminnaars zou kunnen gelezen worden, terwijl er nu de aandacht op gevestigd wordt om te raden wat de...... vervangen. In vroegere mededeelingen van die soort stond ook wel waaraan een luchtje was!

{==212==} {>>pagina-aanduiding<<}

Neêrlands bibliotheek is eene van die ondernemingen, zooals ze alleen in het hoofd van regt wakkere uitgevers opkomen. Thieme en de Keyser hebben er beiden eer van. ‘Veel’ - zoo luidt het om den omslag - ‘wat onze hedendaagsche letterkunde tot sieraad verstrekt, is uitverkocht of door te hoogen prijs onbereikbaar voor een groot deel onzer landgenooten. Terwijl in hunne behoefte aan lektuur door “Stuivers-Magazijnen” en soortgelijke goedkoope uitgaven van vertalingen wordt voorzien, ligt de schat, dien wij zelven bezitten, verborgen en ongebruikt. Het doel dezer uitgave is aan dien toestand een einde te maken, met onzen rijkdom te woekeren en tot Neêrlands volk te brengen wat voor dat volk geschreven is. Zij zal voor een uiterst lagen prijs een ieder in de gelegenheid stellen de werken te bezitten, die niet in de Guldens-Editie kunnen opgenomen worden, en toch in ieder gezin eene plaats verdienen. De uitgever hoopt deze “Bibliotheek” met de Guldens-Editie te maken tot een waardig monument der letterkunde van onzen tijd.’ 't Zijn dus herdrukken van vroeger reeds bekend geworden letterkundige opstellen, die wel verdienen nogmaals te worden aangeboden. Maandelijks verschijnt eene aflevering à 25 cts. en 16 afleveringen vormen een boekdeel van 480 bladz., dat bij inteekening slechts ƒ 1.50 kost; men verbindt zich voor eenen jaargang of 2 deelen. Mevr. Bosboom-Toussaint, de Bull, Cremer, Hoek, Keller, Lindo en anderen zijn namen die waarlijk wel uitlokken, al deed het de keurige uitvoering niet, die bij netten druk buitengewoon veel letters voor het geld geeft. Deze onderneming van den flinken uitgever der ‘Guldens-editie’ verdient hoogen lof en warme aanmoediging. Thieme, mede-uitgever ook van eene volks-uitgave der romantische werken van Van Lennep, is een der ijverigste bestrijders van het dure der Hollandsche
boeken. Nog eens - lof en aanmoediging!
v.O.




III. Rechts- en Staatswetenschappen.

WETGEVING EN ANDERE OFFICIËLE STUKKEN, betreffende de octrooijen van uitvinding, invoer en verbetering in Nederland en zijne overzeesche bezittingen, benevens regtspraak, aanteekeningen en bibliographie nopens het onderwerp. Tweede, veel vermeerderde druk. 1867. 's Gravenhage, Gebroeders Belinfante. Prijs ƒ 1,00.
Moeten de octrooijen van uitvinding behouden of afgeschaft worden? Zietdaar een oeconomisch onderwerp voor breedvoerige

{==213==} {>>pagina-aanduiding<<}
toelichting allezins geschikt. Bij de aankondiging van het aan het hoofd dezer regelen vermelde boek, hetwelk juist dienen moet om met goed gevolg bij dit onderwerp gebruikt te worden, zal ik deze quaestie niet behandelen.
In het jaar 1839 zag, blijkens het voorwoord ingevolge Koninklijke magtiging (Staatsblad van dat jaar, no. 25 van 16 Junij) bij J. Belinfante, te 's Hage, het licht eene verzameling van de wet van 1817, het reglement en eenige andere stukken betreffende de octrooijen, Nederlandsche en Fransche tekst. Een nieuwe druk is daarvan noodzakelijk geworden. Gelijk bij dien eersten druk lag het in de bedoeling de Nederlandsche wetgeving te doen kennen, met bijvoeging van: 1o. hetgeen hier en in Nederland's overzeesche bezittingen sedert 1839 over het onderwerp is vastgesteld; 2o. de regtspraak deswege hier en in België, voor zoolang de Nederlandsche wetgeving dáár nog van kracht was; 3o. eenige aanteekeningen en de bibliographie nopens de octrooijen.
Ik beveel dit boek zeer in de algemeene belangstelling aan.
Deventer, Dec. 1867.
C. Duymaer van Twist.
STAATSSCHULDEN, enz. door S. - K. 's Gravenhage, H.C. Susan, C.H. zoon. 1867. Prijs ƒ 0,90.
Staatsschulden - een rijk onderwerp. Het behoorde, zoo meende men vroeger, dat een staat schuld had, ja zelfs men betoogde, of trachtte het althans te doen, dat een staat noodzakelijk in zijn belang schuld moet hebben. En omdat die betoogen met zekeren schijn van wetenschappelijkheid voorgedragen werden, heeft men er lang aan geloofd.
Intusschen het gelijkt er niets op. De schrijver van de aan het hoofd dezer regels vermelde brochure zegt zeer krachtig: uit de rij der instellingen van de beschaafde volken moet de gevestigde openbare schuld verdwijnen. (bladz. 66). De regelen voor eene geordende administratie gelden zoowel voor den staat als voor den particulier. Er is wel eenig onderscheid tusschen de wijze van administreren voor den staat en den particulier. Het gaat voor den staat niet op, om zijne uitgaven in allen deele naar zijne inkomsten te rigten. Niet, dat wij daaruit zouden hebben willen afgeleid, dat het evenwigt in de finantiën van den staat een objet de luxe zijn zou; ik ken integendeel geene zaak

{==214==} {>>pagina-aanduiding<<}
van meer bedenkelijken aard, dan dat de uitgaven niet door de inkomsten op de staatsbegrootingen gedekt worden en ik begrijp volstrekt niet, hoe hier te lande die eerste regel van administratie door onze financiers opzigtelijk de staatsbegrooting niet gevolgd wordt. Maar ik bedoel, dat in een staat de uitgaven zich niet altijd naar de inkomsten kunnen schikken, in zoover het dringend noodzakelijk kan zijn, deze of gene uitgaaf op de begrooting te brengen, al wordt daardoor een nieuw middel van inkomst onvermijdelijk. Het laatste is zoo natuurlijk, dat er niet bij stilgestaan behoeft te worden. Ik heb het alleen daarom gereleveerd, omdat ik wilde aantoonen, dat, waar zich bij den particulier in den regel de uitgaven naar de inkomsten schikken, bij den staat het omgekeerde noodig kan zijn.
En zoo ben ik als van zelf tot de bewuste brochure gekomen, welke zeer nuttige lessen bevat. Ik wil ieder, die met staatsschuld te doen heeft (en wie heeft het niet, - ik bedoel nu nog niet daarmede, dat in zoover alle burgers van den staat belang hebben bij zijn finantiëlen toestand, ik wil er eenvoudig mede aanduiden de houders van staats-effecten) aanraden kennis te nemen van deze lezenswaardige brochure. Het een en ander bespreek ik er van.
En résumé komt het betoog van den schrijver hierop neder: De staat moet geene schulden hebben. De meeste staten hebben doorgaans grootere uitgaven dan inkomsten. Van daar de oorsprong der leeningen. Door de leening vermeerderen zij hunne uitgaven met de renten der opgenomen sommen. Vandaar een tweede te kort. En zoo gaat het voort. Elk te kort doet een nieuw ontstaan, en het eenige middel daartegen is: door aflossing de gansche rij te korten te doen verdwijnen en dan na ook het eerste door besparing te hebben aangezuiverd, vaste orde in het openbaar geldwezen te brengen. In het tegenovergestelde geval vernietigt de staat zelf niet alleen kapitalen, maar tevens verhindert ze bij hunne vorming en aanwas. En dan komt het tijdperk, dat de openbare schuld nimmermeer afgelost worden kan. Het beding van rente is aan regelen gebonden: het berust, feitelijk, op de voortbrengende kracht van kapitaal en arbeid in vereeniging. In dien zin zijn alle eigelijke staatsuitgaven improductief: en daarom juist moesten tot hare bestrijding de belastingen aangewezen worden. Maar de staat doet vele bepaald verkeerde uitgaven: voor de gewapende magt drijft

{==215==} {>>pagina-aanduiding<<}
hij ze in onzen tijd al hooger op; de oorlog eindelijk verbruikt kapitaal.
Het beding van rente heeft ook een zedelijken grondslag. Alleen hij, die door zijn arbeid met behulp van vreemd kapitaal voortbrengt, kan, tot bekoming van dat vreemde kapitaal, zich verpligten tot uitbetaling van een deel van het voortgebragte. De rente van improductieve schuld uit de belasting te kwijten, is strijdig met de bestemming der belasting. Wanneer de staat voor millioenen schuldbrieven in omloop brengt, die geen kapitaal vertegenwoordigen, maar een denkbeeldig kapitaal uitmaken, dan brengt hij in alle betrekkingen tusschen kapitaal en arbeid de grootste verwarring aan. Ik kom op de bijzonderheden hiervan terug. Meer uitvoerig bespreekt de schrijver althans: I. de voornaamste oorzaak der staatsschulden; II. het stelsel getoetst aan de beginselen der staathuishoudkunde; III. het stelsel beschouwd in verband met de politieke toestanden van onzen tijd; IV. de gevolgen van het stelsel.
Op bladz. 6 zegt de schrijver: ‘schulddelging is aanzuivering van ongedekte krijgskosten.’ Ik erken met den schrijver, dat de oorlogen van verschillende tijden de oorzaak zijn van het grootste deel der staatsschuld bij de meeste volken in Europa. Toch acht ik zijne stelling te absoluut. Op bladz. 25 komt dergelijke absolute stelling onder een anderen vorm terug: ‘staatsleeningen moeten onder de improductieve gerangschikt worden.’ Intusschen erkent de schrijver later dat niet alle staatsleeningen improductief zijn. Wat nu aangaat de jaarlijksche begrootingen van de meeste staten, het is niet te ontkennen, dat de ontzettende opdrijving der uitgaven in volstrekt verband met de ongehoorde toerustingen van den tegenwoordigen tijd staat. Men heeft het krijgswezen op zulk eene hoogte gebragt, dat de vraag zich voordoet: waar moet het met de finantiën in Europa heen, als dat zoo voortduurt?
Op bladz. 8 vind ik eene onjuistheid. De lezer wordt daar herinnerd, dat de sommen, op de schuldbrieven vermeld, den oorlog gediend hebben. Dat behoeft volstrekt niet. Men kan houder zijn van obligatiën, waarvan de som daarop vermeld gediend heeft voor doeleinden, lang vóór zijn tijd gezocht en bereikt. Nu heeft de eerste houder zeker indirect aan de bereiking van dit doel medegewerkt, maar wat heeft daarmede een latere houder te doen?

{==216==} {>>pagina-aanduiding<<}

Op bladz. 11 lees ik, dat de reden, waarom staatseffecten meer gezocht zijn dan aandeelen in handels- of industriële ondernemingen gelegen is in de zoogenaamde wettelijke interest, d.i. de wettelijke bepaling van den hoogsten prijs waarvoor kapitalen uitgeleend mogen worden, ten gevolge waarvan de kapitalen hunne plaatsing zoeken bij den staat, welke hier eene hoogere rente verzekerde in plaats van bij handel of nijverheid, waar de hoegrootheid dier rente wettelijk bepaald is. Ofschoon de juistheid hiervan niet ten eenenmale ontkend kan worden, moet ik toch opmerken: 1o. dat ingevolge de wet van 22 Dec. 1857 (Staatsblad no. 171) hier te lande de conventionele interest thans de wettige mag te boven gaan; 2o. ook al kon men in particuliere ondernemingen van zijn kapitaal dezelfde rente maken als van staats-effecten, aan de laatste waarschijnlijk nog altijd de voorkeur gegeven zoude worden, gemakkelijkheidshalve.
Op bladz. 16 wordt gewezen op het bedenkelijke voor den geldschieter van eene improductieve leening. En het is voor de meesten nog zoo gemakkelijk niet, om eene productieve van eene improductieve leening te onderscheiden. Men hoort dikwijls zeggen: deze of gene staat is er goed genoeg voor; men vindt waarborgen te over in de positie van deze of die mogendheid, of omdat zij toch weder vroeger of later het Europeesch crediet zal moeten te hulp roepen; maar men bedenke, dat al deze waarborgen meer betrekking hebben op de geregelde betaling der rente. Heeft men wel eens gedacht aan de zekerheid van zijn kapitaal? Men heeft doorgaans ontzaggelijk veel reden, waarom men zijn geld gaarne aan de schatkist der volkeren van Europa geeft. En zeker men heeft niet altijd onregt. Het zal in veel gevallen voor hem, die een matig fortuin bezit, verkiesselijk zijn, staats-effecten te bezitten. Niet iedereen heeft immers verstand van allerlei ondernemingen, welke als uit den grond verrijzen en kapitaal vragen. Maar het is de vraag, of dan niet de finantiële toestand van het land, welks obligatiën men heeft, voor zoover mogelijk, nagegaan moet worden, en of dit zulk een gemakkelijk werk is?
En nu eenige gevolgen der improductieve leeningen in 't algemeen, ook bij die der staten. ‘De schuldeischer kan schade beloopen’ (ik behoef slechts te wijzen op de moeijelijkheid, dat de betaling der rente geschorst wordt, al is het slechts eens. En zulks is te meer mogelijk bij staten, die de eene geld-
{==217==} {>>pagina-aanduiding<<}
leening op de andere stapelen). 2. ‘De verpligting om renten op te brengen van een improductief geleend kapitaal werkt uitputtend.’ Werden toch de staatsuitgaven door middel van eene leening bestreden, dan wordt aan de inkomsten niets toegevoegd, maar de uitgaven zijn vermeerderd, want voor het gebruikte kapitaal moet rente opgebragt worden. En zoo gaat het voort. 3. ‘Keeren na eene eerste leening grooter tekorten terug, dan moet een deel der tweede leening dienen, om de rente der eerste te kwijten’. ‘Men ontkent de noodzakelijkheid der herstelling van het vernietigde kapitaal’, of m.a.w. men meent, dat de improductieve schulden niet behoeven afgelost te worden. Deze stelling van den schrijver is veel te algemeen. Men denke eens aan de onverpligte amortisatie in ons land b.v. Ik spreek niet van dezen tegenwoordigen oogenblik; wij zijn met onze finantiën op een keerpunt en wij behoeven een bekwaam financier, om ons op den regten weg te brengen. Maar ik vraag: heeft onze schrijver wel gedacht aan de millioenen, hier te lande tot schulddelging aangewend? En of hij nu al vraagt op bladz. 33: ‘Zou er wel ééne ton gouds op de openbare schuld zijn afbetaald, indien op het tijdstip, dat de Indische baten ons zoo ruim begonnen toe te vloeijen, slechts het evenwigt tusschen onze eigene uitgaven en inkomsten bestaan had,’ wat beteekent het te onderzoeken, of iets, dat werkelijk heeft plaats gehad, zoude geschied zijn, als weder een ander iets plaats gegrepen had? Het is immers een feit, dat wij sedert de laatste jaren belangrijk geamortiseerd hebben. En zeker! dit is niet
het verwerpelijkst gebruik, hetwelk van de Indische baten gemaakt is. 5. ‘Wil de staat door leening in zijne behoeften voorzien, dan trekt hij de geleende kapitalen van de werkende krachten der maatschappij af, die hem zijne regelmatige inkomsten verzekeren.’ 6. ‘Elke improductieve staatsleening heeft verminderde opbrengst der belastingen tot noodzakelijk gevolg’, want bij elke vermeerdering van opbrengst der middelen om in de rente dier leening te voorzien, zullen de contribuabelen trachten zich te bezuinigen op die artikelen in het leven, welke zij missen kunnen en voor welker gebruik belasting den lande verschuldigd is. Bovendien de kapitalen, voor de improductieve staatsleening gebruikt, worden onttrokken aan den algemeenen arbeid, welke dien ten gevolge zooveel te minder belasting opbrengt.’
Op bladz. 39 vind ik eene stelling, welke ik niet zoo geheel

{==218==} {>>pagina-aanduiding<<}
beamen kan. ‘Welke de omvang en de magt van eenigen staat zij, welke wil hem beheersche, welke zending hij zich geroepen wane te vervullen, steeds moet hij zijn krijgswezen op een voet inrigten, dien zijne geldelijke hulpmiddelen hem vergunnen duurzaam in stand te houden.’ Ik wil nu daarlaten de quaestie, in hoeverre eene groote-mogendheden-politiek wenschelijk zijn kan, zelfs om daarvoor eenige belangrijke offers te brengen; ik wil alleen zeggen, dat Nederland's politiek in het algemeen, naar het mij voorkomt, te klein is, in aanmerking genomen de positie, welke wij als koloniale mogendheid innemen. Ik wil nu alleen eens letten op de quaestie van zelfverdediging. En dan vraag ik: is die quaestie in de eerste plaats eene geld-quaestie, en zoo neen, moeten wij dan niet het noodige bij elkander brengen, opdat onze verdediging naar de eischen van den tijd ingerigt zij? Boven het bezit zijner geldelijke hulpmiddelen te gaan, kan natuurlijk niet. Maar het uiterste punt moet in deze gezocht worden. De liberalen hier te lande hebben reeds veel te lang van de defensie-quaestie eene geldvraag gemaakt.
Op bladz. 47 vraagt de schrijver: ‘Gelooft men, dat het kapitaal op zichzelf aanspraak heeft op eene jaarlijksche winst, hoe het ook besteed worde?’ De schrijver bedoelt daarmede, of men wel zoo zeker kan zijn, rente te zullen ontvangen, als men zijn kapitaal leent tot improductieve doeleinden. Mij dunkt, de beantwoording dezer vraag hangt geheel van de administratie van het land, waaraan men zijne kapitaal geeft, af. Wordt in zoo'n land niet buiten verhouding genegotiëerd, zoodat de inwoners de rente van geslotene leeningen zeer gemakkelijk kunnen opbrengen, worden 's lands gelden op regelmatige wijze beheerd, dan kan de crediteur van dat land vrij zeker zijn van zijne rente. Dus dat kapitaal, hetwelk men geschoten heeft om in eene bestaande behoefte te voorzien, heeft, dunkt mij, buiten quaestie aanspraak op rentebetaling.
Wanneer de schrijver aan het slot zijner brochure zijn betoog nog nader aandringt, door er op te wijzen, dat Nederland rijkelijk voorzien is van vreemde schuldbrieven, dan acht ik het zeer gepast, dat hij zich de moeite gegeven heeft, om het staatsschulden-stelsel eens nader uiteen te zetten. Ik wensch er echter ten slotte aan toe te voegen, dat wij in deze brochure alleen de donkere zijde van het stelsel te aanschouwen verkrijgen.
Deventer, Dec. 1867.
C. Duymaer van Twist.






{==219==} {>>pagina-aanduiding<<}

IV. Wis- en Natuurkunde.

VERSLAGEN EN MEDEDEELINGEN DER KONINKLIJKE AKADEMIE VAN WETENSCHAPPEN, 1ste Reeks 17de Deel 3de Stuk, 2de Reeks 1ste Deel 1ste, 2de en 3de Stuk en 2de Deel 1ste en 2de Stuk.
‘Als ge wilt dat uw schrijven zoo weinig mogelijk opgemerkt ‘blijve, schrijf dan verhandelingen voor de Koninklijke Akademie,’ heb ik meer dan eens door Leden van genoemde Akademie hooren beweren. Is deze klacht gegrond? Zeker, te dikwijls. Niet alleen toch, dat een bij de Akademie ingekomen stuk vaak lang ongedrukt moet blijven liggen, en daardoor de gloed der nieuwheid verdwenen is, voor het iemand onder de oogen komt, ook dan zelfs als het in de Klassieke Mededeelingen is opgenomen, blijft het, zoo als bijv. Kaiser moest klagen ‘wahrscheinlich der Holländischen Sprache wegen,’ in het buitenland geheel onbekend, en vindt het in ons land zelf uit den aard der zaak slechts een beperkt aantal lezers. Deze Mededeelingen toch bevatten verhandelingen over alle takken der Natuurwetenschappen; de Mathematicus vindt er te weinig Mathesis, de Botanicus te weinig Botanie in 1). Het laat zich dan ook verwachten, dat schrijvers afgeschrikt worden hun stukken aan de Akademie toe te vertrouwen, en dat het beperkte aantal lezers nog beperkter wordt door de vrees, dat de belangrijkste stukken der Hollandsche geleerden elders moeten gezocht worden. Dat de Mededeelingen de weinige opmerkzaamheid die ze trekken, niet verdienen, zal uit het verslag, dat ik er van wensch te geven, kunnen blijken. Zoo ik dat niet voor de ‘Vaderlandsche Letteroefeningen’ schreef, zou ik den wensch niet kunnen onderdrukken, dat het voorbeeld, hetwelk door Kaiser, Hoek en ook in andere tijdschriften gegeven wordt, algemeen werd opgevolgd, en dat dus onze Hollandsche geleerden hun wetenschappelijke onderzoekingen in het Fransch of Duitsch zouden schrijven.
Ik heb hier voor mij 6 Stukken van de Mededeelingen, bevattende 42 verhandelingen. Ik zal van de Lezers het geduld niet vergen de lange lijst der opgenomen Stukken met mij over te lezen. Mijn doel is belangstelling voor de te weinig opgemerkte

{==220==} {>>pagina-aanduiding<<}
verslagen op te wekken, en ik hoop dat doel te bereiken door uit elk der 6 Stukken op enkele der daarin voorkomende verhandelingen te wijzen. Mogt ik een enkele maal de lust niet kunnen weêrstaan van de schrijvers in meening te verschillen, dit zal voorzeker aan het doel, dat ik beoog, niet schaden.
Uit Deel 17, Derde Stuk (1865) wijs ik op twee verhandelingen.
I. Een vervolg op vroeger medegedeelde proeven door van der Willigen, getiteld de Constanten van Reflectie, waarin genoemde onderzoeker de terugkaatsing van Licht op Realgar, Platina en ondoorschijnenden Zwavel heeft nagegaan. Sedert aangetoond is, dat de stoffen die het licht rechtlijnig kunnen polariseeren tot de uitzonderingen behooren, is het doel van dusdanig onderzoek te bepalen: a. den hoek van voornamen inval, dat is den hoek van inval, waarbij het verschil in phase tusschen den in het vlak van inval en den loodrecht op dat vlak gepolariseerden straal gelijk is aan ¼ golflengte. Voor de verschillend gekleurde stralen is die hoek verschillend. Voor Realgar neemt de grootte van dien hoek toe, als de index van refractie toeneemt; dit wijst op doorschijnendheid. Bij de twee andere door v.d. Willigen onderzochte stoffen neemt die hoek af (ondoorschijnendheid); b. de verhouding tusschen de Intensiteit der beide componenten van den teruggekaatsten straal, uit welke verhouding de eigen kleur der metalen in weêrwil van polijsting, kan worden verklaard en opgemaakt. Aan het slot van zijn stukje zegt v.d. Willigen, hoe hij zijn Instrument stelt. Ik betwijfel zeer of dit een afdoende, en nog sterker, of dit het meest geschikte middel is. De eenige eisch is toch dat de spiegel, het Azimutho en de draden van den compensator aan elkander evenwijdig zijn, en de stralen invallen in een vlak loodrecht op die richting.
II. Een stuk van Kaiser omtrent den gang van het Hoofduurwerk der Sterrewacht te Leiden, waarin de nauwgezette waarnemer aantoont den invloed van verandering van temperatuur en luchtdrukking op den gang van die Pendule, een formule aangeeft, waarmede die gang in de schoonste overeenstemming is, en doet opmerken, dat niet zulk een uurwerk de meeste waarde heeft, waarbij de verschillen in den gang het geringste zijn, maar waarbij de gang zich het nauwkeurigst in formule laat brengen.
Uit Reeks II, Deel I, Stuk I (1865) vergenoeg ik mij op twee Mathematische Bijdragen te wijzen.
I. Een wijze van wording der kromtelijnen op de oppervlakte

{==221==} {>>pagina-aanduiding<<}
der Ellipsoïde met drie ongelijke assen, door Verdam. Uitgaande van de bekende wijze ter constructie dier Lijnen: snijding van de gegeven Ellipsoïde door confocale hyperboloïden, toont de genoemde wiskundige op zijn bekende nauwkeurige, volledige en elegante manier aan, dat diezelfde lijnen ook verkregen kunnen worden door de correspondeerende lijnen te construeeren van de spherische ellipsen, die ontstaan als men de gegeven ellipsoïde snijdt door de asymptotische kegelvlakken aan bovengenoemde met de ellipsoïde confocale hyperboloïden.
II. ‘Bijdragen tot de theorie der bepaalde Integralen, door Bierens de Haan,’ toont aan hoe de groote Analyticus met onverdroten ijver op het door hemzelven gebaande en uitgebreide terrein, telkens nieuwe vindingen weet te doen. Een menigte, gedeeltelijk nieuwe, formulen, tot den vorm 
{== afbeelding 	==} {>>afbeelding<<}
    
 of 
{== afbeelding 	==} {>>afbeelding<<}
    
 te brengen of daarvan af te leiden, worden door hem berekend; en uit de gevondene, door de methode van partiëel-integreeren, weder andere afgeleid, waarin Bg tg x onder het integraalteeken voorkomt. In het geheel bevat het stukje honderd zeven en twintig formulen.
In het 2de stuk van het 1ste deel (1865), vindt men o.a. een stukje van van Rees over electrische spanning en potentiaal, ten doel hebbende om het tot verwarring aanleiding gevende begrip van spanning in de leer der electriciteit door potentiaal te vervangen. De schrijver toont aan, hoe in vele gevallen de potentiaal rechtstreeks voor meting geschikt is, en zelfs wel door sommigen is bepaald geworden, als zij meenden iets anders te meten. Ten slotte uit hij den wensch, dat de theorie der potentialen, zoo belangrijk voor het proefondervindelijk gedeelte der electriciteitsleer, in de leerboeken opgenomen worde, en de onbepaalde uitdrukking spanning daaruit geheel verdwijne.’ Die theorie in de leerboeken der proefondervindelijke natuurkunde opgenomen te zien, zal wel altijd een onvervulde wensch blijven, daar het begrip van potentiaal niet elementair is. En de uitdrukking ‘spanning’ in de beteekenis van 2de macht der dichtheid geheel te willen verdringen, is wel niet van stiefmoederlijke liefde vrij te pleiten jegens een begrip, dat beteekenis en dus recht van bestaan heeft. Zoowel de mathematische als proefondervindelijke physica is den schrijver voor dit stukje dankbaar.

{==222==} {>>pagina-aanduiding<<}

Dit tweede stuk sluit met een belangrijke verhandeling door van Kerckhoff over atomiciteit en affiniteit. De schrijver waarschuwt tegen de verwisseling van die twee begrippen: het eene, betrekking hebbende op de hoeveelheid der stoffen, die zich met elkander verbinden - het tweede, de kracht, die ze samen vereenigt. Het zij mij vergund naar aanleiding van dit stuk enkele opmerkingen te maken. Het onderwerp ligt op een terrein, waarop chemici en physici elkander ontmoeten: het betreft een vraag, bij welker oplossing beiden evenveel belang hebben. Maar eerst in den lateren tijd zijn de begrippen daaromtrent zoo niet tot meer overeenstemming, dan toch tot meer klaarheid gebracht. Men tracht het onbepaalde in de denkbeelden daaromtrent zooveel mogelijk weg te nemen; en voor den vooruitgang der wetenschap zijn duidelijk uitgedrukte begrippen noodig, al mogten latere onderzoekingen toonen, dat ze verkeerd waren. Degeen, die zich met de ontsluiering van de geheimenissen der Molekulair-theorie bezig houdt, mag niet, zoo als degeen die slechts feiten en verschijnselen opsomt, van uitzonderingen spreken. Van dit beginsel uitgaande, zijn er op dit stuk, dat ook trouwens reeds drie jaar geleden geschreven is, eenige opmerkingen te maken. Het is zeker waar, dat wij, zoo als de schrijver zegt, ten opzichte van de kennis van de grootte der Affiniteit minder weten dan van de Atomiciteit, en dat het meten van de warmteontwikkeling bij de verbindingen niet voldoet om de grootte der Affiniteit te bepalen. Ten minste zoolang gemeten wordt de warmte, die vrij wordt, als wij de stoffen als Molekulen bij elkander brengen om zich te verbinden. Ik ben het met den schrijver niet meer eens, wanneer er spraak is van de warmte, die vrij wordt door de vereeniging van Atomen met andere vrije Atomen. Die warmte, ofschoon in de striktste beteekenis, geen maat voor de Affiniteit (kracht) is zeker equivalent aan het verloren potentiëel arbeidsvermogen. Zeggen, zooals de schrijver doet, dat
er verbindingen tot stand komen, met warmteverbruik is geheel tegen den geest van de wet van het behoud van Arbeidsvermogen. Het is letten op de einduitkomst, zonder rekening te vragen van de afzonderlijke termen. Waarom de verbinding (Cl. H.) wel warmte zou leveren, en de verbinding (H.H.) niet, laat zich volstrekt niet begrijpen, tenzij wij aannemen, wat niemand doet, dat stoffelijke atomen elkander afstooten, of onverschillig jegens elkander zijn. En daar bij bijna elke scheikundige verbinding, eerst ontleding der

{==223==} {>>pagina-aanduiding<<}
Molekulen tot Atomen moet plaats grijpen vóór de verbinding kan geschieden, is het mogelijk, dat warmteverbruik de einduitkomst is, door dat de eerst noodige ontleding meer warmte wegnam, dan de verbinding, die daarop volgde, gaf. De geheele voorstelling van den schrijver, ik zeg niet zijn bedoeling, zou, - zoo men niet wilde vervallen in de ongerijmdheid, dat elkander aantrekkende atomen op kleineren afstand van elkander meer potentiëel arbeidsvermogen hebben dan op grooteren, - nieuwe hypothesen noodig maken of omtrent het teeken van de kracht, of omtrent den vorm der atomen, of omtrent de meerdere of mindere mate, waarmede de etheratmospheren in de vorming der verbinding medewerken. De schrijver zelf erkent trouwens, dat er scheikundige arbeid noodig is voor de scheiding der homogene atomen; maar, waarom dan geen warmte? 1) Mij dunkt, niets is rationeeler dan dit tot algemeene stelling te verheffen: ‘Bij elke vereeniging van atomen tot een molekuul gaat potentieel arbeidsvermogen verloren en wordt dus warmte gewonnen, en omgekeerd, bij elke ontleding gaat warmte verloren.’ Dan zijn er geen uitzonderingen meer. Hij, die denkt, dat bij verbindingen de kennis der warmte, die als eindresultaat te voorschijn treedt, alleen waarde voor ons heeft, moet zich niet met een molekulair-theorie bezig houden. En men zegge niet te spoedig, dat de termen, die dat eindresultaat opleveren, afzonderlijk niet te bepalen zijn. Is de warmte, die als lokale verwarming aan de positieve pool bij de water-ontleding zich vertoont - misschien ook de warmte, die vrij wordt, als ozone in gewonen zuurstof overgaat - in de hoofdzaak wel iets anders, dan de warmte die de
verbinding (
{== afbeelding 	==} {>>afbeelding<<}
    
, 
{== afbeelding 	==} {>>afbeelding<<}
    
) oplevert? Terwijl dan de vermindering der electromotorische kracht equivalent zou zijn aan de warmte noodig om (H,H) met 
{== afbeelding 	==} {>>afbeelding<<}
    
 te verbinden. Maar ik zou mij bijna laten verleiden de grenzen te buiten te gaan, die ik mij behoor te stellen, en de overige punten, waaromtrent ik van den schrijver meen te moeten verschillen, onaangeroerd laten. De te maken opmerkingen zouden dan ook alleen gelden dat, wat eigenlijk niet het onderwerp van de verhandeling is. Het eigenlijk doel, dat de schrijver zich voorgesteld heeft, is zeker volkomen bereikt.

{==224==} {>>pagina-aanduiding<<}

Deel I stuk III (1866) bevat o.a. een tweede stuk van Kaiser: opmerkingen omtrent de periodieke fouten van Mikrometerschroeven, en een stuk van Stamkart: over den invloed van luchtdrukking en capillariteit bij het gebruik van areometers, enz.
Deel II stuk I (1867) is voor ⅓ gedeelte gevuld met den 257 hoek van Badon Ghyben.
In de verhandeling van Miquel ‘over de verwantschap der Flora van Japan met Azië en Noord-Amerika’ wordt van onze hollandsche ooren wel wat veel gevergd, als hij voortdurend spreekt van ‘een physionomie der vegetatie, die bepaald wordt door het voorheerschen van’, en van ‘voorheerschende houtgewassen’ enz.
Deel II stuk II (1867) is niet het minst belangrijke. De tweede verhandeling, daarin voorkomende, is van Rauwenhoff en bevat onderzoekingen over den groei van den plantenstengel bij dag en bij nacht. Het eigenaardige, dat men op dit gedeelte van het gebied der botanie, verplicht is waarnemingen te doen, en dus niet in staat is, zooals bij natuur- en scheikunde om al die omstandigheden te verwijderen, die het vinden van wat men zoekt moeielijk maken, is ook hier oorzaak, dat in weêrwil van ijverige en nauwgezette waarnemingen de vraag nog niet is opgelost, of de planten des daags of des nachts meer groeien. Ik betwijfel zelfs of door dergelijke, hoe veelvuldig ook herhaalde waarnemingen, ooit, zoolang niet op andere wijzen de invloed van andere temperatuur, en de invloed van gewijzigde vochtigheidstoestand der lucht en van den bodem, bekend is geworden, zal kunnen gevonden worden, in hoever de plant, wat haar groei betreft, gehoorzaamt aan den invloed van het licht. Het volgend onderzoek, dat de waarnemer zich voorgesteld heeft te doen, zal zeker meer positieve uitkomsten kunnen verschaffen.
Het vierde stuk is een in het Fransch geschreven verhandeling van Hoek: Détermination de la vîtesse avec laquelle est entraînée une onde lumineuse traversant un milieu en mouvement. Een gelukkig gekozen proef over een hoogst belangrijk onderwerp. De ether, die de lichamen vervult, wordt, zooals men weet, in twee hoeveelheden verdeeld: 1. De hoeveelheid, die onafhankelijk van het lichaam is, en zich ook in de ruimte, nu door het lichaam ingenomen, bevinden zou, als er geen enkel stoffelijk molekuul was; 2. de hoeveelheid, die aan de molekulen van het lichaam gebonden is, en zich dus met die molekulen moet verplaatsen, zoo dra het lichaam in beweging is. Een lichtgolf,

{==225==} {>>pagina-aanduiding<<}
die zich door een lichaam, dat in beweging is, voortplant, zal dus een andere snelheid bezitten, dan wanneer het lichaam zich niet beweegt. Verplaatste zich nu al de ether, die in het lichaam aanwezig is, met dat lichaam of omgekeerd, bleef al die ether op dezelfde plaats gedurende de beweging van het lichaam, dan zou het niet moeielijk vallen die omstandigheden in de berekeningen in rekening te brengen. Maar daar slechts een gedeelte van dien ether in de beweging deelt, en de stoffelijke molekulen, door hun ether omringd, zich door de overige ethermolekulen heen bewegen als een groep lichamen door de lucht, moest eerst bepaald worden, welk gedeelte van al den ether, in het lichaam aanwezig, in die beweging deelt en verder de invloed daarvan op de snelheid van den lichtgolf worden nagegaan. Fresnel reeds nam aan, dat de hoeveelheid medegevoerde ether = 1 - 1/n2 was, dus bij water = 7/16. En omtrent den invloed van die beweging op de snelheid van het licht, maakte hij de onderstelling, dat die snelheid vermeerdert met de snelheid van het zwaartepunt van den in het lichaam aanwezigen ether; dat is, als ε voorstelt de snelheid, waarmede het lichaam voortgaat, met ε (1 - 1/n2). Een onderzoek van Fizeau deed zien, dat die waarde tot juiste gevolgtrekkingen leidt. Maar zijne wijze van proefneming liet geen groote gevoeligheid toe. Op zeer eenvoudige en veel gevoeliger wijze toont Hoek aan, dat de beide hypothesen van Fresnel de ware zijn. De snelheid van het bewogen lichaam was bij Fizeau, water dat met een snelheid van ruim 7 meters voortstroomde. Bij Hoek is die snelheid de snelheid, waarmede de aarde om de zon wentelt. Door een vergissing (het schrijven van λ in plaats van ηλ) 1) zijn een paar getallen verkeerd opgegeven.
Vooreerst het aantal strepen, dat in het spectrum te verwachten is, als de coefficient van meêsleping = 0 was; dit wordt nu, wanneer ik de door Frauenhofer als uiterst zichtbare stralen opgegevene in rekening breng 2), in plaats van 10, zooals in Hoek's verhandeling staat, 12. En ten tweede de graad van benadering door Hoek op 1/55 opgegeven; deze moet dan 1/70 zijn. Dat Hoek evenwel uit het niet vinden van interferentie-strepen in het spectrum besluit, dat er zelfs geen verschil van 0,00022 m.m. bestond tusschen de

{==226==} {>>pagina-aanduiding<<}
beide stralen is mijns inziens eenigzins gewaagd. Immers als er een verschil was van 1½ × 0,00045 m. m, zou er evengoed geen interferentie-streep in het zichtbare gedeelte van het spectrum geweest zijn. In dat geval zon men met volkomen zekerheid slechts kunnen zeggen, dat door de proef met de afmetingen van den toestel, zooals zij door Hoek in deze verhandeling opgegeven zijn, de coefficient van meêsleping aangetoond is nauwkeurig te zijn tot op 1/30 ongeveer. Hoek heeft evenwel later met grootere afmetingen aan een gedeelte van zijn toestel te geven de benadering veel verder gedreven. Het eenige, dat deze manier van bepaling van den coefficient van meêsleping tegen heeft, is dat zij berust, niet zooals de proef van Fizeau op de aanwezigheid, maar op de afwezigheid van interferentie-strepen.
De volgende verhandeling ook van Hoek: sur les prismes achromatiques construits avec une seule substance, bevat evenzoo een hoogst verrassende vinding. Meende Newton, dat achromatische prisma's onmogelijk waren, en heeft men dit die autoriteit lang blindelings nagezegd; werd later aangetoond, dat, als twee soorten van glas gebruikt werden, achromatisme mogelijk was, en heeft men stilzwijgend daaruit besloten dat het gebruik van tweeërlei stoffen voor het achromatisme noodzakelijk was; Hoek toont, dat op verschillende wijzen door het gebruik van een zelfde soort glas deviatie van een lichtstraal kan verkregen worden zonder storende kleurschifting.
De laatste verhandeling van dit stuk is weder van Kaiser: Ueber einen neuen Apparat zur absoluten Bestimmung von persönlichen Fehlern bei astronomischen Beobachtungen.
Zoo als blijkt, heb ik mij bijna alleen tot opsomming van physische en mathematische verhandelingen, die in de Verslagen en Mededeelingen voorkomen, bepaald. Niet omdat er geen andere in voorkomen, of omdat ik deze de gewichtigste reken; maar omdat ze mij het meeste belang inboezemen. Overigens zal de mededeeling, dat ze bovendien versierd zijn met stukken van Conrad, Donders, Miquel, van der Hoeven, Staring en andere leden der Akademie, wel voldoende zijn om zucht tot kennismaking op te wekken bij hen, die in andere takken der Natuurwetenschappen het meeste belang stellen.
Ik besluit met de volgende opmerkingen:
De Chemie is er zeer weinig in vertegenwoordigd. Behalve het opgenoemde Stuk van van Kerckhoff en een paar rapporten,

{==227==} {>>pagina-aanduiding<<}
vindt de ‘Chemicus bij uitsluiting’ er niets in van zijn gading.
Ook de Mathesis is er niet zoo waardig in vertegenwoordigd, als geëischt kan worden van het hoogste geleerde genootschap van ons land. Behalve het opgenoemde stukje van Bierens de Haan en dat van Verdam, bevat het vergelijkingen ter berekening van diagonalen van veelhoeken, iets dat nu juist niet tot het hoogste gedeelte der wiskunde behoort.
De eigenlijke Physica is er, wat de leer van het licht betreft, uitstekend in vertegenwoordigd. Over de leer der warmte bevatten zij niets. Statische electriciteit heeft stof gegeven tot de opgenoemde verhandeling van van Rees, en galvanisme tot eenige opmerkingen van Bosscha, over den invloed der temperatuur op de Electromotorische kracht van Voltasche ketens. De daarbij beloofde Mededeeling wordt nog steeds verwacht.
Van de vijftig (niet-rustende) Leden der Akademie, zijn er, als men de inzenders van Rapporten niet mederekent, vijf-en-twintig van wie verhandelingen in deze Verslagen voorkomen.
's Hage, 5 Januari 1868.
J.D. v.d. Waals.
OP EN IN DE AARDE, door Dr. T.C. Winkler, Conservator van Teylers museum te Haarlem. Met 34 groote platen en 2 kaarten, en een groot getal van kleinere houtgravuren. Rotterdam en Leiden, H. Nijgh en van den Heuvell & van Santen, 1868. Prijs ƒ 9,25.
De natuurkundige aardrijkskunde heeft voor den beschaafden lezer eene ongemeene aantrekkelijkheid. Aan hare hand doorwandelt hij de verschillende velden van het groote gebied der natuurkundige wetenschap, en hij houdt hierbij steeds het oog gevestigd op de planeet, welke wij bewonen. Geologie, palaeontologie en mineralogie, physica, chemie en meteorologie, botanie, zoologie en anthropologie houden hem achtereenvolgens bezig, en langzamerhand verkrijgt hij bepaalde denkbeelden van de wording der aarde, van haren tegenwoordigen toestand en van de schepselen, die zij draagt. Die kennis verspreidt een verkwikkend licht in de onzekere duisternis, en bij dien glans ontspringen voor zijn voet telkens nieuwe bronnen van genot. Met blijdschap begroette ik dus het boek, welks titel aan het hoofd van deze aankondiging geschreven staat. Wij bezitten, wel is waar, meer dan één werk van dergelijken aard, uit eene vreemde taal in de onze overgebragt, maar ik meende alles goeds te mogen verwachten van dit oor-
{==228==} {>>pagina-aanduiding<<}
spronkelijk geschrift van den heer Winkler. Hij bewees meermalen, dat hij er slag van heeft om voor het volk te schrijven. In lossen, levendigen stijl weet hij de uitkomsten van wetenschappelijke nasporingen aantrekkelijk voor te stellen. Het leed bij mij geen twijfel, dat die schrijver juist de man was, die over het gekozen onderwerp een boek kon leveren, dat duurzaam eene plaats zou bekleeden onder de voortreffelijkste nederlandsche werken.
In die meening werd ik bevestigd bij het lezen der inleiding. Hier zegt dr. Winkler bij de opnoeming van de verschillende afdeelingen der aardrijkskunde: ‘eene beschrijvende aardrijkskunde, die zich bezig houdt met eene beschouwing van uitwendige vormen van landen en wateren, hunne uitgebreidheid en hoogteligging, de bergen en zeeën, de vlakten en rivieren; en eindelijk eene natuurkundige aardrijkskunde, die behalve dat zij alles omvat wat de beschrijvende aardrijkskunde leert, zich vooral bezig houdt met het onderzoek van de oorzaken, waardoor de vormen der landen en zeeën ontstaan zijn, van de oorzaken waardoor vochtigheid en warmte, waardoor planten en dieren en de mensch met zijne rassen over de aarde verspreid zijn. Het land met zijne vastelanden en eilanden, zijne bergen en dalen, zijn bodem en klimaat, zijn leven en voorkomen - de zee met hare baaien en inhammen, hare ondiepten en diepten, hare samenstelling en temperatuur, hare bewegingen en het leven dat er in huist - dit is het onderwerp dat wij in de volgende bladzijden wenschen te behandelen.’ Ik zag uit deze opgave, dat ik regt had om veel te verwachten. De schrijver zou mij meer genot verschaffen dan de groote von Humboldt met zijn Kosmos - een verbazend geleerd en verheven boek, waarin ik nooit - de ketterij moet er uit, al strekt ze mij ook tot oneere - vijftig bladzijden achtereen zonder verveling heb kunnen lezen.
Nu wenscht de redactie van de Letteroefeningen, dat ik aan het publiek zal mededeelen, of het boek van dr. Winkler aan mijne verwachting beantwoord heeft. Welaan:
Ik heb Op en in de aarde met genoegen gelezen en in dat werk een nieuw bewijs gevonden, dat dr. Winkler zijne lezers op eene aangename wijze weet te boeijen. In eene natuurkundige aardrijkskunde moet men niet veel oorspronkelijks zoeken. In den regel heeft de schrijver eene massa feiten verzameld, die betrekking hebben op onze planeet, en wanneer hij daarvan de merkwaardigsten weet te kiezen en tot een stelselmatig geheel te ver-
{==229==} {>>pagina-aanduiding<<}
binden, dat ons eene voorstelling geeft van onze aarde, en wanneer hij dat geheel in een bevallig gewaad weet te hullen, - wanneer hij dus zoowel aan de eischen der wetenschap als aan die van den vorm voldoet, dan verdient hij allen lof.
Dien lof kan ik echter niet onvoorwaardelijk aan dr. Winkler toekennen. Hij voldoet niet aan zijn programma, hij springt op de eene plaats over belangrijke zaken heen en maakt zich op de andere schuldig aan te groote uitvoerigheid, terwijl de consequentie in schrijfwijze, stijl, taal en interpunctie veel - zeer veel te wenschen overlaat. Ook van onnaauwkeurigheden is zijn boek geenszins vrij te pleiten. Over het geheel komt het mij voor, dat de schrijver uit de overvloedige bouwstof, die ter zijner beschikking stond, wat al te haastig, wat al te luchtig zijn gebouw heeft opgetrokken. Dit is geschied ten koste van die wetenschappelijke juistheid, van die keurige soberheid, van die onberispelijkheid van stijl en taal, welke wij in een dergelijk werk zoo gaarne ontmoeten.
Ik zal deze uitspraak zoo bondig mogelijk door bewijzen zoeken te staven.
De schrijver vergeet zijn programma. Dit laatste hebben we straks afgeschreven. Hij spreekt daar ‘van de oorzaken - - waardoor planten en dieren en de mensch met zijne rassen over de aarde verspreid zijn.’ Toch is aan het slot de mensch met zijne rassen geheel en al vergeten. Over planten en dieren wordt gehandeld, en dan volgt het einde. Ik ben het met den duitschen geograaf eens, die ergens zegt: ‘Der vornehmste Gegenstand der Geographie ist aber der Mensch.’ Een hoofdstuk over den mensch mag in eene natuurkundige aardrijksbeschrijving niet ontbreken, en het is mij een raadsel en tevens in mijn oog een groot gebrek van dit boek, dat de heer Winkler het goede plan heeft laten varen, dat in de inleiding is opgenomen.
Hij springt hier en daar over belangrijke zaken heen. Er worden bewijzen opgesomd voor de bolvormige gedaante der aarde, terwijl ik die voor de aswenteling te vergeefs heb gezocht. De wijze, waarop men de digtheid der aarde berekend heeft, had wel vermelding verdiend. De schrijver had op bl. 19 meer voldoende redenen moeten opgeven voor de verwerping van het centraalvuur. Hoogst oppervlakkig worden de kaarten en globen (bl. 26 en 27) behandeld. Van de verschillende projecties, van de reliefkaarten enz. is hier geen woord te vinden. De warmte is zeer stiefmoederlijk bedeeld, zoodat er van isothermen, isothe-
{==230==} {>>pagina-aanduiding<<}
ren enz. geen gewag wordt gemaakt, en hetzelfde moet ik zeggen van de elektrische en vooral van de magnetische verschijnselen. De planten zijn in 9 en de dieren in 6 bladzijden behandeld (het geheele werk telt 561 paginas). Wie zal het goedkeuren, dat de schrijver zich van het laatste gedeelte van zijn programma: ‘planten en dieren en de mensch met zijne rassen’ zoo vlugtig heeft afgemaakt? Van die vlugtigheid getuigt de behandeling van menig ander onderwerp, bij voorbeeld van de cyclonen (bl. 460), waar wij van de bekende banen der cyclonen of van de wijze, waarop de zeeman aan die stormen ontkomen kan, niets vinden vermeld. Er wordt geen onderscheid aangewezen tusschen tornado's, tyfoens en cyclonen, ja, de schijver verwart deze laatsten met zandhozen en waterhozen. Daarentegen is, bijvoorbeeld, de beschrijving der beklimming van den Mont-Blanc, 21 bladzijden beslaande - dus veel meer dan ‘planten en dieren’ - niet vrij te pleiten van eene noodelooze uitvoerigheid.
Onnaauwkeurig is het, te zeggen: ‘Het woord planeet komt van het grieksche πλανος’; men weet dat het komt van πλανητης. Die onnaauwkeurigheid gaat soms zoo ver, dat zij de voorschriften der logica in het aangezigt slaat, bijvoorbeeld op bladz. 9: ‘Op den 21sten Maart en den 23sten September gaat die cirkel door de twee polen der aarde heen en verdeelt alle aardparallellen in twee gelijke helften. Wat is het gevolg daarvan? Dat de aarde in vierentwintig uur volkomen omgewenteld is, en dus enz.’ Wie deze redenering begrijpen kan, is schranderder dan ik - ce n'est pas juré gros! -, en ik zou wel eens van hem willen weten, hoe de volkomene omwenteling der aarde in 24 uur een gevolg kan wezen van de omstandigheid, dat de scheidingscirkel van licht en duisternis door de polen gaat! Onnaauwkeurig is de bewijsvoering op bl. 20: ‘Stel eens dat de bol van anderhalf el doorsnede, waarvan wij op bl. 17 spraken, gloeiend gemaakt werd, zou dan het vel papier dat de korst voorstelt ook mede gloeiend worden en verbranden? Zekerlijk.’ Deze redenering zou dan alleen doorgaan, wanneer de aardkorst uit eene stof bestond, even brandbaar als papier. Onnaauwkeurig is de uitdrukking: ‘zulke juist tegen elkander overliggende plaatsen of punten van den aardbol noemt men antipoden, van anti, tegenover, en pous, podos voet.’ Niet die plaatsen of punten, maar de bewoners daarvan dragen dien naam. Bij pous, podos had wel vermeld mogen worden, dat het laatste woord de tweede naamval is van

{==231==} {>>pagina-aanduiding<<}
het eerste. Waarom zijn hier geene grieksche letters gebruikt, even als voor πλανος? Onnaauwkeurig is de beschrijving van den oorsprong van de Nijl (bl. 394), daar de schrijver met de nasporingen van Baker en het door dezen bezochte Albert-Nyanza-meir onbekend schijnt te wezen. Onnaauwkeurig is de verzekering: ‘Dat zwarte kleederen warmer kleeden dan witten, is eene bekende zaak’ - de schrijver neme des winters de proef met een zwart onderkleed, dat gewoonlijk van wit linnen of katoen vervaardigd wordt. In strijd met de waarheid is zijne uitspraak (bl. 446): ‘Ook op de oostkust van Amerika waar de winden waaien die over de Stille zee komen, is het klimaat gelijkmatiger dan op de westkust.’ Niet zeer juist wordt (bl. 448) van den winter gezegd: ‘welke laatste daarom zoo vochtig is, omdat er zoo veelvuldig en zoo lang aan een bestendig water in de lucht wordt gevormd’ - de oorzaak ligt immers in de vermeerderde koude van den dampkring. Met de passaatwinden schijnt de schrijver geheel en al in de war te wezen, daar hij van een zuidwest passaatwind (lees zuidoostpassaat) spreekt als onderstroom op het zuidelijke halfrond en van een noordoostpassaatwind (lees noordwestpassaat) als bovenstroom op dat halfrond. Het verwondert mij, dat in dit hoofdstuk volstrekt geen gewag gemaakt wordt van de draaijingswet der winden van Dove. De verklaring der hagelvorming heeft mij in het geheel niet bevredigd; na 't geen Prof. Harting daarover geschreven heeft, had ik hier iets anders verwacht. Wat onbepaald is de uitdrukking (bl. 433): ‘Zomerlauinen ziet men veelvuldig op den weg over den Scheideck in het Berner Oberland.’ Men ziet ze niet veelvuldig op dien weg, maar als men dien weg volgt over den Wengern-Alp, dan ziet men ze in de verte van de Jonkvrouw in het Trümletenthal nederstorten.
Inconsequentie in de spelling kon en moest in een boek als dat van Dr. Winkler met naauwgezetheid worden vermeden. Toch vinden wij er: ontzachlijk (bl. 6) en ontzaglijk (bl. 21 en elders), veronderstellen (bl. 22) en vooronderstellen (bl. 29), terwijl men, wat mij aangaat, ver en voor gerust mag weglaten, vladderen (bl. 55) en fladderen (bl. 66), harst en hars (beiden bl. 73), parallellen (bl. 9 en elders) en parallelen (bl. 320), welke laatste schrijfwijze wel gevolgd zou wezen, zoo de schrijver zich, even als bij antipode en planeet, herinnerd had, dat gemeld woord afkomstig is van het Grieksche πϰρϰληλος, Kanchinjanga (bl. 99), Kinchinjunga (bl. 139) en Kirchinjanga (bl. 149), Jang-tsi-kjang

{==232==} {>>pagina-aanduiding<<}
(bl. 35) en Yang-tse-kiang, Jenissei (bl. 35) en Yenesei (bl. 141), Kirghis (bl. 238) en Kirgisen (bl. 239)', Salano (bl. 252) en Solano (bl. 450), Behring (300) en Bering (bl. 398), vreeselijk (bl. 377) en vreesselijk (bl. 100), Colombo (bl. 33) en Columbus (bl. 524), Luzern (bl. 494) en Lucern (bl. 407), Foehn (bl. 252) en fohn (bl. 456), Kuenlun (bl. 140) en Kuenluen (bl. 399), Istaccihuatl (bl. 188) en Istacihuatl (bl. 157), Ob (bl. 35) en Obi (bl. 114) enz.
De aanmerkingen, die ik heb op stijl, taal en interpunctie, zal ik kortheidshalve bij elkander voegen. Ik zal hier zeer discreet zijn, omdat op dit gebied in ons Vaderland nog al eenige willekeur heerscht. Naar mijn inzien, bij voorbeeld, moet men voor een vrouwelijk zelfstandig naamwoord niet een, maar eene schrijven. Dr. Winkler is volstrekt niet van dat gevoelen, en hij heeft vele medestanders. Van zijn verzuim in dat opzigt wil ik bem derhalve geen verwijt maken. Erger vind ik het, dat hij zoo dikwijls vergeet, tusschenzinnen tusschen scheidteekens te plaatsen, dat hij gedurig pleonasmen gebruikt, tegen de geslachten zondigt en slordig is in de keus zijner woorden.
Ik neem terstond den eersten volzin: ‘Alles wat wij weten van de aarde - alle kennis (,) die wij hebben van het land en het water, (van) de hoogten en laagten der aarde, van den dampkring (,) die de aarde omringt, van de verspreiding der planten en dieren (,) die de aarde bevolken - al die wetenschap vatten wij samen onder den naam van aardrijkskunde, aardrijksbeschrijving, of geographie.’ Ik heb hier aangevuld, wat er naar mijn oordeel ontbrak, terwijl ik het laatste scheidteeken (voor of) wel wil missen. Daarenboven merke men op, dat in dezen éénen volzin het woord aarde viermaal en aard tweemaal voorkomt, - dat er in gesproken wordt van ‘planten - die de aarde bevolken’, en dat hier aardrijkskunde maar flink weg met aardrijksbeschrijving wordt gelijk gesteld.
Eer ik afscheid neem van de eerste bladzijde van dit werk, maak ik aanmerking op het nieuwe woord hoogteligging - eene onnederlandsche compositie - ligginghoogte zou nog beter zijn -, die ik te meer afkeur, omdat eenvoudig hoogte voldoende is. En die akelige uitdrukking komt er gedurig terug. Daarenboven ontken ik, dat de natuurkundige aardrijkskunde zich vooral bezig houdt met het onderzoek van de oorzaken, waardoor de vormen der landen en zeeën ontstaan zijn, van de oorzaken, waardoor

{==233==} {>>pagina-aanduiding<<}
vochtigheid en warmte, waardoor planten en dieren en de mensch met zijne rassen over de aarde verspreid zijn.
Om duidelijk te maken, wat er naar mijn bescheiden oordeel aan de interpunctie ontbreekt, zal ik mij bepalen bij de eerste volzinnen van het eerste Hoofdstuk. Het opschrift luidt: ‘De aarde als een hemelligchaam.’ Dit een is hier ongepast. Voorts leest men er: ‘Onze aarde is een (e) der planeten (,) die rondom de zon wentelen (eigenlijk wentelt de aarde om hare as en beweegt zich tevens om de zon). Dat weet tegenwoordig ieder een (par manière de dire), maar dat heeft men evenwel (maar evenwel heeft wel iets van een pleonasme) niet altijd geloofd; er is een tijd geweest (,) waarin men meende (,) dat onze aarde het middelpunt van het heelal was. De zon, de maan, de planeten en de vaste sterren waren toen slechts (onnaauwkeurig, daar de schrijver bedoelt, werden toen beschouwd als) ondergeschikte ligchamen, genoodzaakt om onophoudelijk zich te bewegen als voor den troon (?) der aarde, om het oog van den aardbewoner te streelen, om zijne dagen te verlichten en te verwarmen, (dit scheidteeken vervalle) en zijne nachten op te luisteren.’
Het meervoud van satelliet is, dunkt mij, satellieten, en niet satelliten (bl. 5). Daarom kan ik op andere plaatsen coproliten, fossilen enz. niet goedkeuren.
Is het geen pleonasme, te zeggen, dat Jupiter, Saturnus enz. onzen aardbol ver overtreffen in ligchamelijke grootte? Is de uitdrukking naauwkeurig: ‘want bij die geweldige (NB.) planeten is “het licht en dicht”’, daar juist de digtheid bij haar zoo gering is, en er bij te voegen: ‘De stoffen (,) waaruit zij bestaan, hebben op verre na niet de massa of dichtheid van die der aarde?’ Is massa en digtheid hetzelfde? Dit alles is op bl. 7 te vinden.
Waarom wordt op bl. 8 het woord perpendiculair gebruikt, daar ons loodregt nog niet afgeschaft is?
Solstice (bl. 10) moet solstitium zijn, daar de schrijver er ter verklaring bijvoegt sol stat.
‘En toch (bl. 12, ik onderschrap) het groote ligchaam (,) dat wij aarde noemen, dat om zijne as en tevens rondom de zon wentelt en waaromheen de maan als zijn wachter wentelt, toch is het om naauwkeurig te spreken niet een bol’ is geen fraaije stijl.
‘Hoe langer hoe verder’ (bl. 14 en elders) zal wel ‘hoe langer zoo verder’ moeten zijn.
Op bl. 16 staat: ‘De dichtheid van den geheelen aardbol (,)

{==234==} {>>pagina-aanduiding<<}
vergeleken met de stoffen (,) waaruit zijne oppervlakte bestaat enz.’ Hoe kan men twee ongelijksoortige dingen - digtheid en stof - met elkander vergelijken?
De uitdrukking (bl. 16) ‘2½ maal zwaarder’ acht ik minder juist dan 2½ maal zoo zwaar.
Op bl. 18 lees ik ‘en er daar dus eene onveranderlijke temperatuur heerscht. Dr. Winkler weet immers wel, dat er eene verkorting is van daar?
Wanneer op bl. 21 gesproken wordt van eene zuil kwikzilver van 30 duim hoogte, weet men niet, welke soort van duimen bedoeld worden; zelfs zou men denken aan Ned. duimen, daar de schrijver in eenen adem van meters gewaagt.
Het woord ‘onuitspreekbaar’ is even leelijk als nieuw (bl. 21).
Op bl. 22 staat het noordelijke en zuidelijke en een oostelijk en westelijk halfrond vermeld.
De zinsnede ‘niet alle volken nemen denzelfden (meridiaan) als punt (N. B!) van hunne lengtebepalingen’ is hoogst onnaauwkeurig. Eene lijn kan niet als punt genomen worden.
Is de opmerking (bl. 29), dat de Groote Heer tegenwoordig ook wel de Zieke Man geheeten wordt, in dit boek op hare plaats?
Zegt men (bl. 31) ‘bij ouds’ in plaats van ‘van ouds?’
‘Heiden’ in plaats van ‘heidevelden’ is af te keuren (bl. 32).
Niet fraai van stijl is de uitdrukking (bl. 36): ‘terstond zal er een zwerm van nieuwe toestanden en werkingen in het werk komen.’
Eindelijk vind ik hier, aan het slot van het eerste Hoofdstuk, gewag gemaakt van het veld der meetkundige aardrijkskunde. Ik geloof, dat wij beter doen, wanneer wij ons aan de gewone benaming - wiskundige aardrijkskunde - houden.
Tot de uitdrukkingen, die den schrijver uit de pen zijn gevloeid zonder dat hij er veel over gedacht heeft, behoort voorzeker ook deze (bl. 37): ‘De geologen spreken over de aardkorst juist zoo als eene huismoeder spreekt over een broodkorst,’ want onwillekeurig vraagt men: wat zegt de huismoeder daarvan? en dr. Winkler laat ons daarover in het onzekere.
Op bl. 52 lees ik: ‘In de atollen (NB op bl. 308 atols genoemd) dier riffen’ in plaats van ‘in de waterkommen der atollen.’
Van de ‘zakkende en in de hoogte rijzende plaatsen’ (bl. 53) kan ‘in de hoogte’ wel gemist worden.
De woorden katastrophen en katalklysmen (zie bl. 54) had ik gaarne uit een populair boek verbannen gezien.

{==235==} {>>pagina-aanduiding<<}

‘Een nieuwen plantegroei’ (bl. 58) moet zijn ‘een nieuwe plantengroei.’
Op bl. 77 vind ik de in plaats van den Hondsrug.
Cosmisch (bl. 38) zou ik liever geschreven zien met eene k.
Op bl. 89 zegt dr. Winkler, van de keerkringstreken gewagende, hunne ligging.
Het is niet juist, te spreken van de ‘beschaafdste helft der aarde.’ Kan men de aarde of een deel der aarde beschaafd noemen?
‘Hoogst bekende punten’ (bl. 90) zijn geheel andere dingen dan de schrijver bedoelt. De punten, waarvan hij spreekt, zijn juist het omgekeerde van hoogst bekend.
‘Aanhoudendheid’ (bl. 91) is ook een der nieuwe woorden, waarmede de schrijver zonder noodzakelijkheid onze taal verrijkt.
‘Stilsser Joch’ en ‘Ortle’ (bl. 191) moet Stilfser Joch en Ortles wezen.
Waarom (bl. 103) ‘draken en berekoppen?’ Dit moet toch ‘drake- en bere-’ of ‘draken- en beren’ zijn.
Op bl. 116 staat: ‘Verbeeld u een krachtige (lees krachtigen) bergbewoner.’
‘De noodzakelijkheid om zoo dikwijls te moeten ademhalen.’ De noodzakelijkheid om te moeten is een pleonasme, en in den zin ‘wordt ook tevens de bloedsomloop enz.’ (bl. 129) ook tevens desgelijks. Iets dergelijks vind ik op de volgende bladzijde: ‘En zoo hadden - dus.’
Vreemd is de schrijfwijze (bl. 135 en elders) ‘Doch al hoe ongelukkig enz.’
‘In den Ganges vloeit, welks (lees wiens) loop’ (bl. 149).
Mag men zeggen: ‘De welsprekendste pen’ (bl. 150)?
Op bl. 162 staat ‘de eenige weg’ voor ‘den eenigen weg.’
Op bl. 166 lees ik: ‘Hij meent dat enz. slechts een gevolg is van de vermocidheid der oogen, en misschien niet als (sic) een gevolg enz.’
‘Geeft hen’ (bl. 168), lees ‘geeft hun.’ ‘Algemeene regel’ (dezelfde bl.), lees ‘algemeenen.’ Een pleonasme is (dezelfde bl.) ‘dat alle groote rivieren allen afkomen’ enz.
Op de volgende bl. vind ik melding gemaakt van kloosters, ‘waarin de mensch het hoogste op aarde leeft.’ Hier staat ook Fluhalpe voor Fluhalp.
Is de ‘verbranding van de brandbare gassen’ (bl. 177) geen pleonasme? Op de volgende bladz. lees ik iets dergelijks.

{==236==} {>>pagina-aanduiding<<}

Op bl. 189' wordt het dal vermeld, waarin de hoofdstad en den (lees de) Riobamba liggen.
Op bl. 201 vind ik ‘een echte (lees echten) regenboog,’ - op bl. 202 ‘den (lees de) Erebus.
Het plotselijk opgerezen eiland bij Sicilië (bl. 205) noemde men niet Ferdinanda, maar Ferdinandea.
Kern is bij mij vrouwelijk; dr. Winkler spreekt van ‘den gloeiend vloeibaren kern.’ Kalk daarentegen is bij mij mannelijk, en hij schrijft (bl. 211) ‘koolzure kalk’ in den vierden naamval.
‘Guanazato’ (bl. 214) moet voorzeker ‘Guanajuato’ zijn.
Op bl. 226 wordt een Oostersch vertelseltje opgedischt, waarop volkomen van toepassing is, wat dr. Winkler op bl. 101 van de legende zegt.
Op bl. 227 staat ‘heuvel,’ lees ‘heuvels.’
Op bl. 228 wordt van gesteenten gesproken, die ‘aan weerszijden aan elkander beantwoorden.’ (!)
De schrijfwijze ‘vloeiiende’ is niet onberispelijk (bl. 229).
Op bl. 233 staat: ‘Elk dezer gedeelten wordt natuurlijk gekenschetst (!) door hare (lees zijne).
Op bl. 235 lees ik ‘ontgind’ in plaats van ontgonnen.
Wat op bl. 236 omtrent het aanvoeren der zwerfblokken door ijsbergen gezegd wordt, ontmoet in den jongsten tijd twijfel bij sommigen, die aan reusachtige gletschers denken.
Op bl. 237 staat ‘beschermen voor (lees tegen) het geweld enz.’
De volzin (bl. 239) ‘Sommige gedeelten bestaan uit zwarte aarde, die Tsjornozem geheeten wordt, en met gras en kreupelhout bedekt’ loopt niet los.
‘Weêrzijden’ (bl. 239) moet ‘weêrszijden’ wezen.
Op bl. 247 staat ‘cesalpijnsche’ en ‘zijne hoogste ligging,’ lees ‘cis-alpynsche’ en ‘hare,’ en op bl. 256 ‘Thebes,’ lees ‘Thebe’.
Mannelijke palmboomen ‘mannetjes’ te noemen (bl. 257), is, dunkt mij, in strijd met den goeden smaak.
‘Prairiën, die kenschetsende weiden’ lees ik op bl. 259. Het woord ‘eigenaardige’ zou hier gepaster wezen.
‘Pleurs en Schilano,’ lees Plurs (Piura) en Chilan (bl. 275).
Ree is, meen ik het wijfje van den reebok; ‘het ree’ (bl. 232) is dus verkeerd.
Hoe komt de schrijver aan het gallicisme ‘Colombie’ (vroeger hebben wij al solstice en Thebes gehad) in plaats van Columbia (bl. 284)?

{==237==} {>>pagina-aanduiding<<}

‘Den mammoetsdom, welks; lees “wiens” (bl. 287), -’ den sneeuwsalon, welks,’ lees wiens (bl. 288).
‘Put’ en ‘ingang’ zijn op bl. 290 bij dr. Winkler vrouwelijk.
Op bl. 291 staat ‘schoon’ in plaats van ‘schoone.’ Op bl. 298 wordt gesproken van ‘den (lees de) aardkorst, en op bl. 301 van de ‘kom welks (lees wier) randen.’ Op dezelfde bladz. is sprake van de noordelijke en zuidelijke gedeelten der Atlantische zee en van ‘haar’ (lees hun) beider klimaat.
In plaats van ‘in de heete zone’ las ik liever ‘op den heeten aardgordel.’
Op bl. 307 gebruikt de schrijver ‘lagen’ NB. als den onvolm. verl. tijd van leggen!
Op bl. 308 wordt gewag gemaakt van ‘uiterlijke’ voorwaarden; zijn dat uitwendige?
Op bl. 315 is ‘bodem’ vrouwelijk, en op bl. 317 ‘droom’ desgelijks.
Op bl. 319 lees ik ‘het mikroskoop;’ dit werktuig heeft evenzeer regt om mannelijk te wezen als de teleskoop, de stereoskoop enz.
‘Binnenzeeën en zeestroomen kunnen kouder of warmer zijn naarmate van hare (lees hunner) ligging’ (bl. 321).
Wat de schrijver op bl. 329 met den naam van grondgolven bestempelt, is de deining.
Op bl. 331 spreekt de schrijver van een golf als van ‘hem’; hij houdt golf dus voor mannelijk, en eenige regelen verder lezen wij van eene golf.
Op bl. 324 staat, ‘dat er zekeren (leest eenige) tijd verloopt.’
‘In (lees op) meer gematigde breedten’ (bl. 341).
Voor ‘afname’ (bl 342) las ik liever vermindering.
Op bl. 346 is zelfs ‘stroom’ vrouwelijk; er staat: ‘dan zien wij eerst de oppervlakkige stroom.’
Op bl. 349 wordt een werk van Maury het beste genoemd, dat tot heden in (NB) dezen tak van kennis verschenen is.
Op bl. 370 is ‘waterval’ en op bl. 371 ‘boog’ vrouwelijk.
Is het geen pleonasme, te spreken van een ‘ontwijfelbaar zeker feit’ (bl. 377)? Op die bladz. vinden wij tevens ‘doorbroken’ in plaats van ‘doorgebroken.’
De eischen van een goeden stijl worden weinig in acht genomen, als men schrijft (bl. 386) van een land ‘hetwelk door den Mississippi en zijne bijstroomen wordt doorstroomd.’

{==238==} {>>pagina-aanduiding<<}

De uitdrukking ‘honderde mijlen ver in zee op’ is niet goed te keuren.
Op bl. 389 staat tot tweemaal toe: Atkabasca’ lees ‘Athabasca.’
‘Lough Reagh’ moet ‘Lough Neagh’ zijn (bl. 413).
Lees op bl. 414 Brienzer in plaats van Briënzer-meer, en op bl. 415 van den westrand. ‘Klok’ is (bl. 429) bij den schrijver mannelijk.
‘Dat het leven van planten en dieren daardoor kon ontwikkelen’ (bl. 433), - hier is het woordje ‘zich’ vergeten.
Het woord ‘wolkenkelder’ is vreemd en oneigenaardig. Kelders zoekt men in de diepte, maar niet in de hoogte.
‘Capilair’ (bl. 445) zal capillair moeten zijn, en zeer onnaauwkeurig van stijl is er de volzin: De warmte die op het water valt, wordt schielijker opgenomen en langzamer afgegeven dan indien zij op het land valt.’ Een voorbeeld van slordigen stijl is ook (bl. 447) de volzin: ‘De waterdamp wordt door de lucht opgenomen en verspreid in onzichtbaren vorm, en wordt slechts zichtbaar als hij tot mist, regen of sneeuw enz. wordt verdicht.’
Onnaauwkeurig is de uitdrukking (bl. 449): ‘Hoe warmer de lucht is, des te grooter is ook haar vatbaarheid voor water.’ Wat is ‘vatbaarheid voor water’? Waarom wordt hier niet gesproken van het water-opnemend vermogen der lucht?
Op bl. 456 is ‘wind’ bij herhaling als vrouwelijk beschouwd, en er is sprake van een gewijzigden (lees gewijzigde, want het woord staat in den eersten naamval) Simoen.
Op bl. 459 is ‘oogst’ vrouwelijk, ook ‘invloed’ is op bl. 470 van dat geslacht. Wat beteekent: ‘De hoeveelheid van het nedervallende water is op zekere (?) plaats in menig jaar zeer verschillend’?
Is ‘hoogste toppunt’ (bl. 475) geen pleonasme?
Op bl. 477 is ‘hagel’ mannelijk.
Op bl. 489 is ‘grens’ in twee opvolgende regels eerst vrouwelijk en dan mannelijk.
Ik weet niet, waarom de Schrijver op bl. 502 en verv. bij voorkeur het vreemde woord ‘glacier’ gebruikt, daar het woord ‘gletscher’ reeds lang in ons Vaderland het burgerregt heeft verkregen.
Onjuist is de uitdrukking (bl. 509) ‘en verwekt er heerlijke lichteffecten op.’
Op bl. 524 staat: ‘daar zond bij hen’, lees hun.
De zondenlijst is lang. Ik heb ze opgelezen, om den bekwamen Schrijver, die met eer zijne sporen op het veld der natuurkundige wetenschap verdiend heeft, ernstig te waarschuwen

{==239==} {>>pagina-aanduiding<<}
tegen eene vlugtigheid, die de vijandin is van alle degelijke productie. Hij bezit de gave van zich op het gebied zijner studie gemakkelijk te bewegen en de verworvene resultaten in een aangenamen vorm mede te deelen, - wel nu, hij stelle dit talent op prijs en late zich niet medeslepen door zijne vlugge pen.
In weerwil van de vlekken, waarop ik gewezen heb, beschouw ik ‘Op en in de aarde’ als een aangenaam en nuttig boek, dat een groot aantal lezers zal vinden, - vooral daar het zich aanbeveelt door eene fraaije uitvoering en door voortreffelijk gedrukte platen en houtgravuren. Zeer zou ik er mij in verheugen, indien weldra de noodzakelijkheid eener tweede oplage den Heer Winkler in de gelegenheid stelde, om door aanvulling derleemten en door verbetering van het gebrekkige ons een boek te verschaffen, waaraan eene duurzame eereplaats werd toegekend onder onze oorspronkelijke volksgeschriften.
A. Winkler Prins.
HANDLEIDING TOT DE PRACTISCHE DOORZICHTKUNDE, door S. Berghuis en C. de Gavere. Lijnperspectief. Met vier uitslaande platen. Groningen, P. Noordhoff, 1868. Prijs ƒ 1,50.
De heeren de Gavere en Berghuis, van welke de eerste het theoretische en de tweede het praktische gedeelte van dit werk heeft behandeld, hebben daarmede een arbeid verricht, die zonder twijfel verdienstelijk mag genoemd worden. Blijkens het voorbericht beoogden zij beknoptheid, duidelijkheid en volledigheid. Naar mijne meening hebben zij deze taak op bevredigende wijze volbracht. Zij schreven voor lezers ‘die minder in de wiskunde bedreven zijn.’ Het is zeker niet gemakkelijk voor dergelijke personen de voornaamste werkstukken duidelijk te maken, die in de perspectief voorkomen.
Hij, die in de beschrijvende meetkunde eenigermate ervaren is, begrijpt ook zonder moeite de oplossingen van de hoofdvraagstukken der doorzichtkunde; maar een kunstenaar, die niet mathematisch is ontwikkeld, zal zich meestal met weinige praktische, werktuigelijke hulpmiddelen behelpen. De schrijvers van dit boek nu hebben getracht mede te werken om aan dien toestand een eind te maken, door, buiten de gewone terminologie der beschrijvende meetkunst om, de oplossing der meest voorkomende vraagstukken populair, maar naar een vaste methode, uit te leggen. Evenwel betreden zij hier en daar ook den zuiver wiskundigen weg. Ik kan niet zeggen dat ik dit

{==240==} {>>pagina-aanduiding<<}
zeer op prijs stel, want voor hem, die de perspectief wiskundig wil bestudeeren, bestaan in onze taal andere zeer goede werken. Ik zag echter met genoegen een vrij groot aantal vraagstukken tot oefening, ook voor hen van groot belang, die zich voor middelbaar onderwijs voorbereiden of om een andere reden de wiskundige gronden der perspectief beoefenen.
Wat nu de populaire verklaringen der vraagstukken aangaat, deze zijn mijns inziens goed geslaagd. Natunrlijk ben ik het niet overal met de schrijvers eens, doch ik heb reeds elders gezegd, dat mijne aanmerkingen in dat opzicht minder in een openbare recensie te huis behooren. Ik wil echter niet verzwijgen, dat de schrijvers, in een tweeden druk, op pag. 31 of volgende, waar over de perspectief van kromme lijnen gesproken wordt, zeer goed kunnen vermelden dat de perspectief van een cirkel in de meeste gevallen een ellips of een cirkel is. Ieder ontwikkeld kunstenaar weet wel wat een ellips is. Ook is het gemakkelijk uit te leggen, hoe zij wordt geconstrueerd, als hare groote en kleine as bekend zijn. Op welke wijze deze bij perspectievische werkstukken bepaald worden, behooren, mijns inziens, de schrijvers bij een tweeden druk te verklaren. Verder zou een uitvoerige inhoudsopgave de praktische waarde van het boekje zeer verhoogen.
De figuren zijn goed gekozen, geteekend en gedrukt. Eene enkele kromme lijn heeft echter een minder juist beloop.
Resumeerende, meen ik dus te kunnen zeggen, dat het werkje van de heeren Berghuis en de Gavere zeer aan te prijzen is voor kunstenaars en beminnaars der teeken- of schilderkunst, en dat het ook met vrucht zal kunnen gebruikt worden door aanstaande leeraren in het hand- en rechtlijnig teekenen bij het middelbaar onderwijs. Minder geschikt is het voor de leerlingen der hoogere burgerscholen, daar voor deze een meer wiskundige methode verkiesselijk is. Voor hen kan de perspectief als toepassing der beschrijvende meetkunst behandeld worden. Natuurlijk bedoelen wij hier de leerlingen der hoogere klassen.
Het tweede deel van dit werkje, bevattende de perspectief van den bol en verder de schaduw-, spiegel-, vogel-, plafond- en tooneelperspectief, zal zeker den bezitters van het eerste deel welkom zijn.

Groningen, Januari 1868.
H.J.H. Groneman,
Civl. Ingr.


















{==241==} {>>pagina-aanduiding<<}

Binnenlandsche letterkunde.

Bibliographie.


I. Fraaie Letteren.

DE STADHOUDERS VAN DRENTHE, hunne magt en Staatsregterlijke verhouding tot de landschap, door Mr. L. Oldenhuis Gratama. Groningen, J.B. Wolters, 1867. Prijs ƒ 0,25.
Het werk van den heer Gratama, 't welk hier wordt aangekondigd, verdient wel eene bijzondere vermelding. In twee afleveringen van het 4de deel der Bijdragen tot de Geschiedenis en oudheidkunde, inzonderheid van de provincie Groningen, geplaatst, heeft de schrijver niet ten onregte gemeend, het onder eenen afzonderlijken titel te moeten uitgeven en het alzoo meer algemeen verkrijgbaar te moeten stellen. De staatsregterlijke verhouding van den stadhouder tot de staten der provineie, waarover hij was gesteld, met juistheid aan te toonen is inderdaad niet gemakkelijk. Tot het verkrijgen van een naauwkeurig begrip dier betrekking zal dan ook wel in de eerste plaats noodig zijn de kennis der aanstellingen, der instructien of commissien en dergelijke acten, waaruit de omvang van het gezag en van het deel in het bestuur van het gewest, 't welk den stadhouder was opgedragen, kan worden ontleend en afgeleid. De heer Gratama heeft een hoogst belangrijk middel geleverd om tot die kennis, voor zoo ver Drenthe althans betreft, te geraken, door de uitgave van eene lijst der stadhouders van dat gewest, waarop telkens zijn vermeld de acte van opdragt, de instructie, de inhoud der voornaamste resolutien en handelingen der staten, die raken het gezag van den stadhouder en het deel 't welk hij aan het bestuur had. Die lijst of liever die mededeeling van al hetgeen het stadhouderlijke bestuur in Drenthe betreft, bevat vele bijzonderheden, genomen uit tot nu toe onuitgegevene acten en resolutiën. Zij mag wel worden gezegd eene zeer belangrijke bijdrage te zijn tot de geschiedenis van

{==242==} {>>pagina-aanduiding<<}
ons voormalig staatsregt. Wij vereenigen ons dan ook gaarne met het gevoelen van den schrijver, die naar onze meening met juistheid zich aldus over de waarde dezer stukken uitlaat: ‘het is zeer belangrijk dezelve na te gaan; daaruit blijken de omvang van hun gezag, de behoeften en de geest dier tijden, de opvatting en voortgang van de staatkundige begrippen; de opkomst en bevestiging van het gezag in het huis Oranje-Nassau: - een en ander vormt als het ware het acten-boek van alle diplomatieke bescheiden tusschen 't bestuur der landschap en de stadhouders als zoodanig gewisseld.’ - Na de vermelding van de stadhouders in Drenthe onder Karel V en Philips II, worden achtereenvolgens die uit de huizen van Nassau en Oranje opgegeven, steeds met de bij ieder hunner behoorende acte van aanstelling en de reeds genoemde belangrijke resolutiën en handelingen, zoodat duidelijk blijkt welke magt ‘aan dezen ambtenaar, geplaatst tusschen de regenten en 't volk’ was toevertrouwd. Op de mededeeling dezer authenticke stukken en feiten, welke de lotgevallen van het stadhouderschap van Drenthe bevatten en tevens aanwijzen den omvang van die hooge betrekking, laat de schrijver nog eerige beschouwingen over de ‘attributen’ van den stadhouder volgen. Ten slotte deelt hij mede de denkbeelden der patriotten in Drenthe tegen het einde der vorige eeuw over het stadhouderschap, voorkomende in een in 1787 te Amsterdam gedrukt en sedert zeldzaam geworden boekje, getiteld, ‘de tegenwoordige staat van het landschap Drenthe ontmaskerd,’ een boekje, t welk veel opschudding gaf, zoodat de regeering van Drenthe zich gedwongen achtte eene premie van honderd gouden duka en aan hem uit te loven, ‘die de opstellers, drukkers of disse niuateurs van dit eerloos lasterschrift ontdekt, zoodanig dat zij in handen van de justitie geraken en van dit feit kunnen worden overtuigd.’ Dit werkje is in eenen hevigen, bitteren en
voor sommige Drenthsche aanzienlijke geslachten, hatelijken toon geschreven, het draagt daardoor allezins de kenmerken, dat het een product is van den opgewonden tijd, waarin het is vervaardigd en uitgegeven. De inhoud evenwel van dit merkwaardig pamphlet of blaauwboekje is in vele opzigten niet onbelangrijk. ‘Dit boekje van 50 bladzijden,’ aldus oordeelt de heer Gratama er over, ‘in den stijl dier dagen in vragen en antwoorden en met tusschengevoegde aanmerkingen en voorstellen tot verbetering geschreven, bevat veel

{==243==} {>>pagina-aanduiding<<}
waars en veel opmerkenswaardigs: men kan daarin geheel den geest der tijden en het vele verkeerde, dat in de landschap plaats had, leeren kennen; zonder alles voor waar aan te nemen, wat er in voorkomt, en zelfs met het oog op de overdrijving, die, naar den geest des tijds, in het boekje heerscht, kan men er uit opmaken en duidelijk uit zien, dat de regeringsvorm verouderd was en niet meer passende aan den geest des tijds. - Behalve de in het werk van den heer Gratama telkens opgegeven en door hem geraadpleegde schrijvers, heeft hij nog eene opgave gevoegd aan het einde van zijn werk van de literatuur en de bronnen, welke de bouwstoffen hem hebben verschaft tot de zamenstelling van zijn boek. In die opgave ziet men, dat niet alleen die bouwstoffen zijn ontleend uit een tal van schrijvers, maar dat in de eerste en wel voornaamste plaats daartoe zijn gebezigd, authentieke stukken uit het huisarchief van den koning, waartoe Z.M. goedgunstig verlof had verleend, verder de resolutiën van Ridderschap en eigenerfden, ter griffie van 't hof van Drenthe en ter Provinciale griffie aanwezig, de resolutiën van Drost en Gedeputeerden, het register van 's lands penningen en de landschaps-rekeningen op het provinciaal archief. De mededeeling van deze authentieke tot nu toe onuitgegevene stukken, zoowel voor het geheel als bij gedeelte en bij extract, al moge daardoor ook op het werk de opmerking van eentoonigheid en dorheid te regt worden gemaakt, geeft desniettegenstaande aan hetzelve eene blijvende geschiedkundige waarde; zij is, naar onze meening, van te veel belang, dan dat wij zouden wenschen, dat zij ter bevordering van eene aangenamer lezing geheel of gedeeltelijk had moeten worden weggelaten. De heer Gratama heeft ook daardoor een goed en nuttig werk geleverd; wij wenschen dat hierin eene aanleiding moge worden gevonden, om door dergelijke uitgaven van bronnen, de kennis van den omvang van het stadhouderschap ook in de andere gewesten onzer
voormalige republiek tot meerdere duidelijkheid te brengen.
H.O. Feith.
DE OUDE LEIDSCHE PATROON, OF DERDEN OCTOBER, OF DERDEN OCTOBERS-BANKET. Een verhaal van Leidens beleg en ontzet in 1574. Naar den oorspronkelijken druk van 1630, herzien door Dr. S.T. Bergman. Leiden, Gebr. van der Hoek, 1867. Prijs ƒ 0,70.
Allerbelangrijkst is de arbeid sedert eenige jaren aan het beroemde beleg van Leyden besteed, en groot is de verpligting,

{==244==} {>>pagina-aanduiding<<}
die wij te dien aanzien aan den heer van Vloten hebben. De geschiedenis van dit beleg kan echter nog niet volledig heeten, zoolang het handschrift van Van Hout nog niet teruggevonden en de sage nopens Magdalena Moens niet in het ware licht gesteld is.
Dr. Bergman, dien wij vroeger op het gebied der classische en later op dat der hedendaagsche - en vooral vaderlandsche - letterkunde ontmoetten, vestigde sedert eenigen tijd zijne aandacht op dit merkwaardig beleg, doch minder op de geschiedenis van het beleg, dan wel op de literatuur er van. De resultaten zijner nasporingen deelt hij in zijn even uitvoerige als belangrijke Inleiding voor zijne nieuwe uitgaaf van den Oude Leidsche Patroon mede. Hij geeft ons niet alleen een volledige historia literaria over het beleg, maar tevens van het boekje zelven en deelt ten slotte merkwaardige bijzonderheden mede nopens de viering van den 3den October te Leyden. Op deze historia literaria volgt de door hem met de uiterste naauwkeurigheid bezorgde uitgaaf van den Patroon, dien hij door allerbelangrijkste historische en critische aanteekeningen opheldert. Waarlijk! deze uitgaaf is een nieuwe proeve van oud-hollandsche degelijkheid en naauwgezetheid en tevens een nieuw bewijs, dat de eerwaardige grijsaard nog met jeugdigen ijver de letteren beoefent. Wij danken hem voor dit uitnemend en kostelijk banket en wenschen van harte, dat hij zijne landgenooten nog menigmaal op zulke spijs zal onthalen.
S.
EEN STUDENTEN-OPROER in 1594, bijdrage tot de geschiedenis van het Staten-Collegie te Leyden, door Dr. G.D.J. Schotel, met eene groote uitslaande Plaat, het oproer voorstellende, naar de teekening van J.C.L.W. Schotel. Leiden, J.K. Steenhoff, 1867. 104 bladz. groot 8vo. Prijs ƒ 2,25.
Aan de Leidsche Hoogeschool, welker stichting voornamelijk ten doel had het aankweeken van bekwame godsdienstleeraars voor de Nederlandsche Hervormde Kerk, werd kort na hare oprigting in 1575, ten dienste van minvermogende jongelingen, die in de godgeleerdheid wenschten te studeeren en tot den kerkdienst opgeleid te worden, eene stichting ingevoerd, waar zij, voor rekening hetzij van de steden van Holland en Westfriesland of van bijzondere personen, vrij kost en inwoning zouden kunnen ge-
{==245==} {>>pagina-aanduiding<<}
nieten en, gezamenlijk gehuisvest, onder de leiding van een bekwamen opzigter en onderwijzer hunne studiën zouden kunnen volbrengen. Deze stichting, op last van de Staten van Holland verordend, kreeg vandaar vervolgens den naam van Staten-Collegie en stond onmiddellijk onder het gezag der Staten, die de aanstelling van een Regent, onderregent en andere ambtenaren, op voordragt van Curatoren der Hoogeschool, aan zich hielden, de noodige verordeningen vaststelden, en over het genot der daarvoor toegestane gelden of beurzen vrijelijk beschikten. Van dit Staten-Collegie beschrijft dr. Schotel, in het boven aangekondigde werkje, de oprigting en inrigting, in één woord de geschiedenis tot aan het Studenten-Oproer in 1594, onder de aan de Hoogeschool studeerende jongelingschap in het algemeen zoowel als inzonderheid ook onder de kweekelingen van het Collegie. Met voornemen om, zoo het geletterde publiek toont belang in de zaak te stellen en zijne pogingen aan te moedigen, die geschiedenis verder voort te zetten, levert hij er hier in het verhaal dier belangrijke épisode eene eerste proeve van.
Wat den heer Schotel de eerste aanleiding gaf tot het schrijven van dit opstel, zegt hij zelf in zijn voorberigt, of, gelijk het opschrift luidt: ‘Een woord vooraf,’ waarvoor de Franschman in de plaats zoude stellen Avant-propos, namelijk zijn ‘eigen huis, staande en gelegen op de Cellebroersgracht (in de wandeling Broedertjes-gracht) aan de zijde van het Rapenburg.’ ‘Dit huis’ - zoo zegt hij - ‘of liever de plaats waar het gesticht is, behoorde weleer tot het voormalige klooster der Celliten of Cellebroeders, en was tot hunne begraafplaats ingerigt. Toen dit klooster tot een Collegium Theologicum werd bestemd, bouwde men hoogstwaarschijnlijk op dit kerkhof het eerste nosocomium der arme bursalen, doch na 1595 werd dit afgebroken, de omtrek van het Collegium vernaauwd, en stichtte men op de naastbijgelegen erven, en dus ook op het mijne, particuliere huizen. Of nu het mijne door suppoosten of bedienden van het Collegium werd betrokken, kon ik niet nasporen. Genoeg, de zekerheid dat het huis, door mij bewoond, eens tot het collegium behoord had, gaf mij aanleiding iets meer nopens dit laatste op te sporen, dan de bekende werken van Orlers, Van Mieris, Siegenbeek en Kist mededeelen. De Archivaris onzer stad en de Secretaris van Curatoren stelden mij daartoe in de gelegenheid, en hoe meer ik in mijn onderzoek vorderde, hoe

{==246==} {>>pagina-aanduiding<<}
meer het mij verwonderde, dat er nog geene monographie van deze voor de vaderlandsche Kerk zoo belangrijke stichting bestond. In deze stichting toch ontvingen de beroemdste Remonstranten en Contra-Remonstranten hunne letterkundige en godgeleerde opleiding, onder Regenten en Subregenten, die met regt de schoonste sieraden der Kerk en Universiteit genoemd werden.’
‘Ik aarzelde niet lang’ - zoo gaat hij voort - ‘zelf eene monographie er van te ontwerpen; maar deze door eene Inleiding, die ook als een afzonderlijk werkje kan beschouwd worden, vooraf te laten gaan. Vóór 1594 toch hadden de Staten “nog geen satisfactie van hunne groote oncosten, en was de Kerk niet gebaet door 't Collegie.” Zulks hadden (zij) en was zij eerst na de reformatie van 't Collegie, waartoe het oproer van dit jaar aanleiding gaf. Is het gelukt, de belangstelling van het publiek door deze Inleiding te hebben opgewekt, dan zal zij nog door twee of drie afleveringen van gelijken omvang gevolgd worden, en het Collegium Theologicum, even als zoo vele andere belangrijke stichtingen, eene monographie bezitten.’
Negen Hoofdstukken, gevolgd door Aanteekeningen en Bijlagen, maken de verdeeling en den inhoud uit dezer aflevering. Het eerste voert tot opschrift: Het Collegie van schamele studenten van Meester Westerwolt, 't welk aanvankelijk door de Regering van Leyden in vereeniging met Curatoren der Hoogeschool opgerigt, maar slechts weinig aanmoediging vindende, van omstreeks 1579, nagenoeg tien jaren lang, tot aan Westerwolts vertrek in 1588, zijn kwijnend bestaan voortsleepte; terwijl ook, Hoofdst. II. De Theologische Faculteit, uit hoofde van de moeilijkheid om geschikte professoren te vinden en te bezoldigen, in geen gunstigen toestand verkeerde, en het getal van theologanten aan de Hoogeschool nog gering was. Op herhaalden aandrang van Curatoren en Kerkdienaars bij de Staten van Holland en Westfriesland, kwam eerst in Mei 1591, Hoofdst. III. de Stichting van het Staten-Collegie voor goed tot stand; welks plegtige Inwijding in Hoofdst. IV. verhaald wordt. Nadat in de drie volgende Hoofdstukken, V. Hoe men Bursaal werd, VI. Levenswijs der Bursalen, en VII. Onderwijzers en Onderwijs, de inwendige inrigting dier stichting, tot in de minste bijzonderheden toe, uren van opstaan en te bed gaan, van godsdienstige en letterkundige oefeningen, van ontbijt, middag- en avondmaal, met gedetail-
{==247==} {>>pagina-aanduiding<<}
leerde opgave van wat wekelijks van dag tot dag opgedischt werd, uitvoerig beschreven, en in Hoofdst. VIII. Cuchlinus, Bastingius en Bertius, over deze drie achtereenvolgende Regenten, de beide laatstgenoemden gezamenlijk als regent en onderregent, gesproken was; komt eindelijk in het IXde en laatste Hoofdst. de zaak, waarom het hier eigenlijk te doen is, Het Oproer, aan de beurt, en wordt dit in zijne oorzaken en eerste beginselen, zijn spoedigen voortgang, zijn
noodlottigen afloop, en zijne noodzakelijke gevolgen in fiksche trekken met levendige kleuren geschetst. Het moet er in dien tijd en vooral in het jaar 1594 ellendig uitgezien hebben met het studentenleven en gedrag aan de nog geen twintigjarige Hoogeschool, door hunne onderlinge verdeeldheden en partijschappen, die zich in allerlei baldadigheden, op straat en aan de woningen der ingezetenen, openbaarden en meer dan eens met wapengeweld, vechtpartijen en doodslag gepaard gingen. En, bij reeds vroeger bestaande ontevredenheid en misnoegen, sloeg dit euvel, als door aansteking, ook weldra over tot de bewoners van het Staten-Collegie, waar onder het zwakke bestuur van den zachtzinnigen Bastingius en den vreesachtigen Bertius alles in rep en roer geraakte, ja daarbij zelfs van een paar tot bijstand ingeroepen geregtsdienaars de een deerlijk gewond werd en de ander jammerlijk om het leven kwam. Men leze het omstandige verhaal dier noodlottige gebeurtenis, zoo als het hier door dr. Schotels pen beschreven staat.
Hier en daar vindt men inderdaad curieuse bijzonderheden of praktische wenken tusschen ingevlochten. Bij het destijds nagenoeg algemeen gebruik van het Latijn werd, volgens blz. 44, geen andere taal in het Collegie gesproken, ook de onderbeambten (bl. 57) konden eenige woorden latijn stamelen, ja zelfs hooren we (bl. 84) een geregtsdienaar den wederspannigen bursaal toeroepen obtempera praeceptori. Welk een onderscheid tusschen toen en thans, nu bij publieke promotiën in het hollandsch ter naauwernood nog de pedel het hora audita est durft uitspreken! Zoo menigvuldig was destijds het gebruik of liever misbruik van latijnsche Carmina om geld af te pramen (bl. 49), dat Maecenaten, Staten en Curatoren besluiten moesten er geen honoraria meer voor te geven (bl. 58). Niet alle bursalen echter waren even arm. ‘Het ging toen als thans (zoo lezen we bl. 49), de beurzen werden dikwijls bij gunst gegeven en den armen onthouden.’

{==248==} {>>pagina-aanduiding<<}
En bij de vermelding van een borgtogt, om, bijaldien de bursaal later van de studie mogt afzien of zich aan slecht gedrag schuldig maken, de kosten aan hem in 't Collegie gedaan te restitueren (bl. 45), voegt te regt de heer Schotel daaraan toe: ‘eene voorwaarde, die ook thans, nu zooveel studenten, na van beurzen gestudeerd te hebben, de Theologie vaarwel zeggen en eene andere betrekking aanvaarden, wel navolging verdienen zoude.’
Onder de Bijlagen komen onder anderen voor de formules van een Getuigschrift en Giftbrief aan, een Verbandbrief van, en een Attest aan een Bursaal bij het verlaten van 't Collegie.
Hoe is overeen te brengen, dat Westerwolt bl. 12 gezegd wordt zijn eervol ontslag ontvangen te hebben, en bl. 27 afgezet te zijn? en Franc. Junius, bl. 17, vergeefs aangezocht te zijn tot den leerstoel der Godgeleerdheid, terwijl we hem bl. 20, b.a. als hoogleeraar ontmoeten? En hoe kon, bl. 91, de heer S. aanteekenen, dat Ludov. Cappellus inwijdingsrede bij Meursius niet vermeld wordt, terwijl 's mans Oratio inauguralis Academiae Lugduno-Batavae voor in diens Athenae Batavae afgedrukt staat?
Moet bl. 62, r. 7, voor theses disputandis niet gelezen worden disputandas? en bl. 70, r. 6 v.o. voor Jesaius, Jesaias? Bl. 85, r. 19, staat lectores voor lictores (geregtsdienaars), en bl. 88, r. 4 v.o. excusen voor excessen, zooals reg. 2 v.b. Bladz. 95 moest de aanteek. op Gallus, bladz. 26, voorafgaan aan die op van der Mijle, en daarvóór staan Bladz. 31, in verband met de twee laatste regels dier bladzijde, of liever bij Cuchlinus (beter Kuchlinus, gelijk 's mans naam bijkans overal voorkomt) eene nieuwe aanteek. beginnen.
De groote uitslaande plaat, naar de teekening van des schrijvers oudsten zoon, J.C.L.W. Schotel, in steendruk gebragt bij P.W.M. Trap, is bijzonder fraai uitgevoerd. Zij stelt het Oproer aanschouwelijk voor, met de afbeeldingen van Bastingius en Bertius, bovenaan ter regter en ter linker zijde, en van onderen aan de eene zijde de ligging van 't Collegie en aan de andere het wapen van Leiden.
Moge, in weêrwil van den tamelijk hoogen prijs, een toereikend debiet de voortzetting van deze geschied- en letterkundige onderneming begunstigen.






{==249==} {>>pagina-aanduiding<<}

II. Godgeleerdheid.

DE ILLUSIE DER MODERNE RICHTING. Een woord naar aanleiding van den jongsten strijd tusschen Prof. J.H. Scholten en Dr. A. Pierson, door Dr. J. Cramer, predikant te Amsterdam. Amsterdam, W.H. Kirberger, 1867. 60 blz. Prijs ƒ 0.50.



DE ZEDELIJKE BESTEMMING VAN HET INDIVIDU. Naar aanleiding van Dr. Pierson's jongste brochure: Gods wondermacht en ons geestelijk leven, door R.J. Jungius, Predikant te Drempt. Doesborgh, A.H. van der Hoeve Jr., 1867. 32 blz. Prijs ƒ 0.30.
Twee brochures heb ik aan te kondigen, die beiden haar ontstaan hebben te danken aan den jongsten theologischen strijd, in ons vaderland gevoerd naar aanleiding van dr. Pierson's gewijzigde verhouding tot de voorstanders der moderne rigting. De inhoud der eene is negatief, die der andere is positief. De negatie is ditmaal aan de zijde der orthodoxie. Als haar woordvoerder treedt hier op: dr. J. Cramer, een man, wien niemand, na de lezing zijner brochure, den lof van een waardig strijder te zijn, zal onthouden. Hij heeft een open oog, niet alleen voor de gebreken, maar ook voor de deugden zijner tegenpartij. Hij weet haar streven te waarderen, al kan hij zich allerminst met hare beginselen vereenigen. Dat hij haar toch niet altijd, in het bestrijden harer meeningen, regt laat wedervaren, mag volstrekt niet worden geweten aan de zucht tot verdachtmaking. Zelf van alle oneerlijkheid vrij, laat hij zich door niets verleiden tot de hatelijke, hier en daar gestereotypeerde beschuldiging van ‘kwade trouw der modernen.’ Hij erkent van hunne rigting: ‘Op wetenschappelijk gebied heeft zij getoond over geduchte krachten te kunnen beschikken. Niemand zal haren voorstanders veelzijdige kennis en geleerdheid, kritischen takt en buitengewone scherpzinnigheid kunnen ontzeggen;’ bl. 7. Wel meent hij, dat zij, de moderne rigting n.l., ‘het graf delft voor den godsdienst en de zedelijkheid.’ Maar hij haast zich aan deze verklaring toe te voegen: ‘Over de voorstanders en aanhangers der richting spreek ik geen oordeel uit. De natuur is dikwijls beter dan de leer. Niet ieder blijft getrouw aan zijne beginselen. Niet altijd schikt zich het hart naar hetgeen het verstand als waarheid heeft aangenomen. Vaak protesteert het en blijft het protesteeren tegen de meest zeker schijnende resultaten der verstandstheologie in;’ bl. 7. Voor de openbaringen van het gods-
{==250==} {>>pagina-aanduiding<<}
dienstig en zedelijk gevoel bij de modernen, is hij verre van
blind. Vóór het aanvaarden van den strijd - de kleine schermutselingen in de Inleiding niet mede gerekend - belooft hij uitdrukkelijk: ‘Van alle hartstochtelijkheid zal ik mij trachten vrij te houden; zoo bedaard en kalm als de teederheid der zaak het vereischt, wil ik mijne gedachten ontwikkelen;’ bl. 9. En die belofte is meer dan een vrijbrief voor allerlei opgewonden uit- en aanvallen. Bedaard en kalm is hier inderdaad geschreven.
Met zulke strijders, als dr. Cramer zich in deze brochure doet kennen, is het mogelijk een discussie en zelfs - indien men van discussies veel heil verwacht - een vruchtbare discussie over de teederste onderwerpen te openen; vooral wanneer zij zich, gelijk hij, in zoo aangenamen vorm, helder en verstaanbaar doen hooren. Warm maakt men zich niet bij het lezen dezer brochure, ten minste niet ten gevolge van een ondervonden prikkeling der hartstogten, al plaatst men ook nog zoovele vraagteekens en opmerkingen aan den kant der net gedrukte bladzijden.
Welk onderwerp is hier behandeld?
‘De illusie der moderne richting’, zegt de titel; maar dat is te veel en daardoor eigenlijk niets gezegd. Vreemd zullen zeker velen hebben opgezien, bij de aankondiging van dit boekje, toen zij zagen, dat de moderne rigting één illusie bij uitnemendheid kende. 't Kon dezen een contradictie en genen een mysterie schijnen. Wie had ooit van de illusie der modernen gehoord? Alsof de modernen - zoo vaak geschetst als de mannen der ‘koude werkelijkheid’ en ‘naakte waarheid’ - nog aan illusies deden! De zaak is deze. Dr. Cramer wil aantoonen ‘dat de moderne richting in eene illusie verkeert, wanneer zij meent de thans vigerende wereldbeschouwing, in welke voor het wonder geen plaats is, te kunnen overeenbrengen met de uitspraken van ons godsdienstig-zedelijk gevoel;’ bl. 1. Maar die moeite had hij zich - 't zij met bescheidenheid gezegd - kunnen sparen. Want de moderne rigting verkeert niet in deze illusie. Wel weet ik, dat eenige harer voorstanders - en daaronder enkelen van de uitstekendsten - zich meer dan eens in tegenovergestelden geest hebben uitgeproken. Doch naast dezen staan zeer vele anderen, die toch ook met hart en ziel de moderne rigting zijn toegedaan, maar minder hoog opgeven van hare onovertrefbare waarde. 't Komt mij zelfs zeer waarschijnlijk voor, dat hun gevoelen ook niet door hunne zooeven genoemde geestverwanten zal worden

{==251==} {>>pagina-aanduiding<<}
weêrsproken, indien men elkander maar goed begrijpt. Wie zegt: ‘de thans vigeerende wereldbeschouwing ... te kunnen overeenbrengen met de uitspraken van ons godsdienstig-zedelijk gevoel’; hij vleit zich ook naar mijne meening - en ik sta als moderne in dit opzigt waarlijk niet alleen - met een kolossale illusie. Hij toch meent den steen der wijzen gevonden te hebben en nu alle raadselen des levens te kunnen oplossen, met volkomen bevrediging van de onmiskenbare eischen van verstand en hart. Hij verlustigt zich niet langer, met Lessing, in het streven naar waarheid; maar waant, door valsche begeerte misleid, de volle waarheid gegrepen te hebben. Hem is God niet langer de Groote én Onbegrijpelijke, wiens wezen en werken wel uit zijne schepselen worden nagevorscht en dagelijks helderder uitkomen, maar toch nog in duizenderlei opzigten ondoorgrondelijk zijn en blijven zullen voor het eindige schepsel; maar..... men verontschuldige mijn verzwijgen van het volledige Godsbegrip, dat ik niet ken. Wat de moderne rigting leert, te beschouwen als het non plus ultra der bereikbare menschelijke kennis, is twijfelen aan de voortdurende ontwikkeling van den mensch. 't Is verstand en hart beiden geweld aandoen in hunne onafwijsbare behoeften naar steeds meer kennis, helderder voorstellingen, zuiverder begrippen. 't Is het moderne tot een dogma verheffen, en het daarmede den doodsteek toebrengen. Wat nù de moderne rigting heet, zal onherroepelijk voorbijgaan. Alleen wanneer zij aan hare beginselen getrouw blijft, zal zij onsterfelijk zijn in de christelijke wereld, maar onder voorwaarde, dat zij zich eeuwig verjongt en niet zichzelve den pas tot allen vooruitgang afsnijdt.
Een illusie der moderne rigting is het, als ‘zij meent de thans vigeerende wereldbeschouwing, in welke voor het wonder geen plaats is, te kunnen overeenbrengen met de uitspraken van ons godsdienstig-zedelijk gevoel.’ Dat weten helaas! al te velen van hare edelste volgelingen bij eigen smartvolle ervaring. Maar met geen illusie vleit zij zich, als ‘zij meent de thans vigeerende wereldbeschouwing, in welke voor het wonder geen plaats is, beter dan de oude, in welke voor het wonder een ruime plaats was, te kunnen overeenbrengen met de uitspraken van ons godsdienstig-zedelijk gevoel.’ Dat heeft nog geen enkele moderne, die bleef luisteren naar de uitspraken van zijn godsdienstig-zedelijk gevoel, ontkend. Wij mogen dit verschil tusschen hetgeen dr. Cramer, en wij met hem, een illusie noemen, en

{==252==} {>>pagina-aanduiding<<}
hetgeen de moderne rigting werkelijk tot stand kan brengen, niet gering achten 1). Want de verwarring van het een met het ander, is voor een goed deel de oorzaak der malaise van vele modernen, en der ontijdige juichtoonen van supranaturalisten, die modernen betrapten op iets wat eigenlijk tweespalt tusschen gelooven en weten, op zijn zachtst gezegd: een raadsel moest heeten. We hebben met de nieuwere wereldbeschouwing het supranaturalisme, als een lager standpunt van verstandelijk-godsdienstig-zedelijke ontwikkeling, overwonnen 2). We bevinden ons op den weg van den vooruitgang; maar den eindpaal van ons streven naar volkomen harmonie tusschen verstand en hart, denken en gelooven hebben wij nog niet bereikt. Wanneer sommigen het tegendeel beweren, omdat zij in de vreugde over vroeger ongekende bevrediging van verstand en hart, de beste oplossing die zij kunnen schenken en die nog door geen betere is overtroffen, verwarren met de oplossing van het wereldprobleem; dan verontschuldige men de stoutheid van eenige hunner uitdrukkingen met de gedachte aan zoovele andere groote geesten, die op den weg van vooruitgang een wel wat voorbarig Εὕρηϰα deden hooren; maar dan stelle men niet de geheele rigting, waarin zij zich bewegen, aansprakelijk voor al wat men van hen heeft gehoord, of - wat nog erger is - wat men uit hunne woorden meent te mogen afleiden.
Het laatste heeft dr. Cramer gedaan in zijne brochure. Hij gaat uit van de stelling, waartegen ik ten stelligste protesteer: ‘de moderne richting beweert eene theologie te kunnen geven die al de eischen van het verstand en van het hart bevredigt;’ bl. 8. In die stelling zit de kracht van zijn betoog. Zij deed hem besluiten, om niet oud en nieuw tegenover elkander te plaatsen, maar uitsluitend de leemten in het nieuwe aan te wijzen. Alsof daarmede iets gewonnen ware voor het oude, voor het supranaturalisme. Wanneer een kind uit de hoogste klasse tien fouten maakt, hebt gij dan regt zijn werk slechter en zijn verstand minder ontwikkeld te noemen, dan dat van de kleinen uit een lagere afdeeling, waar gij honderd en meer fouten onopgemerkt laat?

{==253==} {>>pagina-aanduiding<<}

‘Maar die fouten mogen toch wel aangewezen worden?’ Juist. 't Is bovendien goed dit te doen, want verbetering kan er het gevolg van zijn. Men wachte zich slechts voor onbillijke gevolgtrekkingen. Pas dit nu toe op de slotsom, door dr. Cramer in zijne brochure verkregen, of liever bij verrassing ons medegedeeld, dan bemerkt gij spoedig hoe weinig regt hij had om daar de keus te geven tusschen een ‘supranaturalisme dat het godsdienstig-zedelijk gevoel bevredigt, óf een positivisme dat de zelfstandigheid van dat gevoel ontkent.’ Ja, bestond er zúlk een supranaturalisme; wie zou het niet gaarne tot het zijne maken? Maar juist omdat dit niet bestaat, en voor zoover wij zien kunnen, nimmer zal bestaan; bewegen we ons in de moderne rigting, omdat zij wel niet alle, maar toch oneindig meer eischen van verstand en hart bevredigt, dan het supranaturalisme. Of wij daarmede op den weg zijn naar het positivisme? ‘Consequenzmacherei!’ En al ware dit zoo niet, dan nog liever positivist, trots alle antipathiën voor dit stelsel, dan een supranaturalist, die het door en door onwetenschappelijk, ongodsdienstig en onzedelijk karakter van het supranaturalisme heeft leeren kennen.
Noemt gij dit: doordraven? Lees dan eens het slot van Cramer's brochure, bl. 56-60. Dáár wordt o.a. van de moderne rigting beweerd: ‘zij doet aan de zaak van godsdienst en zedelijkheid meer schade dan voordeel.’ Ik meen, met oneindig meer regt, hetzelfde van de orthodoxie, van het supranaturalisme, staande te mogen houden. En ik wijs dan op het overgroot aantal van hen, die thans godsdienst en zedelijkheid gering schatten, omdat 't hun heeft ontbroken aan tijdige leiding, toen zij van het supranaturalisme een zeer wel te regtvaardigen en onoverwinbaren afkeer hadden gekregen.
Tusschen het begin en het einde ligt het midden. Dit is door dr. Cramer gesplitst in vier hoofdstukken. Dat de moderne rigting, naar zijne overtuiging, ‘met de onmiskenbare uitspraken van ons godsdienstig-zedelijk gevoel in conflict komt’, tracht hij te bewijzen: door een betoog te leveren voor de stellingen: ‘Zij heeft geen grond voor de hoop der onsterfelijkheid. Zij heeft voor het bidden, in den zin van vragen, geen plaats. Zij laat het berouw onverklaard. Zij verlamt de kracht tot den strijd tegen de zonde.’
Dit geeft aan Cramer's betoog een zekere vastheid en tevens iets eigenaardigs, waardoor hij zich van de meeste woordvoerders

{==254==} {>>pagina-aanduiding<<}
der orthodoxie gunstig onderscheidt, dat hij uitgaat van de gemeenschappelijke erkenning van de regten van het godsdienstigzedelijk gevoel. ‘Voor hen, zegt hij, die die rechten niet erkennen, schrijf ik niet.’
In een volledige beoordeeling van al het door Cramer geschrevene kan ik hier niet treden. Het ‘beoordeelend verslag,’ dat ik heb te leveren, zou dan een nieuwe brochure moeten worden. Ik bepaal mij tot het maken van enkele opmerkingen.
De hoop der onsterfelijkheid, had de Meijiër onlangs gezegd, is genoegzaam geregtvaardigd door de dubbele waarheid: ‘de mensch kan op de baan der zedelijke volmaaktheid voortgaan, en God zal niet laten varen dat werk Zijner hand.’ Cramer legt deze verklaring ten grondslag aan zijn betoog, dat de moderne rigting geen welgegronde hoop der onsterfelijkheid kan bezitten. Hij zegt van de aangehaalde woorden: ‘men heeft niet noodig meer te weten om op het eeuwige leven te hopen,’ maar hij meent, dat men dit niet ‘weten kan’ zonder supranaturalist te zijn, d.w.z. ‘aan de mogelijkheid van wonderen te gelooven, m.a.w. zulk eene wereldbeschouwing te zijn toegedaan, waarin voor het wonder een plaats is’; bl. 12. De geheele redenering, die nu volgt, komt hierop neêr: als de moderne niet met oplossing van alle bedenkingen verklaren kan, hoe God den mensch, trots den dood, op de baan der zedelijke ontwikkeling zal laten voortgaan; dan maakt de supranaturalist aan elken twijfel een einde, en verheft het gelooven tot ‘weten’, door de onderstelling, dat God des noods door een wonder den mensch, dien hij lief heeft, het eeuwige leven deelachtig kan maken. Maar geeft die onderstelling nu de gewenschte zekerheid? Ja, zegt Cramer. Doch hij ziet voorbij, 1o. dat de inhoud der genoemde onderstelling dan niet luiden moest, dat God des noods door een wonder den mensch, dien hij lief heeft, het eeuwige leven deelachtig kan maken; maar dat hij dit zeker zal doen; 2o. dat deze onderstelling, zal zij iets beteekenen, tot zekerheid moet worden verheven. Intusschen zegt onze schrijver uitdrukkelijk, dat de supranaturalist het eerste niet stellen mag: ‘supranaturalist te zijn, wil niet zeggen: aan wonderen te gelooven, maar: aan de mogelijkheid
van wonderen te gelooven;’ bl. 12; en: ‘Hij (de supranaturalist n.l.) beweert niet dat God een wonder doen zal enz.’ bl. 21. Wat het sub 2o genoemde betreft, daarvan maakt C. zich veel te gemakkelijk af met de opmerking: ‘Welk recht nu de supranaturalist heeft

{==255==} {>>pagina-aanduiding<<}
om zulk een betrekking van God tot de wereld zich voor te stellen, dat hij, tegen de ervaring in, op God kan blijven hopen, onderzoek ik hier niet. Het is mij genoeg aangewezen te hebben, dat hij alleen een gegronde hoop op de onsterfelijkheid kan hebben.’ Dat is met andere woorden gezegd: hij alleen heeft een welgegronde hoop, hoewel die deugdelijke grond bestaat in voorstellingen, naar wier regt van bestaan wij geen onderzoek doen. Neem eens aan, dat het waar is, wat C. beweert: de moderne kan niet verder komen dan tot een non liquet, hij heeft geen enkelen grond voor zijne hoop der onsterfelijkheid; zal hij dan een stap verder komen als hij zich werpt in de armen van het supranaturalisme, dat met een geloof aan de mogelijkheid van wonderen, het onverklaarde en vooralsnog onverklaarbare wil verklaren, maar het inderdaad volstrekt niet oplost? Laat het waar zijn, dat het supranaturalisme hier op een vasten grondslag wijst; wat baat die aanwijzing, als de ‘vaste grond’ alleen in de verbeelding der sprekers, niet in de werkelijkheid bestaat? ‘Welgegrond’ kan nooit iets wezen, dat op een door en door valsche onderstelling is gebouwd. En zoo is het gelegen met de hoop der onsterfelijkheid bij den supranaturalist, die haar heeft gebouwd op het geloof aan de mogelijkheid van wonderen.
Anders dan in het bovenstaande door mij is geschied, is de slotsom van zijn onderzoek door Cramer zelven geformuleerd. Hij beschrijft daar het meerdere, dat de supranaturalist boven den moderne zal bezitten, en waardoor het hem gegeven zal zijn, een deugdelijken grond voor de hoop der onsterfelijkheid te bezitten, als bestaande in het geloof, ‘dat Gods macht niet is beperkt tot de door Hem geschapene natuur, en dat Hij dus (niet met willekeur, maar wanneer het Hem in zijne wijsheid en liefde behaagt) nog iets anders kan doen dan wat de natuur ons te aanschouwen geeft, hetzij in aansluiting van hare wetten, hetzij in afwijking van deze,’ bl. 21. Wanneer gij in de plaats der hier cursyf gedrukte woorden, lezen wilt: doch altijd in aansluiting van hare wetten; dan is dat meerdere volstrekt geen privaat eigendom der supranaturalisten. Het is den moderne geen ‘onzin’, maar voor hem, zoo goed als voor den supranaturalist: ‘een uitspraak van zijn godsdienstig geloof.’ Al leert de moderne, dat Gods almagt gezegd kan worden zamen te vallen met Gods alwerkzaamheid; daarom beperkt hij Gods almagt niet tot de door Hem geschapene natuur. Hij zou dit doen, indien naar

{==256==} {>>pagina-aanduiding<<}
zijne meening, die geschapene natuur het fait accompli mogt worden genoemd van Gods alwerkzaamheid, die sedert had opgehouden te bestaan. Maar het deïsme vindt geen steun in de moderne rigting, die plaats geeft aan het geloof aan een eeuwige alwerkzaamheid Gods, mitsdien aan een eeuwige openbaring der almagt Gods. Wat Gods alwerkzaamheid tot heden heeft gewrocht, leert ons wel de wetten kennen, waaraan zijne almagt ook nog na millioenen jaren zal gebonden zijn; doch wát zij dan overeenkomstig die eeuwig heerschende wetten werken zal, dit weten wij niet; zeker evenwel nog vele andere dingen, dan wat de natuur ‘(in den ruimsten zin genomen, als het collectief van alle verschijnselen, op stoffelijk en geestelijk gebied)’ ons tot heden te aanschouwen heeft gegeven. De moderne ‘beperkt’ niet willekeurig de almagt Gods. Hij zoekt alleen aan te wijzen aan welke wetten zij zich zelve bindt, om daaruit af te leiden wat men voor de toekomst van haar verwachten mag. Als hij de betrekking van God tot de wereld van dien aard noemt, ‘dat er aan geen werking Gods, onderscheiden van de werking, der natuurkrachten, kan gedacht worden;’ dan heft hij de abstrakte mogelijkheid niet op, dat Gods almagt zich op andere wijzen, dan nu geschiedt, zou hebben kunnen openbaren. Hij zegt alleen, dat zij dit niet doen zal. Die mogelijkheid is hem niets waard, omdat zij nooit werkelijkheid wordt. Zij is tegenover (of naast) de alwerkzaamheid Gods niets meer dan de physische kracht van den godsdienstig-zedelijken mensch, om zonder eenige aanleiding u een dolk in het hart te stooten. Gij zult van dien mensch beweren, dat hij, trots het bezit dier kracht, u niet dooden kan. Zoo zegt de moderne van God, dat Hij, trots zijne magt om te werken wat hij naar willekeur zou wenschen tot stand te brengen, niet anders werken kan dan volgens de wetten
der ‘natuur’. God is aan de natuurkrachten ‘gebonden’, doch niet als aan een hem vreemde, door derden opgedrongen magt, maar als aan een wet, die Hij zichzelven heeft gesteld.
Wat Cramer in het 2e, 3e en 4e hoofdstuk zegt over het gebed, het berouw, en den strijd tegen de zonde, is grootendeels bestrijding van het determinisme, herhaling van een aantal bedenkingen, door indeterministen in 't midden gebragt, en vóór hen reeds bijna allen geopperd door de tegenstanders van het oude kalvinistische predestinatie-geloof. De moderne rigting wordt voor het determinisme aansprakelijk gesteld, hoewel diens welspre-
{==257==} {>>pagina-aanduiding<<}
kende tolk in Nederland, prof. Scholten, nog jaren lang als supranaturalist zich deed kennen, terwijl hij zijn determinisme tegen volgelingen van verschillende rigtingen verdedigde; en hoewel vele modernen volstrekt geen vrede hebben met dezen nieuwen vorm der oude predestinatie-theorie. Zou het waar zijn, dat de consequente volgeling der moderne rigting determinist moet wezen? Een feit is het, dat er hoe langer zoo minder supranaturalisten worden gevonden, die getrouw aan de belijdenis der vaderen, de leer der voorbeschikking in kalvinistischen geest - eenmaal het cor ecclesiae genoemd! - of dezelfde gronddenkbeelden in meer juisten, meer evangelischen vorm gebragt, onder den naam van determinisme, in bescherming nemen. Een feit is het ook, dat telkens meer modernen zich openlijk vóór het determinisme verklaren, en dat allen, die de nieuwe rigting volgen, oneindig meer sympathie hebben voor de stellingen van het determinisme, dan voor de beweringen der zoogenaamde indeterministen. Maar of daarom reeds nu elke ‘illusie’ van het determinisme, een ‘illusie’ van de moderne rigting mag heeten? Ik betwijfel het.
Het gebed wordt, volgens Cramer, door den moderne van zijne kracht beroofd en tot een ongerijmdheid gemaakt, indien hij er over spreekt zooals onlangs de Meijier en Opzoomer deden; want zij hebben ‘met het bidden als egoïstisch vragen om de vervulling onzer wenschen, niet veel op,’ bl. 23, en dat terwijl vragen de oorspronkelijke beteekenis van het woord bidden is! Met de laatst genoemde opmerking wil C. de modernen nopen tot het zoeken naar een anderen naam voor hetgeen zij bidden noemen; hoewel hij voor zich dit oude woord, met zijn oorspronkelijke beteekenis van vragen blijft behouden, niettegenstaande zijne verklaring: ‘Zal het bidden waarlijk bidden wezen, dan moet het de natuurlijke openbaring zijn van ons godsdienstig leven. Wie van het gebed alleen deze definitie geeft, dat het is een vragen van God om de vervulling zijner wenschen, verlaagt de waarde van het gebed,’ bl. 25. De oorspronkelijke beteekenis van het woord behoeft dus, volgens C. zelven, niet gehandhaafd te worden, in de bepaling van hetgeen bidden is. 't Zou ook een groote dwaasheid zijn, die wij bij alle andere soortgelijke gelegenheden met regt verwerpen. Wat godsdienst is, wat bidden is, en dergelijken, dat vragen wij niet aan de taalkundigen. Zij kunnen ons alleen op het spoor helpen, indien

{==258==} {>>pagina-aanduiding<<}
het er op aankomt te weten, wat men vroeger onder godsdienst, bidden, enz. heeft verstaan. Die gebrekkige voorstellingen verlangen wij niet terug, toch houden wij de oude namen. Wij spreken zelfs nog wel van een op- en ondergaan der zon.
Doch de moderne rigting wil het vragen ‘eigenlijk niet ter zijde gezet zien.’ Dit vindt C. ‘zeer verblijdend,’ en ‘hartverheffend voor alle vrienden van het supranaturalisme.’ Want, zegt hij, vragen onderstelt een God, ‘die geven kan wat ik van Hem vraag; m.a.w. dat Hij invloed kan uitoefenen op den loop der zaken.’ ‘Dit nu te gelooven, laat het Godsbegrip der modernen niet toe.’ Natuurlijk, want de moderne kent geen God, die als de werkmeester tegenover zijn werk staat. Hij kan zich daarom niet voorstellen, dat God op den loop der zaken invloed uitoefenen kan, zooals de machinist op den loop der locomotief, of de stuurman op de vaart van het schip invloed uitoefenen kan. ‘De loop der zaken’ is voor hem de vrucht van Gods alwerkzaamheid, de openbaring zijner almagt. Maar de onderstelling, ‘dat God geven kan, wat ik van Hem vraag,’ is niet identisch met deze: ‘dat Hij invloed kan uitoefenen op den loop der zaken.’ De laatste verwerpt de moderne; de eerste ligt aan zijn vragend bidden teu grondslag. Doch hij betreedt daarmede niet den bodem van het supranaturalisme. Want van alles wat hij vraagt, onderstelt hij, dat God het geven kan, zonder af te wijken van de gewone werking zijner almagt. Zoodra hij het tegendeel vermoedt, hondt hij op met vragen. Vraagt hij iets, dat God, volgens zijne eigen beschouwing van de werking Gods, niet geven kan; en onderstelt hij dus toch, dat God het wel geven kan; dan bedriegt hij zich. Zijne zelfmisleiding wordt openbaar in het vruchteloos wachten op het gevraagde. Och, of alleen de modernen over onbetamelijke vragen aan God, en onverhoorde gebeden konden klagen!
Wanneer de moderne zich rekenschap geeft van zijn vragend bidden, dan staat het bij hem vast, dat God hem hetzelfde zou geschonken hebben, wat nu zijn deel wordt, ook indien hij om niets had gevraagd. Daarom is hem het bidden niet ‘ongerijmd.’ Want hij vraagt niets, om God de wet voor te schrijven, of Hem, als een nieuwerwetschen Jehova, tot berouw te stemmen en tot verandering in eens genomen besluiten te bewegen. Hij vraagt in zijn gebed, om te voldoen aan een behoefte van zijn gemoed. Bij het spreken over het gebed, is ‘de groote vraag’ niet, ‘of

{==259==} {>>pagina-aanduiding<<}
men al of niet moet bidden,’ maar: of men al of niet mag bidden. Het bidden, ook voor zoover het bestaat in vragen, is een voldoen aan de uitspraken of eischen van het godsdienstig-zedelijk gevoel.
Dr. Cramer doet het gedurig voorkomen, alsof de modernen beweerden, dat hunne wereldbeschouwing hen tot bidden dwingt, terwijl de vraag deze is: of zij aan de eischen van het gods-dienstig-zedelijk gevoel, ten opzigte van het gebed, kunnen voldoen, zonder met hunne wereldbeschouwing in botsing te komen? En dat kunnen zij.
Het berouw, zegt C., wordt door de moderne rigting, als zij spreekt over de zonde, niet in zijne volle beteekenis erkend. De determinist - want met dezen heeft onze schrijver hier alleen te doen - noemt de zonde door God gewild, opgenomen in het goddelijk wereldplan. Nu wordt hem tegengeworpen: ‘het berouw, die smart over eene daad, die men zou wenschen niet begaan te hebben, kan niet worden verklaard, als men gelooft, dat de zonde Gods werk is.’ Waarom niet? Wel, zegt men, omdat dan de mensch, bij het terugzien op dien zondigen toestand, God zou danken, of althans berusten in Gods wil. Wij antwoorden: zoodra de mensch duidelijk inziet, dat zijne zonde de weg tot hooger ontwikkeling was, zal hij God danken, of althans berusten in Gods wil. Zijn berouw zal hem, na de behaalde overwinning in den strijd met de zonde, niet weêrhouden om met den dichter van het 14e der Evang. gezangen, vs. 7a, te zingen:

Hoe heerlijk zijn uw werken, Heer! 
U dank', U loov', U prijz', U eer' 
Wat is, wat was of worde! 
Gij schept uit lijden hemelvreugd, 
Uit zond' een hooger' trap van deugd, 
En uit verwarring orde. 

Evenals deze (moderne?) dichter, zal hij de ontwikkeling van deugd uit zonde, gelijk stellen met de wording van hemelvreugd uit lijden. Met het zedelijk lijden is het niet anders dan met het zinnelijk lijden. Beiden doen pijn. Zoowel van de smart over de zonde, als van het ligchamelijk leed, zegt de godsdienstige mensch: het komt van God. Cramer wil dic vergelijking niet toelaten. Wat hij tegen hare geldigheid inbrengt, steunt op een dubbel misverstand. Vooreerst zegt hij: de pijn, door ligchamelijk leed veroorzaakt, ‘veronderstelt niet den wensch dat

{==260==} {>>pagina-aanduiding<<}
het leed niet gekomen ware,’ bl. 43. Die wensch volgt op het gevoel van pijn. ‘Zoo is het echter niet met de pijn, die de zonde veroorzaakt. Hier is het niet de pijn, die den wensch dat de zonde niet geschied ware doet geboren worden, maar omgekeerd, het is de wensch dat de zonde niet geschied ware, welke de pijn veroorzaakt.’ Hoe is het mogelijk, dat C. dit zeggen kan! Men zou beginnen met den geheel ongemotiveerden wensch, dat de zonde niet bedreven ware, om daardoor tot berouw te komen! De waarheid is, dat een onbestemd gevoel van onvoldaanheid, van onrust, van ontevredenheid met zich zelven, m.a.w. het begin des berouws, het smartgevoel, door de zonde veroorzaakt, den wensch doet ontstaan, dat de zonde niet geschied ware.
Vervolgens stelt C. ten onregte: ‘Kon ik in Gods wil berusten, die mij tot mijn welzijn in die zonde deed vallen, ik zou geen berouw over die zonde hebben.’ Het berouw komt noodwendig vóór de berusting. Dat men toch nog, ook na jaren, smartelijk aangedaan wordt, ‘bij de herinnering aan de zonden zijner jeugd,’ en den wensch niet kan onderdrukken, dat zij nooit bedreven waren; ook dit heeft het zedelijk met het ligchamelijk lijden gemeen. Herinner de weduwe, die sedert lang is hertrouwd en thans veel beter dagen beleeft dan ooit te voren, aan het verlies van haar eersten echtgenoot, en de smart toen ondervonden; en gij zult tranen in haar oog zien. Zij zal weêr iets voelen van die oude smart. Zij zal den wensch niet kunnen onderdrukken, dat die slag haar niet had mogen treffen en de afgestorvene nog in leven ware.
Het smartgevoel over de zonde, bewijst evenmin, dat de zonde niet uit God is, als het ligchamelijk leed kan strekken ten betooge, dat het zinnelijk lijden niet door God veroorzaakt zou zijn.
Het berouw wordt gevolgd door den wensch, dat ‘de zaak op dat bewuste oogenblik niet bedreven ware. ‘En,’ gaat C. voort, bl. 42, ‘op dat oogenblik wenschte God het wel! Dus heeft de mensch smart over het werk Gods. En als het nu waar is, dat dit smartgevoel ook een werk Gods is (en welke moderne zal dit ontkennen?) dan werkt God het berouw over zijn eigen werk, m.a.w. dan veroordeelt God zijn eigen werk.’
Onmiddellijk daarop laat C. volgen: ‘Dit is geen sofisme, maar de eenvoudige ontleding van dat zuiver-menschelijk gevoel, dat wij berouw noemen.’ Wat zullen wij daarvan zeggen? ‘Qui s'excuse etc.’? en: ‘eenvoudige (NB) ontleding!’? Ik zeg

{==261==} {>>pagina-aanduiding<<}
niet anders dan dit: indien C. gelijk heeft, dan is het ook geen sofisme, indien wij dus redeneren: ‘De ligchaamssmart wordt gevolgd door den wensch dat het onheil op dat bewuste oogenblik niet geschied ware. En op dat oogenblik wenschte God het wel! Dus heeft de mensch smart over het werk Gods. En als het nu waar is, dat dit smartgevoel ook een werk Gods is (en welke moderne zal dit ontkennen?) dan werkt God de smart over zijn eigen werk, m.a.w. dan veroordeelt God zijn eigen werk.’
De strijd tegen de zonde, waar wij dien bij modernen aantreffen, wordt daar, volgens Cramer, niet ‘krachtens hunne beginselen’, maar ‘ondanks hunne beginselen’ gevoerd. Hij verstaat hier wederom onder beginselen: de wereldbeschouwing der modernen. Maar heeft dan ooit iemand de zonde bestreden, alleen uit kracht zijner wereldbeschouwing? Ik vraag niet of er menschen zijn, die aan hunne ‘beginselen’ kracht ontleenen - althans meenen dat zij dit doen - ter bestrijding der zonde. Maar: of die ‘beginselen’ de eerste beweegkracht tot het voeren van den strijd zijn geweest? Niet om aan de eischen zijner wereld-beschouwing, maar om aan de eischen van zijn godsdienstig-zedelijk gevoel te voldoen, wordt door elken mensch - onverschillig in welke rigting zich zijn denken beweegt - tegen de zonde gestreden, indien hij haar bestrijdt. Onredelijk is daarom de eisch, dat de modernen krachtens hunne beginselen de zonde zouden moeten bestrijden, en anders in dien strijd de verloochening hunner beginselen openbaar maken. Wat Cramer over deze zaak zegt, geldt volkomen tegenover den eigenaar der moderne wereldbeschouwing, die, zooals Pierson in den laatsten tijd, de regten van het godsdienstig- zedelijk gevoel niet langer erkent. Maar, ‘voor hen die die rechten niet erkennen, schrijf ik niet’, heeft Cramer gezegd, bl. 9. Hier kan het daarom alleen de vraag zijn, of de moderne in zijn strijd tegen de zonde niet in botsing komt met zijne wereldbeschouwing, m.a.w. of voor de regtbank van het moderne denken het strijden tegen de zonde geregtvaardigd kan worden. Cramer heeft zich bepaald tot het maken van eenige bedenkingen, die in overweging konden genomen worden, indien men krachtens zijne beginselen de zonde bestreed, en indien ooit een zondaar zich in waarheid troosten kon met het geloof: ‘God wil de zonde’, zoolang hij haar niet
ernstig heeft bestreden. Die door zijne wereldbeschouwing zóó wordt beheerscht, dat zijne overtuiging: ‘God wil de zonde’, hem de

{==262==} {>>pagina-aanduiding<<}
kracht tot bestrijding der zonde zou verlammen; hij heeft van die verlamming niets te vreezen; want hij heeft een tegenwigt in de niet minder ernstige overtuiging: ‘God wil de zonde niet als blijvende toestand.’ Is voor den supranaturalist, ‘het eenige dat op den duur kracht kan geven tot den strijd: het geloof in God, die de zonde niet wil,’ bl. 52; wat heeft hij dan boven den moderne, in wiens bezit is: het geloof in God, die de zonde niet wil als blijvende toestand?
Ik mag niet voortgaan met het uitwerken mijner aanteekeningen bij Cramer's brochure. Ik heb welligt reeds te veel van mijne lezers gevergd. Ik spaar hun daarom ook de aanwijzing van enkele drukfouten, onjuiste uitdrukkingen en misstellingen, als b.v. dat ‘van Maanen’ iets over het vierde evangelie zou gezegd hebben in de ‘Godg. Bijdr. 1867, afl. 6’, terwijl zeker bedoeld wordt hetgeen door den ongeteekende, in het 7de stuk van genoemd tijdschrift, ter loops is geschreven over de Johanneïsche kwestie; enz. Ik haast mij tot het tweede deel mijner bovengenoemde taak en beloof veel, veel korter te zullen zijn.

De jongste brochure van dr. Pierson: ‘Gods wondermacht en ons geestelijk leven’, heeft reeds verscheidene pennen in beweging gebragt. En geen wonder, want veel was daar gezegd, aangestipt, uitgemaakt, dat waarlijk niet zoo op deels lossen, deels valschen grondslag als rijpe vruchten van ernstig denken en wetenschappelijk onderzoek, den volke mogt verkondigd worden. Verschillende woordvoerders kozen hun uitgangspunt in den strijd, de een hier, de ander daar. De een nam uit Pierson's geschrift een gewenschte aanleiding om de modernen te bestrijden; de ander om hunne zaak te bepleiten voor het groote publiek. Als een kampioen van de laatstgenoemde soort, is ook de heer R.J. Jungius opgetreden. Maar hij heeft zich niet voorgenomen om Pierson te volgen op den voet, en te antwoorden op alle beschuldigingen van inconsequentie en verholen supranaturalisme, door dezen voormaligen wapenbroeder den modernen, soms vrij onzacht, voor de voeten geworpen. Hij heeft ‘het eigenlijke zwaartepunt van den strijd over supranaturalisme of antisupranaturalisme’, zooals daarover onlangs door Pierson gehandeld was, gezocht en gevonden als gelegen in de thesis: de mensch heeft als individu eene zedelijk bestemming, welke hij bereiken kan

{==263==} {>>pagina-aanduiding<<}
en moet. De moderne theologie, het wonder bestrijdend, heeft geen recht haar uit te spreken.’
Daarom wil Jungius spreken over de zedelijhe bestemming van het individu, en onderzoeken of het waar is, dat zij door den moderne niet mag worden gepredikt. Hij begint met een korte aanwijzing van het verschil tusschen het ‘godsdienstloos naturalisme’ van dr. Pierson en de ‘moderne theologie.’ Daarna begint hij zijn strijd tegen het ‘ontzachlijk en pijnlijk’ dilemma, zooals Pierson zelf de slotsom van zijn denken noemt: ‘het supranaturalisme is valsch, maar dan ook geen vast en aprioristisch geloof aan de idéale en absolute bestemming van het individu, geen ethiek in den eigenlijken zin des woords. Of dit geloof als heilige waarheid erkend, maar dan ook manmoedig beleden, dat onze tegenwoordige, als hoog wetenschappelijk geroemde, wereldbeschouwing in den grond door en door valsch is.’
Pierson had gezegd: ‘uit een formeel oogpunt, zijn de beide formulen: water kan veranderen in wijn, en elk individu is bestemd tot zedelijke volkomenheid, volkomen identisch.’ Jungius bestrijdt dit ‘groote argument voor de onhoudbaarheid der moderne theologie als godsdienstig- zedelijke richting’, door te wijzen op het apriorisme, dat er schuilt in de bewering: zonder het geloof aan Gods wondermagt is geen geloof aan de zedelijke bestemming van het individu mogelijk; aangezien de ervaring volstrekt niet heeft geleerd, ‘dat van alle menschen ook maar één zedelijk is verloren gegaan’, zoodat zijn behoud alleen van een wonder te verwachten is.
Mag men niet gelooven, zoo gaat Jungius voort, aan de zedelijke bestemming van het individu, dan ook niet aan die van de menschheid in het algemeen; want zij is het totaal der individuën. ‘En à priori is het mogelijk dat elk individu het slachtoffer wordt van verschillende krachten.’ Pierson kent echter aan sommige individuën wel degelijk een zedelijke bestemming toe. Hij komt dus met zichzelven in strijd. Pierson zou gelijk hebben, indien de roomsche en oud-protestantsche leer der zonde de juiste ware. ‘De kerkelijke orthodoxie en het naturalisme leiden op ethisch terrein tot dezelfde uitkomst.’ Voor beiden is de mensch een ‘machine in beweging gebragt door eene macht, waartegen hij zich geen oogenblik verzetten kan.’
Pierson zal met zijn naturalisme wel geen vrede houden. Wat die rigting zelve aangaat: zij wordt op ethisch terrein door de ervaring

{==264==} {>>pagina-aanduiding<<}
gewraakt en geoordeeld door de waarneming van de wel langzame, maar toch gestadige ethische ontwikkeling der menschheid.
Al kan de naturalist, bij zijne overigens vrij zonderlinge erkenning van den zedelijken aanleg van elk individu, niet spreken van ‘geweten, berouw, verantwoordelijkheid en dergelijke’; de moderne kan dit wel, trots zijn determinisme. Want ‘determinisme en naturalisme zijn twee’. De moderne theologie stemt met hare deterministische beschouwing der zonde, overeen met de ervaringsfeiten van het geweten en het berouw.
Zonder verkrachting zijner natuur, kan niemand, als redelijk en zedelijk wezen, tevreden zijn met een gebrekkig zedelijken toestand, al weet hij ook dat die toestand geenszins een toevallige is. Dit wijst op een uitnemenden, zedelijken aanleg van elk individu.
De verantwoordelijkheid, waarvan op naturalistisch standpunt geen sprake kan zijn, heft de moderne theologie met haar determinisme niet op. - Geen wonder hebben wij te verwachten voor de ontwikkeling van ons zedelijk leven; want God werkt in elk individu dynamisch, nooit mechanisch. Doch daarom is het gebed niet iets overbodigs voor den moderne. Hij mag bidden en blijven bidden.
Ziedaar een overzigt van Jungius' brochure. De ontwikkeling der hier aangegeven stellingen leze men in haar geheel. Men zal dan veel schoons, veel waars, veel goeds vinden, en duidelijk beseffen, dat Pierson het laatste woord niet heeft gesproken in zake de erkenning van de zedelijke bestemming van het individu. Of gij, na de lektuur, ten volle bevredigd zult zijn? Ik betwijfel het. Gij hoort hier den beslisten determinist, den volbloedleerling van Prof. Scholten. En zijt gij nu met het leidsche determinisme nog niet volkomen verzoend, vooral niet waar het den schijn aanneemt van alle levensraadselen te kunnen oplossen; dan zal meermalen de stellige toon van den schrijver een vraagteeken uitlokken. Doch dit zal niet wegnemen, dat gij hem dankbaar zijt voor de mededeeling zijner gedachten, die een riem onder het hart kunnen steken van hen, wier geloof aan hunne zedelijke bestemming door Pierson was geschokt. Zij kunnen van Jungius vernemen, dat het met hunne toekomst zoo hopeloos niet staat, al is daar geen God die wonderen doet of ten minste desgevorderd doen kan.
Betreffende het verschil tusschen Pierson's tegenwoordig standpunt en dat der moderne rigting - waarom spreekt J. altijd van

{==265==} {>>pagina-aanduiding<<}
moderne theologie? - zijn hier vele behartigingswaardige opmerkingen gemaakt. Jammer vind ik het, dat de schrijver zich, door te groote zucht naar beknoptheid, heeft laten verleiden, om over vele punten al te ligt heen te glijden. Men denkt gedurig onder het lezen: werk dat nu eens wat meer uit. Zijn onderwerp uitgeput, heeft J. allerminst. De vraag is zelfs gedaan: kan, bij den tegenwoordigen stand van zaken, de zedelijke bestemming van het individu, naar eisch, in een kleine brochure worden behandeld? Moest men daarover niet veeleer een boek schrijven? Misschien zou J. antwoorden: boeken leest men niet over zulke onderwerpen; wij leven in de eeuw der brochures. Aan tegenspreken valt dan, helaas! weinig te denken.
Hoe 't zij; wie Pierson's brochure heeft gelezen, legge die van Jungius niet ter zijde. Hij zal zich de moeite, aan het lezen en overdenken van den inhoud besteed, niet beklagen, al geeft hij het slot over ‘je maintiendrai!’ zeer gaarne voor iets, dat minder naar een geforceerde oratio pro domo riekt; al begrijpt hij niet, waarom, zes regels na elkander, bl. 8, eerst van een physische bestemming en dan van de physieke wereld wordt gesproken; en al vindt hij sommige volzinnen niet helder genoeg gestyleerd, zooals bv. bl. 6: ‘Ik geloof vervolgens enz.’ Het geheel zal hem ongetwijfeld doen zeggen: hém willen wij andermaal hooren.
Abbenbroek, Dec. 67.
W.C. van Manen.
Dr. E.J. Diest Lorgion, Hoogleeraar te Groningen. Beknopte geschiedenis der Kerkhervorming voor jonge lieden. Te Haarlem, bij de erven F. Bohn, 1867. Prijs ƒ 1,00.



J.A. Snellebrand, Theol. Doct. en Predikant der Hervormde gemeente te Twisk. Geschiedenis der Kerkhervorming te Hoorn. (Te) Hoorn, (bij) gebr. Vermande, 1866. Prijs ƒ 1,75.
Op den 31sten October 1.1., was het de 350ste verjaardag der Kerkhervorming, doch moge het al niet aan feestelijkheden ontbroken hebben om dien dag te vieren, - mogen er in menig kerkgebouw hetzij op den dag zelven of op den daaraan volgenden Zondag beurt- en koorgezangen zijn aangeheven en vele bezielde en bezielende woorden zijn gesproken, ja moge er geene gemeente zijn, tot welk Protestantsch kerkgenootschap ook behoorende, waarin die gebeurtenis niet min of meer plegtig herdacht is, toch is die gedenkdag zoo feestelijk niet gevierd, niet met

{==266==} {>>pagina-aanduiding<<}
zooveel geestdrift begroet, als men dit vooral in onze dagen zou verwacht hebben, waarin men er zoo op uit is, om jubilé's, van welken aard ook te vieren en men elkander zoo gaarne den loef afsteekt, om dit op de meest schitterende wijze te doen. Was het ook zelfs vijftig jaar geleden, bij het derde eeuwfeest dier gebeurtenis niet geheel anders? Wie zich daarvan iets kan herinneren, weet van de geestdrift te getuigen, die toen heerschte. Maar was daarvan over het algemeen nu wel veel aanwezig? En zoo neen, wat mag wel de oorzaak zijn? Toch niet dit, dat men in den tegenwoordigen tijd op zoo veel beter voet staat met de Roomsche kerk dan in die dagen, of meer onverschillig is omtrent het verschil tusschen Roomsch en Onroomsch. Of heeft misschien de polemiek, welke onder de Protestanten zelve gevoerd wordt, bepaaldelijk in ons vaderland de hoofden te veel vervuld om aan iets anders te kunnen denken of de harten onvatbaar gemaakt voor feestvreugde? Gevoelt men zich welligt ook tengevolge van den strijd, die er gevoerd wordt, bij de beide partijen, die elkaâr bekampen, tegenover de Hervorming minder op zijn gemak, en, als het zoo mag gezegd worden, ietwat te gegêneerd om van goeder harte feest te vieren: bij de eene partij, omdat men niet regt weet, hoe men de vrijheid van denken, spreken en schrijven, tot welker handhaving en verdediging de Hervorming toch mede optrad, zal roemen en aanbevelen tegenover dezulken, die van die vrijheid een zoo geheel ander gebruik maken, dan men wel wenschte; bij de andere omdat men verlegen is, hoe men het werk der Hervormers zal prijzen, terwijl men gevoelt op anderen bodem te staan dan zij weleer?
Doch hoeveel of hoe weinig er van al het genoemde ook moge aan zijn, het zou te betreuren wezen, indien eene gelegenheid als deze, om de Hervorming met dankbare vreugde te gedenken, wegens gebrek aan de noodige warme belangstelling, niet, gelijk te vreezen is, had teweeg gebragt wat zij kon en moest, om die gewigtige gebeurtenis beter te leeren kennen en hoogschatten. Niet dat dit zou hebben moeten strekken, om een onverdraagzamen ijver te doen ontbranden of de vijandschap tegen de Roomsche kerk op wekken of te vermeerderen en zoo de kloof, welke twee groote afdeelingen der Christenheid van een scheidt, te verwijden, dat zij verre! maar wel om de zegeningen die de Kerkhervorming aangebragt heeft: en dat niet enkel voor de Protestanten, maar ook voor hen die der Roomsche kerk getrouw

{==267==} {>>pagina-aanduiding<<}
zijn gebleven, zoo wel ten opzigte van het staatkundig en maatschappelijk als van het godsdienstig leven der menschheid, te meer te doen waarderen. En hoe goed warc het ook niet, zoo de herinnering der Hervorming mogt dienen, om haar in haren waren aard en strekking, als die niet alleen negatief maar ook positief, niet slechts afbrekend maar ook opbouwend, niet slechts progressief, maar ook conservatief, of wilt ge liever reactionnair werkzaam was en zoo heerlijk geloof en vrijheid wist te vereenigen, aan onzen tijd, die bij zoo veel goeds als hij heeft, aan zoo veel eenzijdigheid lijdt, ten voorbeeld te stellen: die heeft daaraan zoo veel behoefte, die kon daaruit zoo veel leeren!
Wie nu zoo het belang, dat ook onze tijd bij de herinnering van het Hervormingswerk heeft, hoog aanslaat, zal zeker met genoegen de verschijning hebben begroet van het werkje van Prof. Diest Lorgion, waarvan de titel hierboven wordt medegedeeld en dat wel niet behoort onder die geschriften, welke aan de voorbij gegane feestviering het aanzijn hebben te danken (het betrekkelijk klein getal van deze geeft mede regt tot de gemaakte gevolgtrekking omtrent de mate van belangstelling in die viering), maar dat toch blijkens het voorberigt met het oog op haar is uitgegeven. Of zou men in dit genoegen belemmerd worden door de gedachte, dat men van een hoogleeraar in de kerkgeschiedenis op dit gebied wel iets anders zou verwacht hebben dan een boekje voor de hoogste catechizatiën bestemd (zie het voorberigt) en - dat in den laatsten tijd het al te veel aan Prof. Moll wordt overgelaten om door onvermoeid, naauwgezet en oordeelkundig onderzoek der bronnen en eene aangename mededeeling van de langs dien weg verkregen resultaten, de eer van de beoefening der kerkelijke geschiedenis inzonderheid van ons vaderland op te houden en de grenzen harer kennis uit te breiden?
Doch het ware niet edelmoedig, om - niet verkrijgende, wat men wel wenschte, - te versmaden wat men in elk geval ontvangt, vooral als dit op zich zelf goed is, terwijl hier in aanmerking moet genomen worden, dat dit werkje door D.L. reeds als predikant, ten dienste zijner catechizatiën was op touw gezet en hem nu eerst de tijd was geworden om het in het licht te zenden. En zeker is het voor ons liggend boekje goed te noemen, in zoo ver het een in helderen stijl geschreven, ordelijk, veel omvattend en toch zeer bevattelijk, niet te lang en niet te kort,

{==268==} {>>pagina-aanduiding<<}
overzigt geeft van de geschiedenis der Kerkhervorming. Te weten van hare uitwendige geschiedenis, want is er iets dat in het boekje te veel gemist wordt, het is eene korte en duidelijke aanwijzing, niet alleen van de oorzaken, die de Hervorming hebben teweeg gebragt en voorbereid, maar ook van de beginselen, waarvan zij is uitgegaan, van de kracht waardoor zij heeft gewerkt, van het doel waarnaar zij streefde, van de dwalingen op het gebied van geloofs- en zedeleer, die zij bestreed, en van de vruchten, die zij reeds dadelijk voortbragt. Zoo hadden de jongelieden niet alleen of meest zich de uitwendige lotgevallen van de Kerkhervorming voorgesteld gezien, gelijk nu het geval is, maar zij waren ook opgeleid geworden, om een blik te leeren slaan in haar inwendig wezen en werken, ten einde zoo goed te leeren beseffen, van wat groot gewigt deze gebeurtenis is geweest, om het Christendom van de onreinheden, waarmede het in den loop der eeuwen bezoedeld was geworden, te ontdoen en aan zijne bestemming, om der zondige menschheid heil aan te brengen, te doen beantwoorden. Misschien ware het ter bereiking van dit doel niet kwaad geweest, indien de Schr. in het eerste hoofdstuk, om de behoefte aan de Hervorming te betoogen, zich niet zoo bijna uitsluitend bepaald had bij de vermelding van het bederf der geestelijkheid, aangewezen door de getuigenissen van sommige harer tijdgenooten, want hoeveel dat bederf er ook aan toegebragt heeft om de Hervorming te voorschijn te roepen, dit was toch niet het eenige dat haar noodzakelijk heeft gemaakt. De Schr. zelf schijnt dit gevoeld te hebben (bl. 15) doch de belofte van later meermalen van het verkeerde, van de dwalingen en misbruiken in de kerk ingeslopen, te zullen gewagen, is slechts spaarzaam door hem vervuld geworden.
Na eene korte inleiding, welke den lezer met zijne verbeelding terugvoert naar den tijd van de invoering van het Christendom in Duitschland, volgen de twaalf hoofdstukken, waarin het werkje verdeeld is. Maar waarom hebben die hoofdstukken niet een opschrift, of liever nog een korten inhoud van hetgeen zij bevatten, boven zich? Zoo iets moge misschien bij een roman minder gepast kunnen zijn, zeker niet bij een geschiedkundig werk en mogt althans bij eene beknopte geschiedenis voor jongelieden bestemd niet ontbreken, ook omdat het voor deze het gemak bij het naslaan bevordert, inzonderheid wanneer, zoo als hier, inhoudsopgave of bladwijzer gemist wordt. Terwijl nu in

{==269==} {>>pagina-aanduiding<<}
het eerste hoofdstuk de toestand der kerk tegen den tijd der Hervorming behandeld wordt en in het laatste de twee belangrijke vragen: waaraan het toe te schrijven zij dat de Hervorming niet in hare geboorte is gesmoord geworden? en - waarom zij niet meer algemeen heeft gezegevierd en stand heeft blijven houden? op eene beknopte maar interessante wijze worden beantwoord, bevatten de tien tusscheninliggende hoofdstukken de beschrijving van den loop, dien de Hervorming in de verschillende landen van Europa heeft genomen. Doch wanneer men nu den inhoud dier tien hoofdstukken nagaat, dan kan, gelijk trouwens bij de lezing van menig leer- of leesboek over de geschiedenis der Hervorming, de vraag niet onbillijk opgeworpen worden: of niet al te ruime plaats wordt ingeruimd aan de geschiedenis van de Hervorming in Duitschland en of ten dezen het gebruik der Duitsche handboeken en de navolging van deze niet te veel invloed uitoefent. Het is waar, Luther is de groote persoonlijkheid, die van zelf in de geschiedenis der Hervorming op den voorgrond treedt en het werk door hem gewrocht was de schok, welke de groote beweging aan den gang heeft gebragt, de adem, die wat alom in het geheele werelddeel smeulde tot een vlam heeft aangeblazen. Maar is daarom alles, wat later na den aanvang met hem en in het geheel met de voortzetting van zijn werk in Duitschland heeft plaats gehad, van zoo veel meer belang, dan hetgeen elders is voorgevallen, dat het in evenredigheid zoo veel meer ruimte in het geschiedverhaal behoort te beslaan? Zou men er niet ligt toe komen, om veeleer het tegendeel te beweren, als men in aanmerking neemt, hoe in Duitschland de Hervorming meer de zaak der vorsten, staatslieden en geleerden, in andere landen meer die van het volk is geweest? In elk geval is te vragen: of het wel goed te keuren is, dat de Schr. die toch voor Nederlandsche jongelieden schrijft, aan de geschiedenis van Duitschlands hervorming zes hoofdstukken van de tien wijdt en voor
hetgeen in Nederland voorviel slechts een klein plaatsje over heeft in een hoofdstuk, waarin het de ruimte, dezelfde bijna voor alle hoofdstukken, met de geschiedenis van de Hervorming in Frankrijk, Engeland, Schotland, Denemarken, Noorwegen, IJsland en Zweden en met de vermelding van nog andere zaken moet deelen? Waarlijk, een boekje dat uit het Hoogduitsch vertaald was kon het niet erger maken. In eene geschiedenis der Hervorming door een Nederlander voor Neder-
{==270==} {>>pagina-aanduiding<<}
landers geschreven, had de Nederlandsche Hervorming wel aanspraak op meer plaatsruimte dan van nog geen zes bladzijden van de honderd zestig 1).
Doch genoeg hiervan. Moge het boekje niet alle eischen, die men er aan zou kunnen doen, bevredigen, het heeft toch zeer veel, waardoor het zich aanbeveelt. Te wenschen is het dus, dat het bij hen, voor wie het bestemd is, zijnen weg vinde en ruim nut stichte en dat het, bij velen de lust opwekkende om elders te gaan zoeken wat zij hier niet vinden kunnen, zoo vooral de belangstelling in de Hervormingsgeschiedenis van ons Vaderland, die wel wat te veel is ingesluimerd, op nieuw doe ontwaken.

Waar die belangstelling reeds in meerdere of mindere mate bestaat, daar zal men intusschen het verschijnen van het werkje van Dr. J.A. Snellebrand, hier boven in de tweede plaats vermeld, ongetwijfeld met welgevallen hebben aanschouwd. Het is waar, deze arbeid betreft slechts een zeer klein gedeelte van de Hervormingsgeschiedenis van ons land, namelijk alleen die van een enkele stad, en nog wel van zulk eene als juist, in vergelijking met andere, niet de meest merkwaardige gebeurtenissen heeft opgeleverd, noch den grootsten invloed op het geheel heeft uitoefend. Evenwel zou het zeer verkeerd zijn om die reden daarop met zekere geringachting neder te zien. Niet alleen toch heeft het afzonderlijk geschiedverhaal van hetgeen een bijzondere plaats betreft een eigenaardig belang voor hen die daar, of in den omtrek wonen, maar juist die bijzondere geschiedenissen, nu en dan zelfs tot schijnbaar onbeduidende kleinigheden afdalende, doen het best den blik slaan in den aard en den loop van die groote gebeurtenis, welke, zoo ergens in Europa, dan vooral in ons vaderland eenen geweldigen schok en eene gansche omkeering van zaken heeft teweeggebragt. Daarenboven tot eene goede algemeene geschiedenis der Hervorming in ons land, waaraan nog zooveel behoefte bestaat, worden noodzakelijk de bouwstoffen vereischt, die zulke afzonderlijke geschiedverhalen kunnen aanbrengen.

{==271==} {>>pagina-aanduiding<<}

En op welke wijze heeft nu de Schr. zich van de taak, die hij op zich genomen had, trachten te kwijten? Na eene opdragt van zijn werkje aan de regering van Hoorn (waartoe deze opdragt? zijn wij den tijd van opdragten en lofgedichten, voor boekwerken geplaatst, niet voorbij?) en een kort voorberigt, splitst zich zijn arbeid in zeven hoofdstukken of afdeelingen, die door een naschrift besloten worden, terwijl eene verzameling van bijlagen, d.w.z. afdrukken van authentieke stukken ten getale van vijftien, er aan toegevoegd is. Die afdeelingen dragen geene opschriften of inhouds-opgaven maar alleen jaartallen aan haar hoofd en deelen dus de geschiedenis als het ware in tijdperken af, op deze wijze: I. 1521-1534 (bl. 1-25), II. 1534-1555 (bl. 25-32), III. 1555-1566 (bl. 33-55), IV. 1566 (bl. 55-85), V. 1567 (bl. 87-113), VI, 1567-1572 (bl. 114-165), VII. 1572 (bl. 165-199). Gelijk men ziet zijn deze jaargetallen, die van de hoofdgebeurtenissen in de geschiedenis van de Hervorming van ons vaderland of van Nederlands opstand tegen Spanje: immers, in 1521 werden de eerste plakkaten uitgevaardigd, in 1534 de beroerte door de wederdoopers veroorzaakt, enz. Uit deze opgave zal men waarschijnlijk reeds eenigermate kunnen opmaken, welke methode de Schr. gevolgd is, maar die onzes inziens niet goed te keuren is. Namelijk deze, dat hij de geschiedenis van de Kerkhervorming te Hoorn niet genoeg als eene op zich zelve staande geschiedenis behandelt, maar haar, niet alleen in verband beschouwt met die van ons gansche vaderland (want dit kon of moest natuurlijk niet anders), maar dat hij haar ook in de wijze waarop hij haar verhaalt, gansch en al aan de laatste subordineert. Telkens bij iedere afdeeling verhaalt hij min of meer uitvoerig, wat in het jaar of tijdvak, dat er boven staat uitgedrukt, in het vaderland heeft plaats gehad en laat tevens er in uitkomen of op volgen, wat daarvan of in verband daarmede ook te Hoorn is gebeurd. Hoe geleidelijk deze manier is, zij is niet
bevredigend, zij herinnert wat al te veel aan het kronijkmatige van Hoorns ouden geschiedschrijver Velius, de voorname bron waaruit onze Schr. geput heeft. Zij maakt, dat de geschiedenis van Hoorns Kerkhervorming, als op zich zelve staande geschiedenis, ter vermelding van hetgeen bijzonder in die stad deze gebeurtenis voorbereidde, zoo mede wat hare verdere ontwikkeling, voortgang en voltooijing betreft, niet genoegzaam tot haar regt komt, maar als het ware een supplement

{==272==} {>>pagina-aanduiding<<}
van de algemeene geschiedenis van Nederland in die dagen wordt. Daarenboven komt het te weinig uit, dat het verhaal dat van de kerkhervorming van Hoorn is (en dat moet het volgens den titel toch wezen) en schijnt meer een verslag te zijn van de wijze, waarop de stad Hoorn ten tijde der Kerkhervorming tot de zijde van den Prins van Oranje is overgegaan. Het kerkelijke treedt te weinig op den voorgrond. Ware het om een en ander niet beter geweest, dat de aanleg van het werkje meer regtstreeks met den gang der Kerkhervormingsgeschiedenis van Hoorn in verband ware gebragt en de verdeeling in hoofdstukken aan de voornaamste momenten daarin voorkomende ontleend geworden? Zoo zal men hier ook ongaarne missen een overzigt over of beschrijving van den kerkelijken toestand van Hoorn voor of op den tijd der hervorming. Wel vindt men hiervan het een en ander verspreid, zoo wel in den tekst van het werkje als in enkele aanteekeningen daaronder geplaatst, maar beter ware dit tot één geheel gebragt met zoo veel meer, als nog uit de Chronijk van Hoorn door Velius, uit de werken van van Heussen en van Rijn, uit Abbings geschiedenis van de Groote kerk te Hoorn en welligt ook van elders, ware zamen te brengen geweest, zoo omtrent den toestand der kerken te Hoorn en hare bediening, als ten opzigte van de acht kloosters (één mannen- en zeven vrouwen-) binnen die stad aanwezig en tevens aangaande het klooster Betlehem daar buiten, maar vooral over het Regulieren klooster, even als het vorige onder Wester-Blokker gelegen, hetwelk ook blijkens het verhaal van den Schr. in de geschiedenis van Hoorns hervorming een rol speelt en omtrent hetwelk, boven het door hem medegedeelde, nog andere belangrijke bijzonderheden te vermelden waren geweest. Daarbij ware misschien ook niet ongepast, iets meer uitvoerigs dan op bl. 41 gezegd te hebben omtrent den bijzonderen, exceptionelen aard van het ambt van Proost van West-Friesland (waarover
gehandeld is, behalve door v.H. in zijne kerk. oudh., door Roijaards, Gesch. d. Chr. kerk in Nederl. ged. de middeleeuwen. I. bl. 87 en laatstelijk door Moll kerkgesch. II. 1 bl. 319) en over de niet minder bijzondere betrekking waarin deze tot zijnen Deken stond. Immers de knevelarijen, waaraan beide zich van ouds schuldig maakten en de twisten tusschen hen en de landzaten bij herhaling maar vooral tegen den tijd der Reformatie gevoerd, door den Schr. ook niet onvermeld gelaten, kunnen zeker mede beschouwd worden als de

{==273==} {>>pagina-aanduiding<<}
Hervorming in West-Friesland, met name te Hoorn, te hebben voorbereid. Het werkje had ongetwijfeld op deze wijze aan belangrijkheid en aantrekkelijkheid gewonnen, vooral als de historische stof in het algemeen meer tot één geheel ware verwerkt geworden en daartoe ook meer partij ware getrokken van den inhoud der hoogst gewigtige bijlagen.
Intusschen men is den schrijver dank schuldig voor zijn arbeid. Zijn boekje, eenvoudig en duidelijk, in goeden, vloeijenden stijl geschreven, verdient de aandacht van een ieder, die de geschiedenis van ons vaderland in het schoonste en belangrijkste tijdvak liefheeft, terwijl die meer opzettelijk met de beoefening dier geschiedenis zich bezig houdt hem erkentelijk zal zijn voor de mededeeling der authentieke stukken, meest uit het archief van de stad Hoorn, maar ook enkele van elders, een paar uit dat van Medemblik genomen. Vooral zal men daaronder zeker met genoegen vinden het ‘Schriftuerlich vermaenlijedt’ door een der Hervormde predikers in ons Vaderland, Jan Arendsz, vervaardigd en door onzen Schr. ontleend aan een oud handschrift op het Prov. Archief te Haarlem berustende, waaruit hij meer wetenswaardige bijzonderheden heeft geput. Onbekend is het ons even als hem, of dit lied ook elders in zijn geheel is afgedrukt (Rogge in zijn, ook door den Schr. aangehaald opstel over Jan Arendsz in Moll's kalender 1859 schijnt het slechts ten deele gekend te hebben), maar het is waard algemeen gekend te worden, want dit eenvoudig doch zoetvloeijend en regt liefderijk gestemd lied kan ons den Christelijken geest des vromen mans doen kennen en den ongemeenen opgang verklaren, dien hij door zijne prediking maakte.
Eindelijk nog een paar opmerkingen, bijzonderheden betreffende. De Schr. heeft teregt zijn boekje zoo ingerigt, het ter algemeene lectuur kon verstrekken, maar nu en dan schijnt hij dit wel eens uit het oog verloren te hebben, bijv. als hij op bl. 13 het woord clerus bezigt of op bl. 15 van de zeenstoel spreekt, terwijl eerst later, op bl. 43 de beteekenis van het woord zenen, d.i. teregtzitting houden in geestelijke zaken, wordt aangegeven. Verder noemt hij bl. 34 Motley den Brit, terwijl toch deze beroemde geschiedschrijver een Amerikaan is, die in Amerika geboren, wel veel in Europa verkeerd heeft maar, zoo wij ons niet bedriegen, nog ten tijde dat de Schr. zijne geschiedenis schreef als gezant te Weenen in Amerikaansche staatsdienst was, voor welke betrekking hij sedert bedankte. Ten slotte nog dit.

{==274==} {>>pagina-aanduiding<<}
Het spijt ons, dat de Schr. niet nader heeft aangegeven, waarop zijne berekening (bl. 2), dat Hoorn tegen den tijd der Beformatie negen duizend zielen zou geteld hebben, berust. Het is toch zoo moeilijk eene juiste kennis te verkrijgen van den staat der bevolkingen in vroegere tijden. In de ‘Informacie enz., door de Maatschappij van Letterkunde uitgegeven sedert des schrijvers geschiedenis in het licht verscheen, wordt het getal der communicanten te Hoorn ten jare 1514 op 3600 begroot. Elders, - wij kunnen thans niet naslaan waar - meenen wij dit voor het begin der 16de eeuw op 4000 aangegeven te hebben gezien. Rust nu des Schr. opgave of berekening op goede gronden, dan zou de hier gevondene verhouding tusschen het getal communicanten en zielen misschien eenigermate tot maatstaf kunnen strekken om ook elders toe te passen, waar men alleen het aantal der eerstgenoemden vindt opgegeven, gelijk in bovengenoemde ‘Informacie’ omtrent de steden en dorpen in Holland en Westfriesland doorgaans geschiedt.
V.F.J. Boonacker.




III. Genees- en Dierkunde.

TIJDSCHRIFT VOOR GEZONDHEIDSLEER. Tijdschrift voor alle standen, ter bevordering van volkswelvaart en huiselijk geluk. Onder redactie van Dr. C.P. Pous Koolhaas. Eerste jaargang. 's Gravenhage, C. van Doorn en Zoon 1867, 8vo., 192 blz. Prijs ƒ 1.50 de jaargang.
Dat eene meer algemeene verspreiding van kennis der Gezondheidsleer voor eene hoogst wenschelijke zaak moet gehouden worden, wordt in onzen tijd wel door niemand betwijfeld, vermits de toepassing dier kennis voor onze bijzondere en maatschappelijke belangen, welke met den gezondheidstoestand op het naauwst verbonden zijn, van groot gewigt is. Wij begroeten daarom den eersten jaargang van het nieuwe Tijdschrift, waarvan de strekking in het boven deze regels gestelde opschrift vermeld wordt, met ingenomenheid, te meer nadat het verschijnen van den Schat der gezondheid, sedert 1858 door de heeren Lubach en Egeling uitgegeven, in het voorlaatste jaar, tot veler leedwezen, gestaakt is geworden. Het verheugt ons derhalve dat dr. Pous Koolhaas te 's Gravenhage die taak heeft opgevat, en dat de talrijke, gunstig bekende medewerkers, die het vorige Tijdschrift had, zich ook aan zijne onderneming hebben aangesloten.

{==275==} {>>pagina-aanduiding<<}
Door de op die wijze vereenigde pogingen van vele, met ijver voor de goede zaak bezielde deskundigen zullen de belangrijkste, tot het uitgestrekt gebied der Gezondheidsleer behoorende vraagstukken oordeelkundig onderzocht en toegelicht kunnen worden. Zal echter het verkrijgen en de verspreiding dier kennis eene vruchtbare toepassing hebben, dan moet zij niet tot de natuuren geneeskundigen alléén beperkt worden, maar voor alle standen, die slechts op eenige beschaving en verstandsontwikkeling mogen aanspraak maken, toegankelijk zijn. Voor zulk een uitgebreiden kring van lezers zijn de meeste in den eersten jaargang van het nieuwe Tijdschrift geplaatste stukken allezins geschikt, daar zoowel de redacteur als zijne medewerkers voor eene grondige en toch populaire behandeling der onderwerpen gezorgd hebben. Over de voedingsmiddelen, het Liebigsche vleesch-extract, het drinkwater, het schoolgaan der kinderen, de ventilatie, de desinfectie-middelen, de quarantaine-maatregelen, de choleraepidemiën, enzv. worden belangrijke opmerkingen en teregtwijzingen medegedeeld. Moge de tweede jaargang evenzeer door belangrijkheid uitmunten!
L.
S.
GESCHIEDENIS DER ZIEKTEN, die in de 17de, 18de en het begin der 19de eeuw algemeen geheerscht hebben te Groningen, door Jhr. Mr. J.H. Trip. Groningen, J.B. Wolters, 1867, 8vo. 57 blz. Prijs ƒ 0.65.
Gelijk de door niet-geneeskundige schrijvers te boek gestelde berigten, bij de studie der oudtijds geheerscht hebbende epidemische ziekten, dikwijls voor onmisbaar moeten gehouden worden, zoo geldt ook hetzelfde van vele in lateren tijd voorgekomen volksziekten, welker kennis, bij het ontbreken van aanteekeningen, van geneeskundige schrijvers afkomstig, hoofdzakelijk uit andere bronnen geput moet worden. Dat toch de bescheiden van laatstgenoemden aard van groot aanbelang kunnen zijn, om ons zoodanige ziekten, wat derzelver ontstaan, uitgebreidheid en noodlottige gevolgen betreft, althans eenigermate te doen kennen, wordt op nieuw door het voorbeeld van Jhr. Mr. Trip bevestigd. Ofschoon geen geneeskundige, maar Meester in de Regten zijnde, heeft die schrijver namelijk in de geschiedenis der epidemische ziekten, welke in de twee laatste en in het begin der 19de eeuw, te Groningen geheerscht hebben, genoeg belang gesteld om uit de

{==276==} {>>pagina-aanduiding<<}
Notulen der vergaderingen van de Stads-regering, uit de Plakkaten van Gedeputeerde Staten, uit Johan van Nijenborgh's Groninger Historijen en andere voor hem toegankelijke schrifturen alles bijeen te brengen, wat tot opheldering van die geschiedenis, ook wat de aanwending der noodig geoordeelde voorbehoedmiddelen betreft, kon bijdragen. Ofschoon nu die verschillende berigten uit den aard der zaak zeer onvolledig zijn, en vele vragen, die men aangaande menige bijzonderheid zou willen doen, onbeantwoord laten, zoo moet men er echter als bijdragen tot de historische Pathologie en als bouwstoffen voor eene eventuëele Epidemiographie van ons vaderland, geene geringe waarde aan toekennen. Het voorbeeld van den heer Trip mag aan allen, voor wie soortgelijke bronnen toegankelijk zijn, ter navolging worden aanbevolen.
L.
S.
HANDLEIDING BIJ HET EERSTE ONDERWIJS IN DE DIERKUNDE, met een voorwoord van Dr. D. Huizinga, Leeraar aan de burgeravondschool te Groningen. Groningen, P. Noordhoff, 1867. Prijs ƒ 0,75.
't Is zeker vreemd een lange recensie te schrijven over een klein schoolboekje: men zou wellicht de aanmerking maken: het sop is de kool niet waard. Ik denk er anders over: schoolboekjes, handleidingen bij het eerste onderwijs moeten goed zijn: hoe zal het gebouw stevig worden als de fondementen niet deugen? Dit zij mijn verontschuldiging als ik het boekje waarvan ik den titel boven afgeschreven heb, langer bespreek dan ik wel wensch.
Wie heeft het geschreven? Uit de voorrede zou men op het denkbeeld komen dat het niet uit het hoogduitsch van zekeren J. Riedel vertaald is, maar door dr. Huizinga geschreven. In elk geval is de voorrede van den laatstgenoemden (op den titel staat dat die voorrede eigenlijk een voorwoord is; een germanisme dat zeker recensent in den Spectator terecht zenuwachtig maakt). In die voorrede dan zegt de schrijver, dat hij een atlasje verlangt met skeletten, niet van zoogdieren, vogels enz. maar van orden en klassen, en met het zenuwsysteem van hoofdafdeelingen. Dat verlangen zal wel nooit bevredigd worden. Evenwel door dr. Huizinga is dit boekje zeker niet geschreven: immers men kan niet aannemen dat iemand een werk schrijft en op den titel plaatst ‘met een voorwoord van hemzelven.’ Een voorrede door een ander geschreven, dat gebeurt dikwijls, zooals

{==277==} {>>pagina-aanduiding<<}
door ds. Laurillard voor de vertaling van Reuter's Olle Kamillen, waarin een landeigenaar steeds een riddergoedsbezitter, en een opzichter altijd heer inspector heet. Dr. Huizinga heeft het boekje dus niet geschreven en ook niet vertaald. Ik moet gelooven, dat een onbekende een werkje van een onbekenden Duitscher vertaald heeft, en dat dr. Huizinga het met een voorrede bij ons publiek inleidt. Hoe 't ook zij, iemand heeft het toch gedaan, en dat hij zijn naam niet op den titel geplaatst heeft, is zeer verstandig geweest.
Dat dit boekje uit het hoogduitsch vertaald is, blijkt uit de vele germanismen die er in voorkomen. Aanduidingen (bl. 9), uitwisseling van gassen (bl. 10), lederhuid (bl. 24), beerenpooten gelden voor een lekkernij (bl. 40), de wouden van Amerika (bl. 46), de oogen van de mollen - komen hun zeer goed te stade (bl. 49), zie ook bl. 53; die ons voorzien met enz. (bl. 57), kloakdieren (bl. 71), galgen vogel, bijnaam van de raaf in Duitschland (bl. 86), zich wachten voor iets (bl. 141), meerdere vastheid (bl. 142). En behalve de genoemden nog maaltanden en baktanden en andere germanismen, waarop wij straks terug komen.
Wij willen het boekje doorloopen.
Bl. 2. ‘De dieren zijn wezens, die gevoel bezitten en zich kunnen bewegen zooals zij willen, welke eigenschappen aan de planten ontbreken.’ Hetzelfde, namelijk dat de planten geen gevoel hebben, leest men nog eens op bl. 12. Ik zou wel eens willen weten wat het bewijst, dat het kruidje-roer-mij-niet zijne blaadjes laat hangen als het aangeraakt wordt, indien dat geen gevoel is. De dieren onderscheiden zich van de planten door het bezitten van gevoel met bewustzijn en door willekeurige beweging.
Bl. 3. In de buikholte zijn geplaatst ‘maag, lever en ingewanden,’ alsof maag en lever geen ingewanden zijn.
Bl. 3. ‘De spijsvertering heeft plaats ten gevolge der verandering der voedingsmiddelen in eene vloeistof die melksap genoemd wordt. Dit sap stroomt in het bloed uit om daaraan de stoffen terug te geven, die het bij zijne reis door het lichaam heên verloren heeft.’ Het germanisme voedingsmiddelen, (zie ook op bl. 6 en op vele andere plaatsen) vindt gij in plaats van spijs en drank het geheele boekje door; en hoe een sap in het bloed kan uit stroomen en stoffen teruggeven die het verloren heeft, begrijp ik niet.

{==278==} {>>pagina-aanduiding<<}

Bl. 7. ‘De voorvinger’, de nederlandsche anatomen noemen dien den wijsvinger. Trouwens het voorzetsel voor vinden wij niet slechts in het voorwoord en den voorvinger, maar ook in den voorarm, (bl. 15) voor den onderarm, de voorhand, (bl. 20) voor de middenhand, den voorvoet, (bl. 21) voor den middenvoet, enz. Waarom heet dan op bl. 15 ook het onderbeen niet het voorbeen? Voor het woordje voor heerscht in dit boekje een zeer groote voorliefde (bl. 125).
Bl. 9. ‘De luchtpijp mondt van boven in de keel uit.’
Bl. 16. Hier staat dat er ‘om te verhinderen dat het dijbeen uit het lid geraakt, aan het gewrichtshoofd van het dijbeen een stevige, vrij buigzame, maar rekbare band bevestigd is.’ De beroemde en algemeen bekende proeven van de gebroeders Weber, hebben echter voldoende aangetoond, dat het ligamentum teres niet het minste bijdraagt om het dijbeenshoofd te houden in de heupkom, maar dat de drukking van de lucht het doet. Het is voldoende slechts eenmaal een heupgewricht ontleedkundig te onderzoeken, om overtuigd te worden dat de ronde band tot heel andere dingen dient, dan om te beletten dat het dijbeen, zooals het hier heet, uit het lid geraakt.
Bl. 16. ‘Een olieachtige vloeistof, die zich afscheidt uit het vlies, dat de genoemde gewrichtsholte omringt.’ Het synoviaalvlies dat het synovia afscheidt, omringt de gewrichtsholte volstrekt niet: het zit er in. Wie zich slechts op de eerste beginselen der ontleedkunde heeft toegelegd, weet dit wel.
Bl. 19. ‘Onder dat gewrichtshoofdje (NB. van het opperarmbeen), ziet men een krans van oneffenheden, waaraan de spieren zijn bevestigd, die den arm opheffen.’ De spieren die den arm opheffen, M. deltoïdes, M. coraco-brachialis enz. zijn aan het schouderblad, sleutelbeen, ravenbeksuitsteeksel enz. bevestigd.
Bl. 19. ‘Het opperarmheen is gootvormig uitgehold, in die holte is de spier geplaatst, die den voorarm oplicht.’ Ligt de M. biceps brachi in een gootvormige holte? Verbeeld u zoo'n gootvormig opperarmbeen!
Bl. 20. ‘Het afgeronde ondereinde van het opperarmbeen.’ Als iets niet afgerond is, is dat zeker het ondereinde van het opperarmbeen.
Bl. 20. ‘De handwortel wordt gevormd door acht kootjes.’ En ‘de voorhand bestaat uit vijf kootjes,’ en ‘alle vingers bestaan uit drie leden.’ De nederlandsche anatomen noemen

{==279==} {>>pagina-aanduiding<<}
de beentjes der vingerleden kootjes, phalangen, maar niet de handwortel- en middenhandbeentjes.
Bl. 20. ‘De heup bestaat uit de beide platte ongenaamde beenderen,’ alsof beide ossa innominata aan één kant zaten!
Bl. 21. ‘Behalve kuit- en scheenbeen vindt men in de kuit nog een rond schijfvormig beentje, de knieschijf.’ In de kuit vindt men het scheenbeen niet, en nog veel minder de knieschijf; ook is deze laatste volstrekt niet schijfvormig. De kuit wordt gevormd door spieren, de M. soleus en de M. gastroenemius, maar beenderen zitten er niet in.
Bl. 21. ‘Het kootbeen kan rondom het scheenbeen draaien.’ Of dat bij een elastieken man mogelijk is, weet ik niet, maar bij een gewoon mensch zeker niet.
Bl. 28. ‘Het middelste oogvlies’ - een nieuwe naam voor het vaatvlies?
Men zou, behalve door de boven opgesomde germanismen, ook gemakkelijk op het denkbeeld komen, dat dit boekje uit het hoogduitsch vertaald is, als men leest van Beludchistan en Turan (bl. 33), Tungusen, Sunda-eilanden (bl. 34) enz. in plaats van, zooals dr. J. Dornseiffen, Frijlink en andere nederlandsche geleerden schrijven, Beloedsjistan, Soenda-eilanden, enz. En wat dunkt u van Kaschmierschawls (bl. 63)?
Bl. 35. ‘De apen hebben gewoonlijk zoowel aan de achterste als aan de voorste ledematen handen; soms eindigen hunne voorste ledematen in voeten, nimmer is dit echter met hun achterste ledematen het geval.’ Sedert prof. Huxley zijn beroemd werkje Man's place into Nature geschreven heeft, moest men zulke dingen niet meer in een leerboekje schrijven. Nog een paar jaar, en de schooljongens lachen den man uit, die in 1867 zulke dingen schrijft.
Bl. 36. ‘Orang-Outang.’ De Duitschers schrijven Orang-utang, en de Franschen orang-outan, maar de Hollanders weten wel beter, en schrijven orang-oetan, en zoo moet het zijn.
Bl. 38. Vlieghuid, germanisme voor het vlies van de vleermuizen.
Bl. 39. Baktanden en bl. 42 maaltanden, germanismen voor kiezen.
Bl. 45. Cuguar, Puma, Jaguar, bl. 46, onvertaald hoogduitsch.
Bl. 48. ‘De insektenetenden hebben maaltanden (kiezen), waarmede zij de insekten grijpen en verpletteren.’ Verbeeld u een mol die met zijn kiezen een insekt grijpt!

{==280==} {>>pagina-aanduiding<<}

Bl. 51. ‘De huismuis, de kleinste europesche muis.’ Ja, als er geen dwergmuis was.
Bl. 52. ‘De bruine rat is eerst omstreeks 1830 uit Indië in Europa gekomen.’ Volgens Pallas is deze rat reeds in 1727 uit de steppen van Azie in Astrachan, in 1730 in Engeland, in 1750 in Frankrijk, en in 1775 in Amerika gekomen.
Bl. 55. ‘Pijnappels,’ dennekegels?
Bl. 56. ‘Aan de pooten (van het paard) vindt men meestal een onbehaarde hoornachtige plek, die men kastanje noemt.’ Ja, zoo noemen de Pruissen wat in ons land de zwilwrat heet.
Bl. 57. ‘Op den hals (van den ezel) bemerkt men een zwarte streep, die met de zwarte dwarsstreep van den rug een kruis vormt.’ Of dit zoo bij de duitsche ezels is, weet ik niet, maar bij de nederlandsche loopt een zoogenoemde aalstreep overlangs over den rug en een dwarsstreep over het schoft. Ieder die een ezel ziet, kan dit gemakkelijk bemerken.
Bl. 61. ‘Horens van het rendier.’ Gewei noemen onze nederlandsche natuurkundigen het.
Bl. 63. ‘De kwaliteit van hunne vacht (van de schapen) is des te slechter naarmate hun voedsel overvloediger en voedzamer is.’ In ons land is de vacht van het texelsche, het friesche en noordhollandsche schaap veel beter, dan die van den drenthschen heideknapper, niettegenstaande de eerste zeker overvloediger en voedzamer voedsel krijgen dan de laatste.
Bl. 65. ‘Het (de kameelen) zijn zeer geduldige, zachtaardige huisdieren.’ Reizigers, die Arabie bezocht hebben, Burckhardt, Home en anderen, zeggen juist het tegenovergestelde.
Bl. 66. ‘Men kent er twee soorten van (olifanten). Prof. Schlegel heeft echter bewezen dat er drie zijn: de indische of ceylonsche, de soematraansche en de afrikaansche.
Bl. 67. ‘Hij (de tapir) leeft in de rivieren van Amerika: zou men niet denken dat de tapir dus een soort van zoetwater-zoogdier was, zooals de manatus? Van den tapir, die op Soematra en elders in onze O.I. bezittingen voorkomt, wordt hier geen woord gezegd.
Bl. 69. ‘De lamantyn leeft in het tusschen de keerkringen liggende gedeelte van den Atlantischen oceaan.’ De lamantyn is geen zeedier, maar leeft in zoet water in de rivieren van Zuid-Amerika.
Bl. 69. ‘De potvisch leeft in de noordelijke IJszee.’ De potvisch, zegt Maury, verlaat nooit de warme streken der Atlan-
{==281==} {>>pagina-aanduiding<<}
tische en Stille zeeën, evenmin als de walvisch ooit de koude wateren van de poolzeeën verlaat.
Bl. 69. ‘De narwal heeft een 3 el lange tand in de bovenkaak en daarnaast een kleinere.’ In het museum van de groninger academie is een zeer fraai preparaat, door wijlen prof. C. Mulder vervaardigd van het tusschenkaakbeen van een narwal, waaruit blijkt dat er geen kleine tand naast den grooten zit, maar dat de kiem daarvan in dat been aanwezig is, en waarschijnlijk zich eerst tot een stoottand ontwikkelen zal, als de bestaande afgestooten mocht worden.
Bl. 73. ‘Contourvederen.’ Is dat de naam voor wat wij slag- en stuurpennen noemen?
Bl. 74. ‘Stormzwaluw?’ wat vogel is dat? Een stormvogel of een zeezwaluw?
Bl. 74. ‘De beide achterste ledematen (van de vogels) bestaan uit een bekken (?), een dijbeen, een scheenbeen, een kort en onvolkomen fluitbeen (?) enz.’ Wat zegt ge van zoo'n vergelijkende anatomie?
Bl. 74. Hier lezen wij ‘dat de vogels langen tijd met hunne teenen het een of andere voorwerp omvat kunnen houden, omdat de zeer lange pees van de strekspieren der teenen over de gewrichtsverbinding enz. heêngaat.’ Volgens ornithologen als prof. Schlegel, is het evenwel juist de pees van de buigspier der teenen die zóó loopt, en waardoor de teenen gebogen blijven.
Bl. 78. ‘De luchtvogels voeden hunne jongen enz.’ Zij voederen hunne jongen, maar de spijzen voeden die jongen.
Bl. 79. ‘Het wijfje (van de roofvogels) is meest altijd kleiner dan het mannetje’ - 't is precies andersom.
Bl. 81. De uhu van de Duitschers noemen wij de groote ooruil.
Bl. 86. Heet de distelvink ‘ook wel puttertje, omdat hij er aan gewend wordt, zijn voedsel in een wagentje langs een klein hellend vlak naar zich toe te trekken?’ Als men den eersten den besten schooljongen vraagt, waarom die vogel een putter heet, wil ik wedden dat hij antwoordt: omdat hij zijn drinken put.
Bl. 87. De blauwe specht? een specht bij de dunsnavels? Hier staat zekerlijk in het hoogduitsch Blauspecht, de vogel die wij in ons land boomklever, Sitta caesia, noemen. 't Is evenwel volstrekt geen specht, Pica.
Bl. 87. In de Schepping van Ten Kate heet de kolibri

{==282==} {>>pagina-aanduiding<<}
vogelvlieg, hier net andersom: vliegenvogeltje - wie van beiden raadt het?
Hier wordt ook gesproken over de boerezwaluw en de huiszwaluw; jammer dat het precies andersom moet zijn: waar boerezwaluw staat, moest huiszwaluw staan, en omgekeerd.
Bl. 90. ‘De staartvederen van de pauw zijn zeer lang.’ 't Is niet waar: de staartvederen zijn kort, maar de rugvederen zijn zeer lang en kunnen opgericht worden.
Bl. 81. ‘Hij (de goudlakensche fazant) draagt een goudgele vederbos op den kop.’ Niet waar, een kraag om den hals.
Bl. 94. ‘De mannetjes (van den kemphaan) leveren elkander verwoede gevechten.’ Volstrekt niet: spiegelgevechten, meer niet: zij raken elkander nooit, en hun snavel is veel te zwak om elkander leed te kunnen doen. Wat een Duitscher niet weet te vertellen van onze nederlandsche moerasvogels, die hij zeker nooit gezien heeft!
Bl. 95. ‘Als zij (het wijfje van den flamingo) hare eieren uitbroeden zal, gaat zij op haar nest zitten als een ruiter op zijn paard.’ Zulke fabeltjes moeten niet in schoolboeken verteld worden.
Bl. 97. De ‘zaadetende gans’ van de Duitschers wordt door onze vogelkenners en jagers rietgans genoemd, in Groningerland grasgans of weenkies.
Bl. 99. ‘De zeelieden noemen hem (den fregatvogel) snijdervogel.’ Welke zeelieden? die van de duitsche vloot?
Bl. 99. ‘De gewone pelikaan is wit, met zwarte vleugels.’ Alle gewone pelikanen zijn geheel wit met een lichtroode tint: zie die in Natura Artis Magistra bij voorbeeld.
Bl. 101. ‘De straat van Magellaan:’ van Magelhaens?
Bl. 102. ‘Als men de schaal van een schildpad beschouwt.’ Een schildpad heeft een schild, geen schaal: een schaaldier heeft een schaal.
Bl. 103. Als men door een vergiftige slang gebeten is, moet men enz., ‘de wond met een pennemes verwijden.’ Is een pennemes in dit geval beter dan een ander mes?
Bl. 104. ‘De schildpadden worden slechts zelden in ons vaderland in 't wild aangetroffen.’ Dat geloof ik wel: zoo zelden zelfs, dat prof. Schlegel haar niet eens heeft opgenomen in zijn Dieren van Nederland. Of beduidt hier ons vaderland, het vaderland van Herr Riedel?

{==283==} {>>pagina-aanduiding<<}

Bl. 108. De boomkikvorschen zijn van boven glad en van onderen met wratten bedekt.’ De man heeft nooit een boom-kikvorsch gezien.
Bl. 112. ‘Baarzen nemen ook waterplanten tot voedsel.’ Alle ichthyologen zeggen evenwel, dat de baars een roofvisch is en van dierlijk voedsel-alleen leeft.
Bl. 114. ‘De snoeken zoeken stille zeestranden uit om eieren te leggen.’ Een snoek vindt het in zee zeker even pleizierig als op het land.
Bl. 114. Hier wordt het oude praatje van het trekken der haringen naar het noorden, om in Maart weder te vertrekken, in allen ernst verteld.
Bl. 115. ‘De knorhanen of zeehanen, wier vleesch weinig geschat wordt.’ Zou Herr Riedel wel ooit eens een gestoofden knorhaan geproefd hebben?
Bl. 115. ‘De stekelbaars legt zijne eieren in een gat op den grond van het water.’ Coste, Wood en anderen zeggen, dat de stekelbaars een nestje maakt tusschen waterplanten.
Bl. 115. ‘De aal of paling.’ Aal is de eenige naam voor dien visch bij de natuurkenners, maar de keukenmeiden en daardoor sommige visschers noemen groote alen paling. Als wij zeggen aal of paling, moeten wij ook zeggen varken of spek.
Bl. 119. ‘De haaien vreezen alleen den cachalot.’ Dat de schrijver, die vermoedelijk ergens in de binnenlanden van Duitschland leeft, en misschien nooit een haai gezien heeft, weet dat de haaien alleen den cachalot (!) vreezen, is zeker heel opmerkelijk: waarschijnlijk echter zijn er eenige menigte andere visschen die ook wel voor den potvisch bang zijn.
Bl. 119. ‘De eigenlijke haai of menscheneter, die in alle zeeën voorkomt.’ In alle zeeën, mits zij maar binnen de keerkringen liggen.
Bl. 119. ‘De zaagvisch valt met zijn langen snavel de grootste walvisschen aan.’ Een raar soort van snavel! Bijt hij er misschien ook mede?
Bl. 119. ‘De roggen hebben smakelijk vleesch.’ Over den smaak valt niet te twisten, maar dat iemand wel rog en geen knorhaan zegt te lusten, bewijst dat hij geen van beiden ooit geproefd heeft. Wonder, dat hij op de volgende bladzijde ook niet vertelt, dat de gladde rog (der Glattrochen van de Duitschers, die wij de vleet noemen) lekker is. ‘Die gladde roggen

{==284==} {>>pagina-aanduiding<<}
dragen alleen op den staart puntige stekels,’ zegt hij op bl. 120. Onze gewone rog, die hier de doornrog genoemd wordt, zooals niemand in ons geheele land hem noemt, heeft ook stekels genoeg op den staart, daarom wordt hij ook wel pijlstaart geheeten.
Bl. 127. ‘De doodshoofdvlinder heeft twee zwarte stippen op zijn rug, die eenigzins op een doodshoofd gelijken.’ Wie dat zegt, heeft nooit zoo'n vlinder gezien.
Bl. 133. De weegluizen worden hier bij de luizen en vlooien, bij de orde der ongevleugelden, gerekend, in plaats van bij de wantsen; nu, op een onwaarheid meer of minder komt het hier niet aan.
Bl. 138. ‘De ingewandswormen en raderdiertjes bezitten geen bewegingswerktuigen.’ Wie dat zegt, heeft nooit een raderdiertje zich zien bewegen.
Bl. 143. ‘De slakken hebben vrij goed ingerichte oogen en ooren.’ Pure fantasie! Geen mensch, zelfs Rossmaesler niet, heeft ooit slakke-oogen of slakke-ooren gezien.
Bl. 144. ‘De rugschilden van den inktvisch.’ De naakte koppootigen, die in het dagelijksche leven inktvisschen, Sepia, heeten, hebben geen spoor van rugschilden; wel hebben zij een sponsachtig inwendig been, dat onder den naam van zeeschuim algemeen bekend is: de visscherskinderen van onze zeedorpen weten wel, dat het geen rugschild is.
Bl. 145. ‘De kauris, een soort van porceleinhoorns.’ Is dat de vertaling in het hoogduitsch van het engelsche cowree? Wij Nederlanders noemen die schelpjes varkentjes, bargjes, enz.
Bl. 145. ‘De oesters groeien reeds vroeg aan het zeezand vast’ - zij zullen wel stevig aan dat zand vastzitten! - ‘en de jongen bevestigen zich op de schalen hunner ouden.’ Oesters hebben geen schalen als schaaldieren, maar wel schelpen.’ Als zij (de oesters) dood zijn, smaken zij slecht - zou Herr Riedel wel ooit levende oesters in zijn land geproefd hebben?
Bl. 147. ‘Sterwormen’, een nieuwe naam, voor de holothuriën? wie weet het? Zeker, want even later staat: ‘de trepang, een sterworm.’ Tripang noemen de Maleiers deze dieren.
Bl. 147. ‘Enkele dezer dieren (kwallen of zeenetels) leven ook in zoetwater en gelijken veel op waterplanten.’ - Jammer, dat er hier geen afbeelding of beschrijving gevonden wordt van die zoetwaterkwallen, die op waterplanten gelijken - 't zou zeker iets nieuws zijn. De man is vast in de war, en bedoelt hier zeker polypen!

{==285==} {>>pagina-aanduiding<<}

Nu zou ik nog wel allerlei fabeltjes uit dit boekje kunnen opschommelen, zooals (behalve het boven reeds gemelde van het op het nest zitten der flamingo's); dat de oogappels (niet de pupillen) der katten over dag er als zwarte streepjes uitzien; dat de leeuw met een slag van zijn staart den sterksten man op den grond werpt; dat de jagoear (die hier jaguar, once, groote panther, of amerikaansche tijger heet) over een rivier zwemt met een paard op zijn rug; dat er een bosje haar boven de ooren van den losch uitsteekt; dat de stekels van den egel niets anders dan aan elkander gekleefde haren zijn, en zulke praatjes meer, maar het verveelt mij langer te spreken over een schoolboekje, waarvan ik niet hoop, dat het op een school gebruikt zal worden. Ik raad den uitgever aan, dat hij, als hij weêr eens een handleiding voor de studie der natuurlijke historie denkt uit te geven, zich begeeft naar een onzer nederlandsche natuurkenners en daarvan den besten uitzoekt. Wij hebben gelukkig in ons land nog mannen van wetenschap, echte dierkundigen - ik zou hier gemakkelijk namen kunnen noemen - die zeker wel genegen zijn mede te werken tot het geven van een goed onderwijs in de dierkunde. En ik raad dr. Huizinga aan om zich tweemaal te bedenken, voordat hij weêr een voorrede schrijft voor een boekje als het boven besprokene.
En eindelijk schrijf ik hier een gezegde over van den heer J. Hoek, uit de Vaderlandsche Letteroefeningen van Februari 11., bl. 71: ‘Brekebeenen en middelmatigheden maken zich boos over welgemeende aanmerkingen; een verstandig man doet er zijn nut mede en zegt: ‘dank u!’ bovendien.

Haarlem, Febr. 1868.
Dr. T.C. Winkler.




IV. Opvoeding en Onderwijs.

Dr. J.A. Wijnne, GESCHIEDENIS VAN HET VADERLAND. Tweede druk. Groningen, J.B. Wolters, 1868. Prijs ƒ 3.95.
De noodzakelijkheid, die er voor den uitgever bestaan heeft om, reeds kort na het verschijnen van de Vaderlandsche geschiedenis door den heer Dr. Wijnne, tot de uitgave van een tweeden druk te moeten overgaan, is zeker wel een bewijs, dat de wijze waarop de schrijver van bovengenoemd werk gemeend heeft onze vaderlandsche historie te moeten schetsen, de alge-
{==286==} {>>pagina-aanduiding<<}
meene goedkeuring heeft weggedragen. Van daar dan ook, dat reeds vroeger in verschillende tijdschriften op de verdiensten van deze vaderlandsche geschiedenis is gewezen en het voorzeker geene gemakkelijke taak zou zijn al het goeds dat er in dezen tweeden druk gevonden wordt op te sommen; buitendien kan de daarvoor noodige plaatsruimte bij het geven van eene korte beschouwing niet worden toegestaan.
Het zij mij daarom vergund eenige opmerkingen aan te bieden, die zich bij het lezen van Wijnne's werk hebben opgedaan.
Bij het verhalen van de geschiedenis der graven uit het Henegouwsche huis, maakt de schrijver melding van Willem III (1304-1337) en Willem IV (1337-1345). De heer W. maakt ons bekend met den bijnaam van eerstgenoemden graaf (de Goede), terwijl hij den bijnaam van Willem IV (Ridder der eere) achterwege laat. De vraag heeft zich bij mij voorgedaan, waarom dit is geschied.
Op bladz. 29 handelt W. over de twisten tusschen Margaretha en haren zoon Willem V en vermeldt, dat de oorlog zich kenmerkte door het gebruik van het buskruid. Mij dunkt, dat de schrijver, vooral in een werk als het zijne, iets had behooren te vermelden over de uitvinding van dat kruid, al is daarvan dan ook weinig met zekerheid bekend.
Vervolgens is er op pag. 31 sprake van hervatting van den oorlog tegen Jan van Arkel en diens zoon Willem. De schrijver gaat voort en zegt op bladz. 32: ‘zelfs viel Jan van Arkel met wien dit geslacht uitstierf.’ Het komt mij voor, dat in deze woorden eene zekere tegenstrijdigheid is gelegen en dat het geslacht van Jan van Arkel met hem zeer moeijelijk kon uitsterven, wanneer hij een zoon had, tenzij Willem vroeger gestorven was. In dit geval had hiervan melding moeten worden gemaakt.
Op bladz. 42 schetst de heer W. de regering van Philips den Goede en toont hij aan, dat de jaren dier regering behooren tot de merkwaardigste tijdperken der geschiedenis, zoowel wat zijne eigene daden betreft, als ten opzigte van ‘de wereldgeschiedenis in het algemeen’. Ik meen, dat de wereldgeschiedenis altijd eene algemeene is.
In de 10de paragraaf, waar gehandeld wordt over den toestand der Nederlanden onder het bestuur van Karel V, vraagt de schrijver: ‘Toont de herhaalde uitvaardiging der plakkaten ook niet, dat zij geenszins op voldoende wijze werden ten uitvoer gelegd?’

{==287==} {>>pagina-aanduiding<<}

Deze vraag, meen ik, kan even goed in ontkennenden zin worden beantwoord. Men mag immers ook aannemen, dat het herhaald uitvaardigen dezer plakkaten juist daarom geschiedde, omdat zij op zeer voldoende wijze werden ten uitvoer gelegd. Waarom anders telkenmale de toevlugt genomen tot een middel om de nieuwe godsdienstige begrippen tegen te gaan, wanneer dit niet baatte?
Op bladz. 141 maakt de schrijver melding van de scherpe resolutie en zegt: ‘Er werd op dit besluit menige aanmerking gemaakt, maar geene enkele, die gegrond mogt heeten. De punten, waaruit het bestond behoorden niet tot die, waaromtrent geene overstemming gold. Alzoo moest het, hoewel bij meerderheid van stemmen genomen, als een besluit der Staten worden aangemerkt.’ Wat de schrijver met het laatste gedeelte dezer opmerking bedoelt, is mij onmogelijk uit zijne woorden op te maken.
Het stadhouderschap van Frederik Hendrik wordt in de 21ste paragraaf behandeld. Daar wordt ons geleerd, dat de binnenlandsche staatkunde van dien stadhouder natuurlijk de behoorlijke vastheid miste. Waarom dit natuurlijk is, moet ik eerlijk bekennen van niet in te zien.
Bij de beschouwing omtrent het jaar 1648 en de gevolgen, die de Munstersche vrede voor ons land heeft opgeleverd, zegt de schrijver:
‘Met luister omstraald, trad de republiek in de rij van Europa's mogendheden. Het was in alle opzigten een eervolle vrede voor haar.’ Met het oog vooral op hetgeen aan deze woorden voorafgaat, ware het welligt beter te lezen: ‘De vrede van Munster was in alle opzigten een eervolle voor de republiek. Met luister omstraald trad zij in de rij van Europa's mogendheden.’
Op bladz. 171 schrijft W.: ‘Bij geen ander volk vond men zulke duidelijke namen van de deelen en gereedschappen der schepen, tot van de minste touwtjes. Vermakelijk is het, al de zegswijzen der taal na te gaan, aan het zeewezen ontleend, en op te merken, hoe kort zij zijn.’ Het is mogelijk, dat de schrijver hierin behagen schept, mij komt het voor, dat dit bij de studie onzer Vaderlandsche geschiedenis juist niet het vermakelijkst is.
Deze weinige bedenkingen meende ik tegen het werk van den heer W. te moeten inbrengen als bewijs van belangstelling in hetgeen hij ondernomen heeft.

{==288==} {>>pagina-aanduiding<<}

Onder de hoofdstukken, die bij den tweeden druk eenige uitbreiding hebben ondergaan, behooren voornamelijk de 18de paragraaf, welke handelt over het twaalfjarig bestand en de oprigting der O.I. compagnie, alsmede de 22ste die belangrijker is geworden, omdat de schrijver een en ander omtrent den waterstaat vermeld en de geschiedenis der verschillende godsdiensten, vooral die der doopsgezinden, meer uitvoerig heeft behandeld.
Ook het overzigt der kunsten, wetenschappen en letterkunde aan het eind van het derde tijdvak onzer Vaderlandsche historie heeft de heer W. in den tweeden druk door menige opmerking verrijkt, terwijl eindelijk niet mag vergeten worden, dat de waarde van het hierboven genoemd boek zeer is verhoogd, doordat een geheel nieuw hoofdstuk aan den tweeden druk is toegevoegd, dat een blik werpt op den tegenwoordigen toestand des lands. Deze druk zal derhalve niet minder welwillend door het publiek worden ontvangen, te meer, daar de nieuwe uitgave niet alleen gezuiverd is van eenige onnaauwkeurigheden, die zich in het werk bevonden, maar ook sommige zaken belangrijk zijn veranderd. Daarbij heeft de uitgever als naar gewoonte het zijne bijgebragt om den tweeden druk boven den eersten te doen verkiezen. Overigens is er tusschen de beide uitgaven nog een verschil hierin gelegen, dat het werk van den heer W. thans in één deel verschenen en de vorm eenigzins gewijzigd is, hetgeen voor hen, die zich bij de beoefening der geschiedenis van ons vaderland van dit boek bedienen, zeker vrij wat aangenamer is.
Mijn wensch is, dat de nieuwe uitgave even spoedig zal zijn uitverkocht als de vroegere, terwijl ik niet aarzel, het door den heer W. geschreven boek gerustelijk aan te bevelen als het beste, dat van deze soort in vele jaren het licht heeft gezien.

Groningen, Januari 1868.
Maurits van Lier.





{==289==} {>>pagina-aanduiding<<}

Buitenlandsche letterkunde.

Losse schetsen.


Henry Thomas Buckle.

‘Den 29sten Mei 1862 stierf een Engelschman, oud veertig jaren, van wien iets kan getuigd worden, dat niet van ieder mag worden gezegd, die overlijdt. Hij had eene daad verrigt. De man, dien ik bedoel, is Henry Thomas Buckle, de daad is het schrijven van “de Geschiedenis der beschaving in Engeland.” Aan die ééne daad heeft hij zijn gansche leven gewijd. Zij heeft hem ook het leven gekost, want in den letterlijken zin des woords heeft hij zich dood gelezen (!?). De predikatiën der Schotsche geestelijken, die in haren tijd zoo veel kwaads hebben gedaan, hebben ook nog deze schuld op 't geweten. Tot dusver is, als ik mij niet bedrieg, noch van den man, noch van de daad in eenig Nederlandsch tijdschrift gewag gemaakt.’

Juist terwijl ik mij gereed maakte om den zeldzamen geleerde van wien hier sprake is, minder evenwel in zijne hoedanigheid als ‘historiograaf,’ dan meer (met verwijzing naar een zijner vroegere Essay's) als denker in 't algemeen en vooral als ‘mensch’ den lezers van dit tijdschrift te doen kennen en hoogschatten, kwam mij het opstel van Dr. J.A. Wijnne, getiteld: ‘Buckle en zijn boek’, [geplaatst in de jongste aflevering van den ‘Tijdspiegel’] waaraan ik bovengenoemden aanhef ontleen, onder de oogen.
Aangenaam is het mij voor de vluchtige kennisneming van het ‘boek’, waardoor Buckle zich een Europeeschen naam heeft ver-
{==290==} {>>pagina-aanduiding<<}
worven, den lezer desbelust naar gemeld opstel te kunnen verwijzen.
Buckle's wensch met het schrijven van zijn ‘History of Civilization’ was, aan te kunnen toonen: dat de Geschiedenis der menschheid in haar geheel, door even vaste onverstoorbare wetten wordt beheerscht als de Natuur; dat in de zedelijke, zoowel als in de physische wereld, iedere daad met ijzeren noodzakelijkheid uit een andere voortvloeit; dat iedere toestand het gevolg is van een voorafgaande en de voorwaarde tevens in zich sluit voor een volgende. Zijn doel alzoo was, om, met behulp van de Statistiek en andere takken der physische en oekonomische wetenschap, door verzameling van alle tastbare gegevens en opklimming van het bijzondere tot het algemeene, een geheel nieuwe, met den geest van onzen tijd meer overeenkomstige, methode van geschied-schrijving en vorsching in het leven te roepen. Eene grootsche onderneming!
Het werk is intusschen in den aanbouw blijven steken. Buckle voelde gaandeweg meer en meer de bezwaren, ja de onuitvoerbaarheid van zijn plan, als niet berekend voor den levensduur van een enkelen mensch. Reeds had hij besloten zich louter tot de geschiedenis van ‘Engeland’ te bepalen en juist zou hij, na de reusachtige inleiding te hebben voltooid, aan het werk zelf de hand beginnen te slaan, toen de dood onverwachts den onvermoeiden navorscher wegnam. De ‘Geschiedenis der beschaving in Engeland’ is dus ‘fragment’ of eigenlijk ‘Inleiding’ gebleven, maar een fragment in den stijl van Lessing's ‘Laokoon.’ Het is, even als dit, van alle zijden heftig aangevallen en heeft een storm van tegenspraak verwekt. Men heeft den schrijver van ongodsdienstigheid, hang tot materialisme, ja van wat niet al? beschuldigd. In weerwil echter van de vele wezenlijke gebreken waarop ook de kritiek, en terecht, hier en daar den vinger heeft gelegd, is en blijft zijne onvoltooid gebleven schepping in haar geheel genomen een meestergewrocht; een dier werken qui laissent à penser, en die, gelijk alles wat den stempel van het genie draagt, een stoot hebben gegeven of nog zullen geven tot onderzoekingen, waarvan latere geslachten misschien eerst de rijpe vrucht zullen plukken.
Ruim zoo belangwekkend intusschen als een overzicht van den inhoud van genoemd werk, is, dunkt mij, met het oog op het

{==291==} {>>pagina-aanduiding<<}
doel dezer ‘Losse schetsen,’ voor mijne lezers, de kennismaking met Buckle's ‘persoon’ en een aanwijzing van den geest, van het eigenaardig karakter zijner wijsgeerige en sociale inzichten, gelijk die, uit zijn Essay's vooral in hun meest populairen vorm ons tegenblinken. Buckle was namelijk, wat van weinigen kan gezegd worden, een man uit één stuk; een denker, gloeiende van overtuiging; een geleerde, die zijn onmetelijken schat kennis niet om haars zelfs wil lief had, maar wiens warm en edel gemoed vooral daarom met de wetenschap, - inzonderheid met de Natuurwetenschap - dweepte, omdat hij in de juiste kennis, in de volledige opsporing van al de wetten die het leven der menschheid beheerschen, het eenige en afdoende middel zag, om van lieverlede tot een eenigszins bevredigende oplossing van al de groote levens-problemen te geraken. Gelijk de zoo straks aangehaalde schrijver deed opmerken, Buckle heeft aan die overtuiging zijn ‘leven’ ten offer gebracht. Even als een krijgsman op het bed van eer, zoo is ook hij gesneuveld op het slagveld der wetenschap. Het bezit van een aanzienlijk vermogen, de hem toelachende comforts des levens, geen dier verleidelijke Sirenen-stemmen was machtig genoeg om hem af te trekken van zijn onafgebroken voortgezette, gezondheid en krachten ondermijnende, studiën. Hem verteerde letterlijk de dorst naar waarheid. Oog noch hart had hij, dan voor ‘Kennis’ alleen, als sleutel tot oplossing van de raadselen des levens. Met de wapenen in de hand, al strijdende, is hij bezweken!....
Voorwaar een positivist van een edelen stempel! Een zeldzame en ongemeene verschijning tevens te midden van een geslacht, waarvan juist als onderscheidingsteeken wordt opgegeven, dat het alle overtuiging, alle geestdrift mist. Een ‘Ritter vom Geist,’ of een ‘figuur,’ (gelijk men tegenwoordig zegt) wel geschikt, om eerbied en bewondering af te persen bij vriend zoowel als tegenstander!

Buckle, de zoon van een Londensch koopman, zag den 24sten November 1822 te Lee, in het Graafschap Kent, het levenslicht. Hij genoot een zorgvuldige, doch volstrekt niet wat men noemt een ‘geleerde’ opleiding, daar zijn vader hem natuurlijk voor den handel had bestemd.

{==292==} {>>pagina-aanduiding<<}

Eigenlijk was hij een autodidact in den volsten zin des woords. Niet slechts toch heeft hij nooit een Universiteit bezocht, maar op zijn dringend verzoek nam zijn vader hem ook reeds op veertienjarigen leeftijd van de school af, en van toen af bleef de leergierige knaap zonder meesters, geheel aan zich zelven overgelaten, van den morgen tot den avond rondzwervende in een oceaan van boeken. Al spoedig echter nam zijn lektuur een meer bepaalde richting en op achttienjarigen leeftijd - een tijd, waarin gemeenlijk geheel andere idealen den jongeling voor den geest zweven - was in hèm reeds het vast besluit gerezen, om de ‘verstandelijke ontwikkeling en beschaving der menschheid’ tot onderwerp van de nasporingen van zijn gansche leven te maken.
De oude heer Buckle was verstandig genoeg, om, de bijzondere neiging zijns zoons bespeurende, deze volstrekt niet te keer te gaan; integendeel, hij verschafte hem ruimschoots de middelen om aan zijn onbegrensden weetlust den teugel te vieren. Zijn twee jaren later gevolgde dood begunstigde de oogmerken des jongelings nog meer. Deze toch werd dientengevolge een rijk, een volkomen onafhankelijk man, en van nu af werden dan ook ‘boeken’ schier zijn eenige uitgave. Zijn gansche huis van beneden tot boven, werd herschapen in een onafzienbare bibliotheek. Men heeft de lijst der auteurs, door hem geraadpleegd, onder en vóór het schrijven van zijn ‘History of Civilization’ en achter aan dat werk toegevoegd, slechts vluchtig met het oog te doorloopen om zich een flauw denkbeeld te vormen van de ontzachelijke uitgebreidheid van Buckle's lektuur. Mogen, naar de opmerking van een zijner beoordeelaars - ten gevolge van zijn gemis aan academische opleiding - daaronder ook al betrekkelijk weinige dus genaamd ‘klassieke’ schrijvers voorkomen, de ‘modernen’ heeft hij des te vlijtiger en vollediger bestudeerd.
Gedurende twintig achtereenvolgende jaren bleef nu de jonge man, verborgen voor het oog der wereld, met zijn eenzaam doel voor oogen, in zijn stille studiecel, onafgebroken lezen, vergelijken, naslaan, peinzen en de vrucht van zijn nasporingen op schrift brengen. Wie zal ons zeggen, wat daarbij vaak in zijn jeugdig gemoed mag zijn omgegaan? Wie ons vertellen, hoc menigmaal de verzoeking hem schier te machtig werd, om, wat hij reeds bijeen had gebracht, ter perse te leggen? Wie

{==293==} {>>pagina-aanduiding<<}
ons zijn moedeloosheid beschrijven, als hij voelde dat, hoe meer hij vorderde, hij zooveel te verder zich scheen te verwijderen van zijn verheven doel? Wie de hopeloosheid schetsen die zich van hem meester maakte, toen hij eindelijk begon in te zien, dat het veld, waarop hij zich had gewaagd, een onafzienbare en onmetelijke vlakte was. - Toch, ondanks dit pijnlijk besef, schreed hij moedig voorwaarts. ‘Er was (schrijft hij later 1) in die aspiraties mijner jeugd veel hersenschimmigs, veel misschien wat men met den naam van dwaasheid zou kunnen bestempelen. Er stak misschien ook iets aanmatigends en hoogmoedigs in mijne weigering om mij zelven te bekennen dat ik een onderwerp had gekozen, 't welk eigenlijk ver boven mijn krachten was. Toch heb ik zelfs thans, nu mijn jongelingsdroomen geheel in rook zijn opgegaan 2), volstrekt nog geen berouw dat ik ze eenmaal heb gekoesterd. Zulke hoopvolle verwachtingen toch, als toen mij vervulden, behooren tot dien verrukkelijken, sanguinischen tijd van het leven, waarin men eigenlijk alleen waarlijk gelukkig is. Het gevoel is dan nog werkzamer dan het schiftend verstand; de ervaring heeft dan het gemoed nog niet verhard; hare liefde is dan nog gloeiend; en, omdat wij nog vreemd zijn aan de bittere teleurstellingen van het leven, tellen wij geen bezwaren, zien geen hindernissen, voelen niet de kwelling, maar alleen het genot van de eerzucht; het bloed stroomt dan nog vurig door de aderen, de pols klopt snel, het hart zwelt van hoop bij het staren op de toekomst... O! (dus besluit hij) dat zijn zalige dagen in een menschen leven! helaas! zij vliegen voorbij, en
niets kan later ons hun gemis vergoeden.’
In het jaar 1857, twintig jaren dus nadat het denkbeeld voor 't eerst in zijn ziel was opgerezen om den gemelden arbeid te ondernemen, zag werkelijk het eerste deel het licht 3), om vier jaren later (dus in 1861), door een tweede te worden gevolgd.
De indruk, welken de verschijning dier beide lijvige boekdeelen in Engeland, vooral in Schotland, te weeg bracht, stipte ik

{==294==} {>>pagina-aanduiding<<}
reeds met een enkel woord aan. In hoofdsom was het ‘verontwaardiging’. Zij droegen trouwens, bij al hun schitterende verdiensten, onvermijdelijk ook de merkteekenen aan het voorhoofd van de zienswijze van iemand die nagenoeg buiten alle aanraking met de menschelijke maatschappij had geleefd. Men hield zelfs den schrijver, naar zijn geschrift te oordeelen, niet slechts voor een hoogst ongodsdienstig, maar ook voor een hard, een ongevoelig man, omdat hij met de menschen (zeide men) in zijn Werk had omgesprongen, als waren het geen levende wezens van vleesch en bloed, maar bloot schakels in de groote keten van het Causaal-verband. De geleerde wereld intusschen heeft weldra Buckle's verdiensten naar waarde toonen te erkennen en hem de plaats aangewezen, die hem toekomt. Er is onloochenbaar in zijn geheele persoon, ook in het karakter van zijn geschriften iets, 't welk van verre ons aan Henri Taine doet denken; met dit onderscheid alleen dat, terwijl Taine met zijn systeem als fertig is opgetreden, Buckle (een veel dieper en religieuser natuur bovendien), voor niet meer dan voor een ernstig zoeker naar waarheid heeft willen gelden. Ook hij (even als Taine) had eene moeder, aan wie hij met zijn gansche hart hing. Het eerste deel is in de eenvoudigste maar teederste bewoordingen aan haar opgedragen 1). Het tweede kon helaas! nog slechts gewijd worden aan haar ‘Nagedachtenis’. Al de zonnestralen van Buckle's gemoed hadden zieh als in een brandpunt in zijn vereering van die moeder vereenigd. Aan hare zijde werd de wijsgeer weêr een kind. Voor haar reserveerde, zoo te zeggen, zijn reuzenziel al haar verborgen schatten van geloof en van liefde. Het schijnt dan ook dat haar dood, en bepaaldelijk het getuige zijn van het smartelijk verval, 't welk haar sterven voorafging, [zij leed aan
eene langzame verzwakking van lichaamsen geestvermogens] aan Buckle's eigene, door aanhoudende inspanning toch reeds zeer ondermijnde en wankelende gezondheid een zwaren schok hebben toegebracht. Dien schok is hij niet weêr te boven gekomen. Van zijn vroegste jeugd af gewoon zijn lichaam als een slaaf, zijn geest als een koning te behandelen, zoodat voor den laatste geen opofferingen hem te groot, voor het eerste geen ontberingen hem ooit te streng hadden

{==295==} {>>pagina-aanduiding<<}
toegeschenen, moest hij eindelijk - maar te laat - ondervinden, dat de natuur óók haar rechten heeft, die zij door niemand straffeloos wil zien vertreden. Hij, die zijn gansche leven had doorgebracht met te vorschen naar de Wetten van het menschelijk leven, had om deze hoogst eenvoudige wet zich in 't geheel niet bekommerd. Hij, die over den invloed van de natuur op 's menschen geest zooveel diepzinnige opmerkingen had neêrgeschreven, bezweek aan de gevolgen van jarenlang gepleegde natuurverkrachting!
Tot herstel zijner verzwakte gezondheid, maar tegelijk ook met het oogmerk om den gezichteinder van zijn weten nog verder uit te breiden, in 1861 ('t zelfde jaar nog waarin zijn tweede deel van de ‘History of Civilization’ het licht had gezien) eene reis naar het Oosten ondernomen hebbende, overwinterde hij in Egypte, toog bij het aanbreken van de lente door de woestijn naar Syrië, maar te Damaskus aangekomen, werd hij krank en overleed aldaar aan den typhus, den 29sten Mei 1862.

Buckle heeft der wereld een zeldzaam en aandoenlijk voorbeeld nagelaten van onverdeelde toewijding aan één vast in het oog gehouden levensdoel.
Het: ‘Ars longa, vita brevis’ is helaas! ook op dit ontijdig slachtoffer der wetenschap van toepassing bevonden. Zoo hij het leven kalmer opgenomen en de vruchten zich had willen toeëigenen van ‘den groenen levensboom,’ niemand had gemakkelijker dan hij er de hand naar kunnen uitstrekken. Ware het zijner eerzucht bv. om meer oogenblikkelijke bevrediging te doen geweest, de aanzienlijkste academische betrekkingen zouden, ondersteld dat hij er naar had willen dingen, zonder moeite voor hem hebben opengestaan. Of, indien hij eenvoudig zijn dagen in de kalme beoefening van Kunst, Letteren en Wetenschap had willen slijten, ook daartoe bood zijn fortuin hem de gewenschte gelegenheid. Hoe menig ander zou in zijne plaats, met zijne gaven, op voordeeliger wijze hebben gewoekerd! Hoe menigeen zou, in zijn geval, moedeloos geworden, alras van de volvoering van een plan, waartegen zooveel bezwaren zich verhieven, hebben afgezien! Niet alzoo Henry Thomas Buckle, wiens hoogste en eenige eerzucht was begrepen in het:

Vitam impendere vero.

{==296==} {>>pagina-aanduiding<<}

't Is geenszins onmogelijk, dat sommigen onder mijne lezers door de inzage van bovenstaande regelen bij zich zelv' tot het besluit zijn gekomen, dat Buckle, hoeveel aantrekkelijks hij ook hebbe voor geleerden, toch eigenlijk voor gewone lezers een min of meer ongenietbaar persoon is; die hem in hun schatting reeds hebben gerangschikt onder die klasse van droge, stroeve letterblokkers, aan wie het groote publiek zoo goed als niets heeft. Van dien waan hen te genezen; hun de overtuiging te schenken, dat de geniale Brit, in weêrwil van zijn afgetrokken bespiegelingen, tegelijk een man was van fijn, schier vrouwelijk gevoel en van schitterende verbeelding; dat hij in hooge mate bezat 't geen hij zelf noemt: ‘the faculty of generalization,’ en tevens, dat hij een stijl schreef, zóó boeiend, zóó tintelend van gloed en leven, als men slechts hoogst zelden bij geleerden van zulk een stempel pleegt aan te treffen; dat het met andere woorden een waar intellectueel ‘genot’ is, hem over een of ander onderwerp, uit den kring zijner studiën genomen en daaraan verwant, met geestdrift het woord te hooren voeren, - dit wenschte ik thans ten genoegen mijner lezers en misschien ook mijner ‘lezeressen’ te beproeven, en wel door mededeeling van den zakelijken inhoud eener ‘Rede’, welke hij vier jaren vóór zijn dood voor eene vergadering der leden van de ‘Royal Institution’ heeft gehouden, en waarin hij het schijnbaar vreemdklinkende onderwerp ter behan deling had gekozen: ‘De invloed der vrouwen op den vooruitgang der wetenschap 1).
Daar deze rede blijkbaar het uitvloeisel is van Buckle's innigste en krachtigste overtuiging en er zaken in worden aangeroerd, die - vooral uit zìjn mond gehoord - ieders ernstige behartiging overwaardig zijn, is het, dunkt mij, niet onbelangrijk er uw aandacht een oogenblik op te vestigen.

Buckle, na een blik te hebben geworpen op de over 't algemeen lage, en onedele beschouwingswijze van de vrouw in de Oudheid, Middeleeuwen, enz. enz., begint met te wijzen op de veel aanzienlijker en schitterender plaats haar ingeruimd in de nieuwere maatschappij. Nogtans (zegt hij) in hoe vele opzichten en op hoe menigerlei gebied men den vrouwelijken

{==297==} {>>pagina-aanduiding<<}
invloed heden ten dage ook moge waardeeren, in één opzicht acht men dat zij nog steeds ten stelligste voor den man moet onderdoen, nl. in alles wat leidt tot ontwikkeling en vermeerdering van Kennis. Groote en belangrijke ‘ontdekkingen’, die de menschheid in wezenlijkheid een stap verder brengen, die een nieuwe aera voor ons geslacht ontsluiten, in schilder-, beeldhouw-, toon-, dicht- of in welke kunst ook, deze - zoo wordt beweerd - heeft nooit een vrouw, zelfs niet onder de gunstigste omstandigheden, gemaakt, noch zelfs kunnen maken.
Deze stelling nu, zegt Buckle, is ten eenenmale valsch; en ik maak mij sterk, haar onhoudbaarheid op overtuigende wijze in het licht te stellen. Ziethier hoe hij in zijn betoog te werk gaat. Hij zal namelijk aantoonen dat de vrouw, al heeft zij ook juist niet den meesten aanleg ontvangen om rechtstreeks zelve wetenschappelijke ontdekkingen te maken, nogtans den meest stelligen en heilzamen invloed oefent op de methode door middel waarvan verrassende uitkomsten op elk gebied worden verkregen.
Alle wetenschappelijk onderzoek geschiedt (zegt hij) met behulp van twee methoden: de inductieve, òf de deductieve (men zou ook kunnen zeggen de empiriesche of de speculatieve). Wat men door deze beide schooltermen te verstaan hebbe, wordt door een juist gekozen aanschouwelijk voorbeeld opgehelderd. In het eerste geval klimt men van het onderzoek der feiten op tot hun begrip, in het tweede gaat men van een begrip uit tot verklaring van feiten. Bij voorbeeld: Iemand wil den invloed nagaan welke de verschillende soorten van geestesarbeid oefenen op 's menschen middelbaren levensduur. Hij wil onderzoeken wie in den regel langer leven, dichters of mathematici. Gaat hij nu inductief te werk, dan moet hij zich eerst een volledig feitenoverzicht verschaffen; biografiën van alle eeuwen en landen bestudeeren, enz. enz.; een reeks van statistische sterfte-tabellen maken, deze onderling nauwkeurig vergelijken, en zoo - zal hij dan eindelijk en ten laatste tot de ontdekking komen, dat wiskundigen, in doorsnede genomen, langer leven dan dichters. Dit is de inductieve methode. Maar nu de deductieve? Met behulp van haar zal men volmaakt hetzelfde resultaat verkrijgen, maar langs een geheel anderen weg. Men zal dan aldus redeneeren: Dichters werken meer met hun verbeelding, mathematici meer met hun verstand. - Wie zijn verbeelding meer gebruikt, windt zich zelv' gedurig op en die

{==298==} {>>pagina-aanduiding<<}
gestadige opwinding werkt schadelijk op de gezondheid. Wat nadeelig is voor de gezondheid, verkort het leven. Derhalve...moeten over 't geheel genomen dichters jonger sterven, dan mathematici. - Het aangehaalde nu baant hem den weg tot het uitspreken van twee stellingen.
Vooreerst: dat vrouwen in den regel de deductieve methode verkiezen boven de inductieve.
Ten andere: dat vrouwen, door die methode ook bij den man aan te moedigen en dus te voorkomen dat hij bij zijn wetenschappelijk onderzoek (wat anders zeker het geval zou zijn) louter inductief te werk ging, schoon onbewust een onmetelijken invloed hebben geoefend op de ontwikkeling der wetenschap.
De eerste stelling behoeft luttel toelichting. Dat vrouwen de voorkeur geven aan de deductieve methode, is een natuurlijk uitvloeisel van haar geheelen aanleg. - Gevoel en verbeelding staan bij haar meer op den voorgrond dan bij den man. Zij bezitten in veel hooger mate wat men noemt de gave der intuïtie. Haar blik moge zoover niet reiken als die des mans, wat zij daarentegen zien, dat zien zij oneindig ‘sneller.’ Geen wonder dan ook dat zij veel meer plotseling met een denkbeeld zijn ingenomen, en ieder vraagstuk langs den ‘kortst’ mogelijken weg zoeken op te lossen.
Het komt dus eigenlijk aan op de verdediging der tweede stelling. Hier verwacht spreker dan ook bepaald tegenspraak. Immers schier algemeen zal men het aanmoedigen der deductieve methode eer als een na- dan als een voordeel voor de wetenschap beschouwen. - Alle groote wetenschappelijke ontdekkingen (zoo luidt het bijkans eenparig gevoelen) zijn gemaakt langs inductieven weg. Dus oordeelende verkeert men echter, volgens Buckle, in een groote dwaling, en ten bewijze beroept hij zich op drie doorluchtige voorbeelden uit de geschiedenis. In de eerste plaats op Isaac Newton, wiens reuzenvondst, de ontdekking van de wet der zwaartekracht in verband gebracht met de wetten van Keppler, de vrucht is geweest der verhevenste ‘bespiegeling’, die ooit in een's menschen brein is opgerezen; in de tweede plaats op Haüy, aan wiens ‘dichterlijken’ schoonheidszin en daaruit voortgevloeide behoefte aan symmetrie de wereld een der schoonste ontdekkingen heeft te danken, die namelijk van den regelmatigen vorm der kristallen; eindelijk,

{==299==} {>>pagina-aanduiding<<}
last not least op een man als Goethe, wiens opvatting van de ‘Metamorphose’ der planten, en wiens belangrijke vondst op anatomisch gebied (de juistheid van welke beide door de woordvoerders der wetenschap thans boven allen twijfel is verheven) mede langs deductieven weg, of, gelijk men 't noemt, bij intuïtie zijn ontstaan.
Nu moet men, zegt B. 1) uit het gezegde niet opmaken, dat ik in het minste of geringste de onmetelijke waardij der inductieve methode over het hoofd zie. Integendeel, ik schat die op haar vollen prijs; het eenige wat ik beweer is dit, dat de andere daarom niet, gelijk maar al te vaak geschiedt, geminacht mag worden. Beide hebben zij in de wetenschap haar recht van bestaan; onjuist dus is het aan één van beiden dat recht te betwisten. Laat b.v. een scheikundige het een of ander nieuw zuur of zout ontdekken en zijn lof zal oogenblikkelijk van ieders lippen vloeien. Maar komt een man als Goethe met een reuzen-ontdekking voor den dag, die een volslagen omwenteling veroorzaakt op een belangrijk gedeelte van het gebied der Natuurwetenschap, dan wordt zoodanig iemand in den aanvang uitgemaakt voor een droomer, een visionair - en de mannen van het vak ‘beginnen’ althans met medelijdend de schouders op te halen over den dichter met zijn ‘bespiegeling,’ terwijl dan toch ten slotte blijkt dat de ‘dichter’ het aan het rechte eind heeft gehad.
Daarom (dus vervolgt hij) ik zeg u, dat bespiegeling een der verhevenste verrichtingen is van den menschelijken geest, en dat er zonder haar nooit een groot wijsgeer heeft bestaan. Ik zeg u, dat, bijaldien men zich meer op ontwikkeling der verbeelding had toegelegd, indien er steeds een inniger verbond hadde bestaan tusschen den ‘geest der poëzie’ en den ‘geest der wetenschap’, de natuuronderzoekers thans vrij wat verder zouden zijn, dan zij nu zijn.
Uit dit oogpunt vooral bezien, hebben juist ‘vrouwen’ aan de wetenschap uitnemende diensten bewezen. Indien zij er niet waren, men zou nòg hartstochtelijker, nòg meer uitsluitend met ‘inductie’ dweepen, dan men reeds doet. Empiristen die wij zijn, zouden wij dan op de onteerendste wijze als slaven ons krommen onder de tyranny der ‘feiten.’ 't Zijn haar manier van

{==300==} {>>pagina-aanduiding<<}
denken, haar gemoedshoedanigheden, haar omgang en invloed, die de verbeelding in ons wakker, de wereld der idealen voor ons levendig houden, en, die ons nu en dan opheffen uit het stof waarin wij rondwroeten.
Is het niet een opmerkelijk feit, dat bijkans alle groote en geniale mannen uitstekende moeders hebben gehad, en dat zij in den regel veel meer van moeders- dan van vaderszijde hebben overgenomen? Ik weet, er zijn, die hier van overerving van het karakter van ouders op kinderen zullen spreken. Maar, indien dit zoo ware, men verklare mij dan hoe het komt, dat groote mannen doorgaans wèl op buitengemeene moeders maar zelden op buitengemeene vaders kunnen roemen. Men verklare mij waarom zij dan juist de hoedanigheden van één der twee en niet van beiden hebben geërfd. Ik voor mij, ik geloof ten stelligste dat, wat de geestverwantschap tusschen genieën en hunne moeders betreft, de wezenlijke invloed eerst aanvangt NA de geboorte.
Onbewust en van de vroegste jeugd af slingert zich om den deductieven geest der moeder, en den inductieven geest van den zoon, een band van innige, teedere liefde. Het verstand van den knaap wordt, dank zij de verzachtende en verheffende invloed der moeder, beveiligd voor het gevaar, van te koud, te nuchter, te positief, te prozaïsch te worden en de vermogens, zoo van geest als van gemoed, ontwikkelen zich in harmonische orde. 't Is zoodoende de liefde van den knaap voor de moeder, die een volledig ontwikkeld mensch uit hem doet groeien. 't Is het reinste, hoogste, edelste gevoel waarvoor de menschelijke natuur vatbaar is, 't welk men als den hefboom mag beschouwen van alle weten en vorschen. En dat zelfde gevoel brengt later, in andere betrekkingen van het leven, dezelfde werking voort; zoodat, op weinige uitzonderingen na, gerust mag worden vastgesteld, dat alle wezenlijk uitstekende mannen, niet slechts voor hun gemoed, maar ook voor de ontwikkeling van hun verstand, onbegrijpelijk veel hebben te danken gehad aan ‘vrouwen.’ Ik ga nog een stap verder, en beweer, dat geleerden, die dien invloed niet hebben ondervonden, in zeker opzicht, slechts halve, onvolkomene menschen blijven. Wij bespeuren het terstond aan iets kouds, iets kils in hun ganschen toon; aan het gemis van echte bezieling, van dat feu sacré, dat onafscheidbaar is van ieder waarachtig genie. Dus moesten zelfs zij, die 't felst in

{==301==} {>>pagina-aanduiding<<}
de bres springen voor de rechten der ‘wetenschap’, ook den meesten prijs stellen op den invloed der vrouwen, als 't uitstekendste hulpmiddel om de wetenschap met snelheid vooruit te brengen.
Want, ik verzeker u (dus vaart Buckle op prophetischen toon voort), de ure komt en is niet verre meer, waarin aan de inspanning van ‘alle’ vermogens van den menschelijken geest de meest dringende behoefte zal bestaan. De tijd komt, waarin ons heel wat wichtiger taak zal worden opgelegd, dan waaraan wij tot dusver arbeidden; waarin zich bezwaren en moeielijkheden van alle kanten zullen opdoen die alleen door vereende hulp, door gebruikmaking van ‘alle’ beschikbare krachten zullen kunnen worden uit den weg geruimd. Onze wetenschap verkeert nog in den kinderleeftijd. 't Geen wij weten is zoo goed als niets in vergelijking van hetgeen wij niet weten. - Inderdaad, wat weten wij eigenlijk? Wij zijn gewoon te spreken, als of wij in het binnenste heiligdom der waarheid waren doorgedrongen, alsof wij den sluier van het goddelijk beeld alreeds geheel hadden opgelicht, terwijl wij in waarheid nog slechts laf en bevend in den voorhof staan, bevreesd om den drempel van het heilige te overschrijden. De kennis van al die zoogenaamde Natuurwetten, waarop wij zoo gaarne pochen, waarop berust zij anders, dan op Waarneming? Gij ziet vreemd op bij die bewering, en toch is het de letterlijke waarheid! Nog nooit is er een enkele ontdekking op 't gebied der natuurwetenschap gemaakt, die samenhing met de wetten van den geest die ze maakte. En zoolang die samenhang niet is aangetoond, rust onze wetenschap op geen zekeren grondslag. Geesl en slof, deze beide zijn dermate dooreengeweven, werken zoodanig op en in elkander, dat, als wij ooit de wetten van een van beide op 't spoor zijn gekomen, wij ook noodzakelijk die van beide zullen kennen. Alle dingen toch hangen onderling samen; maken de deelen uit van één groot, samengesteld plan; van een verheven drama, welks schouwtooneel het heelal is.

Juist omdat wij nog zoo goed als niets weten van de wetten van den geest, is onze kennis van de wetten der natuur nog zoo hoogst gebrekkig. Leiden wij ons zelve toch niet met ijdele, holklinkende woorden om den tuin! Wij spreken van de wet

{==302==} {>>pagina-aanduiding<<}
der ‘zwaartekracht,’ en wij weten niet wat zwaartekracht is; wij redeneeren veel over behoud en verdeeling van ‘krachten’ en wij weten niet wat krachten zijn. - Wij praten in zelfbehagelijke onkunde van ‘atomen’ waaruit de stof zou zijn samengesteld, en ondertusschen weten wij noch wat atomen zijn, noch wat stof is; ja wij weten niet eens of werkelijk, in den gewonen zin van het woord, stof kan gezegd worden - te bestaan. In één woord, wij hebben nog slechts de bovenste aardlaag losgewoeld; de korst, de oppervlakte der dingen hebben we ter nauwernood aangeraakt. Voor en rondom ons ligt nog een onmetelijk, onbegaan veld, waarvan geen oog de grenzen kan overzien, omdat de toekomst ze als met een sluier houdt bedekt. Dat veld moeten wij door, wij en onze nazaten; en op dien tocht, zal, naar ik vast en stellig geloof, de Verbeelding ons geen mindere diensten bewijzen, dan het Verstand; zal de Logika steun moeten zoeken bij de Dichtkunst, het Gevoel de hand moeten reiken aan de Rede.
Laat ons dan hopen, dat de gaven van gevoel en verbeelding, waarmeê de ééne helft van ons geslacht is bedeeld, ook aan de andere te stade zullen komen, ten einde de tocht zooveel te rasscher en gemakkelijker worde volbracht. Een ruime, schitterende loopbaan ligt vóór ons; eeuwen zullen verloopen, eer die is doorschreden; maar aan den eindpaal blinkt een rijke, weelderige oogst ons tegen, waarin sommigen onzer misschien nog de sikkel zullen slaan, maar waarvan het grootste gedeelte, zij het dan ook dat wij er enkele halmen van maaien, zal worden ingezameld door hen, die na ons zullen komen. Wel verre intusschen van door die gedachte te worden ontmoedigd, gevoelen wij ons krachtig en hoopvol. Wij hebben allen grond om te gelooven dat, als de menschelijke geest maar eens ter dege al ‘zijne’ krachten zal hebben samengevat, hem ook een helder licht zal opgaan over de problemen van de ‘stoffelijke’ wereld. In dezelfde mate als wij onze vaderen overtreffen, zullen ook volgende geslachten ons over het hoofd wassen. Nog hebben wij slechts een deel van onze krachten in 't werk gesteld. Nog hebben wij niet ‘alle’ vermogens waarover wij kunnen beschikken, gelijktijdig in het veld gebracht tegen den gemeenschappelijken vijand.
Van daar zoo menige nederlaag; van daar zoo menige bittere

{==303==} {>>pagina-aanduiding<<}
teleurstelling. Maar - geen nood! Zóó rekbaar en vindingrijk is de menschelijke geest; zóó krachtig, het hooger, onsterfelijk beginsel 't welk in ons leeft, dat onze nederlagen zelve ons gedurig nieuwe hulpmiddelen aan de hand zullen geven. Onze nazaten, winst doende met onze dwalingen, zullen zich ons voorbeeld ten nutte maken. En voor hen, zoo ik hoop, zal het zijn weggelegd, den laatsten beslissenden uitslag te aanschouwen van de eeuwendurende worsteling tusschen den Mensch en de Natuur; een strijd, waarin de menschheid telkens een schrede verder voorwaarts dringt, telkens nieuwe lauweren oogst, en waarvan iedere schermutseling uitloopt op een verovering, iedere veldslag eindigt met een - Zegepraal!

Mij dacht, de zeer fragmentarische mededeeling van dit zinrijk en boeiend betoog was niet ongeschikt om van den geest, welken Buckle's wijsgeerige beschouwingswijze ademt, aan mijne lezers een eenigszins sprekende proeve te geven. Op denzelfden trant, in een evenzeer met warmte geschreven Essay, getiteld: ‘Stuart Mill on liberty’ is hij voor zijn lievelingsmeening op sociaal gebied in de bres gesprongen, den eisch namelijk van ‘volkomen eerbiediging van ieders persoonlijke vrijheid, als voorwaarde voor waarachtige ontwikkeling.’
Buckle wordt gewoonlijk gehouden voor de type van een positivist, hoewel ten onrechte - daar hij volstrekt niet tot de onverdeelde aanhangers heeft behoord van Auguste Comte 1). Anti-klerikalist zeker in merg en been (getuige zijn hevige Philippica tegen de Schotsche geestelijkheid), dweepte hij misschien wat eenzijdig met kennis, bepaaldelijk van stoffelijken aard, als aequivalent van den in zijn oog verderfelijken invloed der Kerk; maar mijne lezers hebben zelven kunnen zien, hoe en in welk een zin hij het begrip van kennis en vooral van Natuuronderzoek wilde hebben opgevat. Wel verre dan ook van hem onder de moderne Stof-titanen te rangschikken (men leze slechts zijn be-
{==304==} {>>pagina-aanduiding<<}
zielde pleitrede voor het onsterfelijkheids-geloof aan het slot van zijn Essay over Stuart Mill) meenen wij integendeel, gelijk wij in den aanhef reeds zeiden, hem te mogen tellen onder de ‘Ridders van den geest’ in de edelste en verhevenste beteekenis van het woord. Voor de vestiging van zijn roem als ‘geleerde’ heeft hij zeer zeker lang genoeg geleefd. Maar in een ander opzicht - met het oog op de aan zooveel wetenschap zich parende koninklijke gemoedsgaven -, betreuren wij het, dat deze schitterende fakkel zoo ras is uitgebluscht.
Wie zegt ons wat zijn geest, bij rijper studie en ervaring, nog heerlijks zou hebben gewrocht?
Vatten wij al onze indrukken te zamen, dan zullen wij bij het sterfbed van dezen mannelijken Brit, onwillekeurig de woorden ons voor den geest brengen, welke Engelands grootste dichter aan Horatio bij den stervenden Hamlet heeft op de lippen gelegd:
Now cracks a noble heart!
Velp.
P. Bruijn.



















{==305==} {>>pagina-aanduiding<<}

Binnenlandsche letterkunde.

Bibliographie.






I. Fraaie Letteren.

TOONTJE POLAND, voorafgegaan door eenige Indische typen, door W.A. van Rees. 2 deelen. Arnhem, D.A. Thieme, 1866. Prijs ƒ 5,40.
'T zou vermetel zijn, als ik 't waagde, genoemd werk met een air van wijsheid te beoordeelen, daar ik mijn gemis aan kennis van Indische toestanden meer dan iemand besef. Bovendien moet men, om den heer van Rees te controleeren, niet alleen de Oost kennen, maar zelfs (naar mijn bescheiden oordeel althans) een strijdmakker van Toontje geweest zijn; en dat is zoo maar niet iedereen. Wat mij te doen staat, is eenvoudig de letterkundige waarde aan te geven van de uit Toontjes papieren opgemaakte biographie. En deze is voor de verschillende onderdeelen zeer ongelijk.
Toontjes Lehr- und Wanderjahre (om 't zoo uit te drukken) zijn m.i. veel te uitvoerig behandeld. 'T eerste deel is een ware rijst-en-brijberg om door te komen. De bijzonderheden van Toontjes soldatenleven zijn zoo heel bijzonder niet, daar onze held in de knop nog te weinig merkwaardigs uitvoert, dan dat we overal met belangstelling zijn spoor kunnen volgen. Een enkel grappig verhaaltje, b.v. Toontjes misbediening, zonder ik gaarne uit. Maar wat ter wereld kan ons b.v. een slag van Waterloo interesseeren, waar onze held het verschrikkelijk kanonvuur van verre aanhoort en - moê wordt van 't staan! Een mededeeling trouwens, die niet zeer stichtelijk is voor nog levende Waterloo-helden!
Ware de heer van Rees met wat minder piëteit te werk gegaan, Toontjes levensbeschrijving zou er bij gewonnen hebben. Zoo houdt b.v. de geschiedenis van Polands moeder, die verzot op een dronkelap zich en haar huisgezin in de diepste ellende stort, den belangstellenden lezer veel te lang af van 't land van Polands

{==306==} {>>pagina-aanduiding<<}
grootheid, van Indië. Misschien zal men mij te gemoet voeren, dat men van groote mannen niet genoeg kan opteekenen. Ik stem zulks volmondig toe, maar op voorwaarde, dat uit zulk een archief van bijzonderheden niet dan met bedachtzaamheid worde geput voor een biographie, waarvan causaalverband en belangrijkheid de eerste vereischten zijn. - Om tot Indië over te gaan. Daar vertoont zich onze held in zijn volle grootheid. We staren met eerbied op den overschrokken krijger en edelen mensch, als we hem zijn moeilijke rol zien vervullen. Misschien zal 't dan menigeen gaan als mij, die bij elke bladzijde meer en meer verwonderd stond over 't feit, dat we Java nog hebben. Geen krijgvoeren, dat op een (schutterlijken of onschutterlijken) leek een vreemder indruk maakt, dan de Javaansche. Dat duizenden fanatische Oosterlingen 't afleggen tegen een handvol hongerende en dorstende Europeanen, die als leeuwen vechten voor Vaderland en Vorst, nu eens in dollen overmoed hoera! voortstormende op een overmachtigen vijand, dan eens - maar ik zou hier mijn kalm recensenten-oordeel verliezen en 't is niet 't Oostindische leger, maar Toontje Poland, waarover we moeten handelen.
Wie nu Toontje ter hand neemt, in de hoop kennis te zullen maken met een uitstekend mensch, zal vrees ik 't boek teleurgesteld neêrleggen. Toontje is niets meer of minder dan een voortreffelijk, ik mag wel zeggen een in Indië onmisbaar krijgsman, die door zijn onverschrokkenheid en beleid onze regeering ten zeerste verplicht heeft, een man, bij wien wij om zijn uitmuntende hoedanigheden en edel hart zeer gaarne zijn ruwheid en een bepaald gemis aan beschaving voorbijzien, wiens loopbaan ons een helder idée geeft van 't Indische soldatenleven en van de kinderlijke tactiek onzer Indische pleegkinderen. Tevens komt de lezer tot 't juiste besef van Neêrlands verplichting (ware 't altijd dankbaarheid!) aan die onverschrokken steunpilaren van ons gezag. Zoo'n paar man als Toontje minder, en wij waren naar de maan', is platweg 't besluit, dat ik uit mijn lectuur getrokken heb.
Voorzeker is Toontjes biographie een daad van piëteit aan den verdienstelijken man. In zoo verre eerbiedigen we die. Maar ook de piëteit heeft hare grenzen en dat de heer van Rees die in 't eerste deel verre overschreden heeft, meenen we aangetoond te hebben. 'T andere deel leest prettig op, omdat 't in een helderen, aangenamen stijl een tal van wetenswaardigheden meêdeelt. En menig oud strijdmakker van Toontje zal 't hart warm kloppen,

{==307==} {>>pagina-aanduiding<<}
als hij den Indischen oorlog nog eens doorloopt. Ook zal hij eerder dan de ondergeteekende in staat zijn na te gaan, in hoeverre de heer van Rees met juistheid uit de memoires geput heeft van een man, die de schrijfkunst ter nauwernood verstond.
Op één flater kan ik alleen opmerkzaam maken, welke voorkomt in 't eerste deel en elk rechtgeaard Haarlemmer moet grieven: De heer van Rees laat Toontje van Alkmaar naar Haarlem marcheeren - over Zandvoort, lees Zandpoort!!!
De schetsen, die Toontje voorafgaan, zijn meesterstukjes. Maar of 't alle typen zijn, kan ik niet beslissen; ten opzichte van Saladin betwijfel ik dat zeer. Ik durf ze echter alle zonder onderscheid ter lezing aanbevelen.
Haarlem, 12 Maart 1868.
P.J. Cosijn.
KUNT GIJ 'T HAAR VERGEVEN? Naar het Engelsch van Anthonij(y) Trollope.(,) Schrijver van d(D)e aanklagt van meineed, h(H)et kasteel Richemont, enz. enz. Amsterdam, J.D. Sybrandi, 1867. 3 deelen. Prijs ƒ 8,50.



DE CLAVERINGS, door Anth. Trollope. Uit het Engelsch door Dr. J.C. van Deventer. Dordrecht, P.K. Braat, 1867 2 deelen. Prijs ƒ 7,50.
Reeds voor ruim twintig jaar liet ik mijne Mina in den brief, bij wijze van voorrede, aan hare vriendin Betsy, hare afkeuring te kennen geven over zoogenaamde omschrijvende titels, en zich beroepen op het oordeel van haar Willem. Nog ben ik het eens met den Dominé van Oversluis; nog vind ik het verkeerd door het een of ander aan te duiden, dat een verdicht verhaal, Novelle of Roman deze of gene strekking heeft. Nu is tegenwoordig het woordje ‘of’ wel uit de mode en men vindt geen titels meer als: mietje of de gevaren der liefde, jan of de wrange vruchten van den verboden boom; neen, men laat den naam van den hoofdpersoon weg en geeft door een enkel woord of eene vraag te kennen, dat de eene of andere zedekundige of zielkundige questie behandeld zal worden. Ik keur dit af, omdat de schrijver hierdoor terstond verraadt, dat hij zijn verhaal niet om dat verhaal zelf, maar met een nevendoel verdicht of om die strekking gemaakt heeft. De illusie van in kennis gebracht te worden met werkelijk gebeurde zaken, of met personen, die geleefd hebben of nog leven, gaat hiermede verloren; en bovendien wordt men gedwongen, van de eerste bladzijde af, op die aangeduide tendenz

{==308==} {>>pagina-aanduiding<<}
het oog te houden, zonder het genot van deze zelf te vinden. Ik weet niet precies hoe een Rechter van Instructie te moede is, als hij de proces-stukken voor zich heeft, waaruit hij het schuldig of onschuldig van een delinquent moet opmaken. Ik verbeeld mij, dat de lectuur dier stukken niet prettig moet zijn, al behelzen zij ook een interessant geval; maar iets van hetgeen er, naar mijn idee, bij hem moet omgaan, meende ik ook bij mij te bespeuren, toen ik het werk van Trollope, dat ik hier aankondig, in handen nam. Alleen tot uitspanning of om mij te verdiepen in hetgeen hij mij vertellen wilde, mocht ik niet gaan lezen, want ik werd opgeroepen om de vraag te beantwoorden: ‘of ik 't haar vergeven kon?’ Ik moest dus uitspraak doen en al mijne aandacht wijden aan 't geen ‘zij’ - de ‘haar’ uit het boek - misdreven had. Ik was, wat men noemt, gepréoccupeerd; en dit had de Schrijver kunnen voorkomen door zijn werk eenvoudig ‘Alice’ te betitelen.
Nu komt er nog bij, dat de vraag zelve, - hetzij men met den Engelschen Schrijver in 't algemeen vraagt: Can you forgive her? of met den Hollandschen vertaler meer bepaald: ‘kunt gij 't haar vergeven?’ dat evenwel niet hetzelfde is; - maar, dat die vraag altijd met een: ‘o jawel, waarom niet?’ moet beantwoord worden, zoolang men den stelregel volgt, dat wie schuld bekend absolutie krijgt; of het tout savoir est tout pardonner in practijk brengt. Alice toch bekent niet alleen, dat zij verkeerd heeft gehandeld, maar moet bovendien erg boeten voor hare verkeerdheid en gevoclt groote spijt, zelfs diep berouw; terwijl de Schrijver, met de uitvoerigheid van een Engelschen romandichter, - en dit zegt nog al zoo iets! - den lezer in de gelegenheid stelt alles te weten, wat er bij haar is omgegaan, waardoor het alles vergeven zeer gemakkelijk wordt. Maar nu vraag ik op mijne beurt: wat heeft Trollope, wat heeft Alice, wat heeft de lezer er aan, dat wij, als Christenmenschen, elkander het kwade vergeven, als dat kwade met al wat er toe leidde zoo uitvoerig beschreven wordt; of wel, als Joden, ons beroepen op Salomo's bekende spreuk: ‘wie zijne overtredingen bekent en laat zal barmhartigheid verwerven’; of gaan philosopheeren over vergeeflijk en onvergeeflijk? Immers niets? De individualiteit, de mate van geestelijke ontwikkeling, hetzij men Christen, Jood of philosoof is, zal immers hier uitspraak doen... Ik meen daarom, dat de Schrijver met zijne vraag niet het bepaalde doel had onze vergevensgezindheid op de proef te stellen, maar wel ons te laten

{==309==} {>>pagina-aanduiding<<}
beslissen, of hij aan de Romanschrijvers-gerechtigheid voldaan heeft. De vraag is: of Alice, nadat zij ‘onverstandig gehandeld en zich door ijdele eerzucht op een dwaalspoor heeft laten brengen,’ nog de achting en liefde van een rechtschapen man waardig blijft en verdient met dien man een begeerlijk huwelijk te sluiten? En ook hier weder is het niet de lezer, die dit kan of moet uitmaken, maar die bedoelde man zelf; terwijl wij niets anders zeggen kunnen dan: ‘hij heeft gelijk’ of ‘ongelijk’; misschien: ‘ik zou in zijn geval zoo niet’ of ‘net zoo gehandeld hebben.’ Wat mij betreft, ik geloof, dat Mr. Grey eene allerliefste vrouw in haar kan bezitten, als zij, door de duur gekochte ondervinding wijzer geworden, hare goede voornemens ten uitvoer brengt. Ik ben het volkomen met hem eens, als hij (Deel III, bl. 235) tegen haar zegt: ‘ik, die u beter begrepen heb, dan iemand, wie hij ook zijn moge, ik heb u van den eersten oogenblik af alles vergeven.’ Voor dat begeerlijke huwelijk zelf zal echter alles aankomen op de wijze, waarop Alice zich als Mistress Grey gedraagt. Een gelukkig huwelijk hangt, evenmin als elk ander begeerd geluk, van de positie in de maatschappij, den rijkdom, of van welke omstandigheden ook, af; en Alice heeft dit duidelijk kunnen zien in hare vriendin Glencora, die, in weerwil van nog veel schitterender ‘partij’, ontevreden is met haar lot en aan de zijde van haar hooggeplaatsten echtgenoot zich verveelt.
Dat de schrijver, behalve zijne hoofdvraag, ook dergelijke zedekundige en zielkundige questies ter sprake of in beeld brengt, verhoogt de waarde van zijn boek. Ouders en Tantes kunnen hier leeren, hoe gevaarlijk het is zulke zoogenaamde ‘goede partijen’ aan huwbare meisjes op te dringen; de jonge dames zelven, dat zij voorzichtig moeten zijn en toezien, aan wie zij hart en hand willen wegschenken. Gewoonlijk moeten de Palissers en John Greijs, als te brave Hendrikken of te Grandisonachtige minnaars, achterstaan bij de mooije losbollen, zooals Fitzgerald, en de gladtongige intriganten, zooals Vavassor; maar wat de gevolgen zijn van onberaden liefde zonder achting wordt in Glencora en Alice naar het leven geteekend. Veel waars, veel goeds en veel schoons is daarom in dezen Roman te vinden. Ik heb tegen den titel en niet tegen het boek, als alleen, dat het te breedsprakig, te langdradig is. De Schrijver heeft zich kennelijk verlustigd in het ontleden en vervolgens beschrijven van al de roerselen en drijfveeren, die in het gemoed zijner personen opkwamen en tot

{==310==} {>>pagina-aanduiding<<}
handelen aanzetten of er van terug hielden. Hij heeft niet genoeg gedacht aan zijne lezers, die deze minutieuse zielkundige deductie liever in beeld gebracht zien, om zelf die gemoedsgesteldheid te vinden. Door alles te zeggen, heeft hij het geheim van te behagen wel wat veel uit het oog verloren. Dit is te meer te betreuren, omdat hij een onmiskenbaar plastisch talent bezit en de kunst verstaat zijne karakters, alsof het werkelijk personen zijn, sprekende en handelende ten tooneele te voeren. Glencora is een type van de jonge en onervaren vrouw uit de groote wereld, aan wier beschaving en plaatsing in die wereld veel, aan wier zedelijke en redelijke ontwikkeling weinig of niets is te koste gelegd. Zij is uit de werkelijkheid gegrepen en met al haar goed en kwaad aanschouwelijk voorgesteld. Ook Alice is een meisje zooals er velen zijn; geen ideaal van dengd, maar ook niet minder goed, dan de meesten van haar stand en hare opvoeding. Zij is beter dan hare vriendin, maar toch is men liever met deze in gezelschap dan met haar, en men zou nog eer geneigd zijn Glencora, dan Alice vergiffenis te schenken, wat echter door Trollope niet zoo regtstreeks gevraagd wordt.
De Heeren hebben in dezen Roman de mooije rollen; Palisser en Grey..... ik kan mij begrijpen, dat de dames hen voor te braaf houden, om hen aardig te vinden; maar als compensatie van deze voortreffelijke exemplaren van het sterke geslacht is Fitzgerald een echte losbol en Vavassor een zedelijk monster. Dat Glencora op eerstgenoemde verliefd kon worden, laat zich begrijpen; maar hoe Alice voor de tweede maal zich met laatstgenoemde kon engageeren, is, dunkt mij, door den Schrijver niet genoeg gemotiveerd, in weerwil van al de moeite die hij zich hiertoe geeft. Dat dit echter niets afdoet, wat betreft de vraag of wij ‘haar vergeven’ kunnen, spreekt van zelf, omdat, zooals ik boven reeds zeide, zij zelve hare verkeerdheid inziet en zich weder van hem afmaakt..... Doch al genoeg. De lezer, die mij tot hiertoe gevolgd is, zal nu wel weten welk soort van boek deze Engelsche pennevrucht is; en, behoort hij niet tot de gewone romanlezers, zich niet laten afschrikken door de eenigzins gerekte beschrijvingen van het zieleleven der door Trollope geschilderde personen. Zijn geduld wordt beloond door het vele fraaije, dat hij hier vindt, en de gelegenheid, waarin hij is, om zijne zelf- en menschenkennis te kunnen verrijken.
De vertaler heeft zijn werk uitmuntend verricht en verdient

{==311==} {>>pagina-aanduiding<<}
grooten lof. Men leest het Hollandsche boek alsof het oorspronkelijk in onze taal is opgesteld; en toch herinnert de eigenaardige stijl, dat het door een Engelschman gedacht en geschreven werd. Mij komt het voor, dat dit eene groote verdienste is. Ik zou kunnen vragen, of er op het jachtterrein, waar heeren en dames met rijtuig samenkomen, wel ‘hondekarren’ (dogcars?) verschijnen; ‘hondenwagens’ kon er door, maar bij ‘hondekar’ denken wij, Hollanders, aan iets, dat niet bij de vossenjacht behoort. Ook begrijp ik niet, wat aan een revolver een ‘pandeksel’ doet ...maar dit zijn zulke kleine vlekken, dat ik er alleen melding van maak, om den vertaler te laten zien, dat ik met opmerkzaamheid las en, om hem een wenk te geven voor het vervolg. Hij mag gerust met vertalen voortgaan en zich perfectioneeren in deze moeijelijke kunst. Of iemand het recht heeft eenige ‘episode achterwege te laten’ van het boek dat hij vertaalt, betwijfel ik, tenzij hij eene omwerking in Hollandsche toestanden of een uitreksel geven wil en dit op den titel uitdrukt. Neemt hij den titel geheel over, dan is een goed vertaler ook gehouden, het werk zelf onverminkt over te brengen. Vindt hij het te lang of te gerekt, hij vertale dan liever niet. Minder goeds kan ik zeggen van den druk. Voor den hoogen prijs dezer drie 8o deelen mag men waarlijk wel eene zuivere en duidelijke letter verwachten.

No. 2 beveelt zich van dezen kant beter aan. De Heer Braat te Dordrecht geeft eene veel fraaijer en veel prettiger te lezen uitgaaf, waarop niets aan te merken valt, dan dat zij ook al weder zoo duur is. Kunnen Heeren Uitgevers nu eenmaal de eerste oplage hunner Romans, na alles wat hiervan reeds gezegd is, niet goedkooper in den handel brengen, dan zullen wij het ons moeten getroosten en ik zal er bij mijne aankondigingen niet meer op terugkomen.
Tegen de leelijke titelplaatjes houd ik echter den strijd vol. In dit werk staat tegenover den titel van het 1ste deel een onbeduidend vrouwenbeeldje met een geopend kistje naast zich, waarin niemand de ‘hoededoos’ van eene jonge dame, die uit logeeren is, zal herkennen. Nog veel minder is, dunkt mij, in de geheele voorstelling te zien, dat hier eene verlaten minnares bezig is met het inpakken der cadeautjes, die zij aan haar ontrouwen minnaar terugzenden wil. Waartoe dan dat prentje? Het is noch van eene belangrijke scène genomen, noch van de eigenlijke heldin van den Roman...

{==312==} {>>pagina-aanduiding<<}

Wat nu dezen Roman zelven betreft, hetgeen ik van No. 1 gezegd heb, geldt ook van No. 2, met dit onderscheid, dat Trollope zich hier niet aan een tendenztitel bezondigd heeft. ‘De Claverings.’ Juist! Volkomen genoeg! Van het begin tot het einde hebben wij te doen met leden van de Familie Clavering; en wat van hen hier verteld wordt spreekt voor zich zelf, doet duidelijk uitkomen wat de Schrijver bedoeld heeft. Er behoeft geen man met een stokje bij te staan om aan te wijzen; dit of dat is hier te zien! Het aangename van het vinden der strekking - verondersteld dat het boek er een heeft - wordt ons hierdoor vergund; en als bewijs voor het gegronde mijner opmerkingen over omschrijvende titels, kan dienen, dat Trollope even goed van Harry in dezen Roman kon gevraagd hebben: ‘kunt gij hem vergeven?’ als hij in No. 1 vroeg: kunt gij dit aan haar? In beide Romans is wispelturigheid of opgeven van en terugkeeren tot eerste liefde - eigenlijk verliefdheid - het thema. In beide hebben de veranderlijke heldinnen niet de beste rollen; maar komt Alice in No. 1 er bijzonder goed af, Julia in No. 2 is daarentegen het slachtoffer van hare... nu ja, de lezer moet zelf maar lezen van wat. Ook hier weder is de held een ware Romanheld; hij keert nog bijtijds van zijne afdwaling terug, om volgens eer en plicht te handelen; waarom hij dan ook gemakkelijk genade verwerven zal in de oogen van ieder, die met mij erkennen wil, dat de verzoeking wel wat sterk voor hem was. Om echter tot die erkenning te komen, zal men het boek zelf dienen te lezen; en dit durf ik gerust aanbevelen, onder voorbehoud van het bovengezegde over Trollopes wat al te breedvoerige manier van uitspinnen der zielstoestanden en overleggingen van zijne personen. De leetuur zijner Romans geeft, in weerwil hiervan, een eigenaardig en wezenlijk genot. Voor 
wie het om zielkunde, of wilt gij: om zelf- en menschenkennis, te doen is, kan zij zeer nuttig zijn. Men getrooste zich zijne breedsprakigheid, men leze geduldig en opmerkzaam door, en er komt genoeg dat tot de verbeelding spreekt. Wie een Roman niet om de intrigue alleen leest, noch gesteld is op onmogelijke combinaties en verwarde en weder ontwarde kluwels van onwaarschijnlijkheden, zal noch De Claverings, noch Kunt gij ('t) haar vergeven? onbevredigd uit de hand leggen.
Dr. van Deventer is reeds genoeg als vertaler bekend, om niet te weten, dat zijn naam op den titel eene aanbeveling is. Hij zelf weet zeker wel, dat wij niet spreken van ‘vree’ met iets

{==313==} {>>pagina-aanduiding<<}
‘nemen’, maar van ‘vrede met iets hebben’, en ook liever ‘bijna’ gebruiken dan ‘welna.’ Ten slotte verzeker ik hem, dat wij hem niet dank ‘verschuldigd’ maar ‘schuldig’ zijn voor zijn werk; het genot, dat de lezing geeft, is men hem ‘verschuldigd.’ Een oogenblik van nadenken zal hem doen inzien, dat hij dit laatste woord, bovenaan blz. 3 van het 1ste deel, verkeerd gebruikt heeft. Julia zou dan alleen ‘gehoorzaamheid en eerbied verschuldigd’ zijn aan Lord Ongar, als hij haar gehoorzaamheid en eerbied geleerd had; nu is zij deze aan hem, als haar aanstaanden echtgenoot, ‘schuldig.’

Kampen, Maart 1868.
J. Hoek.
HET SLOT LOEVESTEIN IN 1570. Geschiedkundig verhaal uit den tachtigjarigen oorlog. II deelen.



DE SCHAAPHERDER. Een verhaal uit den Utrechtschen oorlog, 1481-1483. IV deelen.

Beide: door J.F. Oltmans. Nieuwe uitgave, in post 8vo. Amsterdam, J.M.E. Meijer, 1867. Prijs, te zamen: ingenaaid ƒ 6,00; in linnen banden met stempels ƒ 8,40.
‘J. van den Hage’ - onder dezen pseudonym verborg zich de schrijver in het eerst - gaf ten jare 1834 eenen historischen roman in het licht, van welken de verrassing van Loevestein door Herman de Ruijter, ‘ossenkooper van 's Bosch, maar forsch van inborst en geschapen ten oorlog’ (zegt Hooft) de geschiedkundige hoofddaad is, schoon de held van dat feit niet die is van het romantisch verhaal. Die roman werd, schoon in vele opzigten eene min geoefende hand verradende, met welverdienden lof ontvangen en reeds na vijf jaren was een herdruk noodig. Inmiddels deed de schrijver op zijnen eersteling eenen tweeden, uit een ander tijdvak der vaderlandsche geschiedenis genomen historischen roman volgen en Jan van Schaffelaar optreden als historisch hoofdpersoon; Schaffelaar, bekend door zijn tragisch uiteinde in 't springen van den toren te Barneveld, en even als de Ruijter door eene vaderlandsche romance van Tollens:

Waar Maas en Waal te zamenspoelt 
En Gorkum rijst van ver, 

en:

Wie Curtius van Rome noem' 
Geef' Schaffelaar den lof! 

Wie kent ze niet van buiten?

{==314==} {>>pagina-aanduiding<<}

De auteur had reuzenschreden voorwaarts gedaan: zijn ‘Schaapherder’ stond ver, zeer ver boven ‘Loevestein.’ Wel vielen er aanmerkingen te maken, vooral op plan en conceptie; hetgeen ik er indertijd over schreef 1), zou ik nog schrijven: daar het bekend is, dat Schaffelaar, ten einde den zijnen lijfsbehoud te verwerven, zich van den toren te Barneveld te pletteren sprong, weet de lezer, dat de roman bij geene mogelijkheid kan uitloopen op een huwelijk tusschen hem en Maria - de roman duurt nog te lang nadat de hoofdhandeling is afgespeeld - de ‘Schaapherder’ is een te onbeduidend persoon, die met eenige verschikkingen wel hadde kunnen wegblijven - de roman zou den titel moeten dragen De roode hand, daar de eigenlijke knoop bestaat in het geheim, hoe Perrol aan zijne roode hand kwam en waarom hij in zulken fellen toorn ontbrandde als er van gesproken werd. Maar evenals voor dertig jaren heb ik geen lof genoeg voor de uitmuntende schilderingen die in den Schaapherder voorkomen: van de legerplaats van Perrol, van de verwoesting van het huis Schaffelaar, van Perrols boodschap naar de Hunneschans, van het gevecht te Eemnes, van Franks vlugt met Maria, en vooral die alleroverheerlijkste beschrijving van den maaltijd op het bisschopshof te Utrecht, die schier alles achter zich laat wat onze taal in dien trant bezit. Wel komt de verachtelijke Perrol van de zijde zijner bekwaamheden gunstiger uit dan de achtingwaardige, maar als romanpersoon eenigzins onbeduidende Schaffelaar; wel is het tooneel met Aleida de spreekster na den zooeven aangeduiden maaltijd wel wat heel levendig, schoon niet zoo realistisch als het établissement Mont-Athos, geschilderd; maar dergelijke aanmerkingen nemen niet weg, dat deze tweede roman van Oltmans, die zich sedert als schrijver noemde, tot de beste historische
romans onzer letterkunde behoort en wat de partijen aangaat, voor geenen behoeft te wijken.
De uitgever heeft onze letterkunde aan zich verpligt door indertijd eenen nieuwen druk in goedkooper vorm te bezorgen, waarvan de voor ons liggende boekdeeltjes eene zoogenaamde ‘nieuwe uitgave’ zijn. Wat verschil in prijs! De eerste druk van ‘Loevestein’ kostte ƒ 7.80, die van ‘de Schaapherder’ ƒ 16,80, te zamen dus ƒ 24.60. De ‘Nieuwe uitgave’ komt

{==315==} {>>pagina-aanduiding<<}
dus op nog geen vierde van den prijs der eerste. Trouwens, het drukken is, na de invoering der snelpersen, veel goedkooper en het tegenwoordige machinale papier voor 't minst niet duurder dan ouderwetsch geschept drukmediaan was; bij eenen lateren druk valt in den regel het honorarium weg; een werk, van welks debiet men op grond der ondervinding zeker is, kan men goedkooper stellen; er wordt veel meer gelezen en dus veel meer verkocht dan voor dertig jaren, zoodat de onkosten zich over veel meer exemplaren verdeelen. Daarvoor wil men dan ook het achtbare gr. 8vo in rood kievits met gegraveerde titels en vignetjes wel missen. Prijs, papier en druk verdienen allen lof en ik hoop, dat de wakkere uitgever door een ruim debiet zijne moeite zal vergolden vinden.
In een der voorberigten geeft de sedert overleden schrijver zijne overige lettervruchten op. De meeste zijn in de Gids geplaatst en dus ter beschikking van den ijverigen D.A. Thieme - goede ingrediënten voor de Bibliotheek van de Keyser.
H.M.C. van Oosterzee.
HET ZWARTE BOEK DER STAATSGEHEIMEN GEOPEND, of Europa's toekomst in verband met de belangen van Nederland. Door den Oud-Bankier, Schrijver van ‘de Hedendaagsche Geldbelegging’. Amsterdam, H.A. Frijlink, 1868. Prijs ƒ 0,60.
Wij leven in een veel bewogen tijd. Hoogst belangrijke gebeurtenissen hebben plaats gevonden en worden nog dagelijks te gemoet gezien. Ons werelddeel verkeert bij voortduring in een gespannen politieken toestand, welke op handel en nijverheid een hoogst nadeeligen invloed uitoefent. Het is dus voor alle Staatsburgers van gewigt, dat zij een helder inzigt van zaken verkrijgen, om duidelijk te weten wat hun belang in deze omstandigheden vordert, en welke Staatkundige misslagen in tijds voorkomen of ten spoedigste gewijzigd moeten worden. Het bovenstaande werkje voorziet niet alleen in deze behoefte, maar wijst bovenal de hoofdkwaal van de hedendaagsche regeringen aan, te weten: den gewapenden Vrede.
Zeer gepast vergelijkt de schrijver den staat van beleg, waarin vele landstreken, tijdens de middeneeuwen, door de wijd en zijd verspreide ridderlijke roofkasteelen verkeerden, bij den gebarricadeerden toestand, waarin zich thans geheele rijken bevinden, die door allerhande kortelings uitgevonden vernielingswerktuigen

{==316==} {>>pagina-aanduiding<<}
verdedigd worden. Het onderlinge wantrouwen der vorsten schijnt op hunne volken terug te werken, zoodat onrust in aller gemoederen heerscht, en ieder zich wapent, als of de vijand elk oogenblik verwacht wordt. Een gewapende vrede echter kost op den duur meer dan een kortstondige oorlog, weshalve de schrijver ons wijst op de gedurige geldleeningen, welke de gouvernementen verpligt zijn aan te gaan, ter bestrijding van de enorme uitgaven voor staande legers en verschillende oorlogswerktuigen. Hij houdt den oorlog voor een moord in het groot, en wijst ons op de geschiedenis die leert, dat de verbazendste overwinningen en de uitgestrekste veroveringen aan de vroegere en latere keizerlijke en koninklijke wereldberoerders niets gebaat hebben. De woorden van de Heilige Schrift beweren dan ook te regt: ‘Allen, die het zwaard nemen, zullen door het zwaard vergaan.’
De hedendaagsche maatschappelijke en politieke toestanden van Frankrijk, die in Europa eene zoo gewigtige rol spelen en op het lot van ons werelddeel zoo veel invloed uitoefenen, worden duidelijk aangetoond, in verband met het schadelijke resultaat der moderne heeren- en veroveringzucht, gelijk bovendien blijkt uit het voorbeeld van de beroemste volken der Oudheid: de Grieken en Romeinen. Niet alleen in woorden, maar ook in cijfers, getuige de jongst gevoerde krijg tusschen Oostenrijk en Pruissen, wordt al het verderfelijke van deze rampzalige oorlogsmanie aangewezen, en de ongelukkige gevolgen geschetst, welke daaruit onvermijdelijk voortkomen. De spanning, die voortdurend tusschen de groote mogendheden heerscht, welke eene zoogenaamde herziening van de kaart van Europa beoogen, wordt besproken, en de vraag behandeld: welke voorzorgsmaatregelen door Nederland, in dien onzekeren toestand, moeten genomen worden. Want, ofschoon de schrijver een hevig vijand is van den oorlog, uit een heerschzuehtig beginsel ontstaan, - hij wil echter niet, dat men de handen werkeloos in den schoot legge, met het dwaze vertrouwen, dat de Hemel alles voor ons ten beste zal regelen. ‘Eene natie’, schrijft hij, ‘die omtrent hare vrijheid onverschillig is, en voor de handhaving daarvan niets verkiest te doen, is geen natie meer, maar eene prooi voor den eersten overweldiger.’ Daarom wil hij, dat ons vaderland, in tijds een behoorlijk verdedigingstelsel zal bezitten en dat de toenadering tusschen Noord- en Zuid-Nederland niet alleen op congressen en dergelijke bijeenkomsten plaats vinde, maar

{==317==} {>>pagina-aanduiding<<}
ook in de ure des gevaars, door wederzijdsche hulp tegen de groote overweldigers, hetgeen tevens voor Europa een schoon voorbeeld van verbroedering en belangstelling in de vrijheid zou opleveren.
Wijders prijst hij de keuze van bekwame staatsmannen aan, welke keuze, door alle stemgeregtigden, met lust dient te geschieden, terwijl alle partijbelang moet wijken voor het algemeen belang, voor het welzijn des volks, dat de opperste wet is. Ook wil hij, dat de duistere sectengeest in Nederland ophoude te bestaan, en de milde begrippen van het Christendom in de hoofden en harten der inwoners doordringe. ‘Thans,’ merkt hij aan, ‘heerscht bij ons eene Babylonische sectenverwarring, waardoor de geloovigen elkander niet verstaan. Eene mystieke zinsverbijstering vindt men in vele oorden des vaderlands. Men twist met elkander over bijbelverklaringen, en wel het liefst over de duisterste plaatsen.’ Het schoonste sieraad der godsdienst bestaat niet in spitsvondige schriftverklaringen, maar in algemeene menschenliefde, in de schoonste en ruimste beteekenis van het woord!
In een bijgevoegd naschrift, behandelt de schrijver vervolgens de jongste volksbeweging in België voor de opheffing van het staande leger en de loting. Wanneer het volksbestaan bedreigd wordt, moet de geheele natie den vaderlandschen grond verdedigen. Waar die geest heerscht, daar kunnen staande legers en lotingen gemist worden, want de eerste leven ten koste van den nijveren stand, en de laatste zijn een ergerlijk bezwaar voor de arbeidende klasse, die geen geld heeft om zich van den dienst vrij te kunnen koopen, gelijk de rijken. Hij roept de woorden van den beroemden Richard Cobden in, om het nadeelige der hedendaagsche legervergrootingen aan te wijzen, en sluit het werkje met de aanmerking van dien Engelschen staatsman: ‘De werkelooze en vreesachtige klassen des lands vermeenden deze bescherming noodig te hebben; maar ik zeg ronduit: indien zij ze willen, dat zij ze dan ook betalen.’
Vrij van partijgeest en alleen het waarachtig goede en nuttige bedoelende, heeft de schrijver dezer brochure zijne denkbeelden over Europa's toekomst ontwikkeld, in verband met de belangen van Nederland. Zonder aanzien des persoons, zelfs geen gekroonde hoofden ontziende, streeft hij uitsluitend naar de verbetering van onzen maatschappelijken en politieken toestand, overeenkomstig zijn grondbeginsel: het welzijn des volks, is de opperste wet.
A. Nienhoff.







{==318==} {>>pagina-aanduiding<<}

II. Godgeleerdheid en Kerkregt.

Mevr. de Witt Guizot, BIJBELSCHE GESCHIEDENIS voor kinderen. Voor de Nederlandsche jeugd bewerkt onder toezigt en met eene aanbevelende voorrede van C.S. Adama van Scheltema, Pred. te Amsterdam. Amsterdam, Jan Leendertz. 290 blz. Prijs ƒ 2,00.



VERHALEN UIT DEN BIJBEL. Naar de tegenwoordige opvatting medegedeeld aan jonge lieden, door H.G. Grosjean. Eerste gedeelte, Oud Verbond, 116 blz. Tweede gedeelte, Nieuw Verbond, 140 blz. Leeuwarden, Hugo Suringar, 1866 en 1867. Prijs per stukje ƒ 0,40.
Ouders en voogden, die vooral de godsdienstige zijde der opvoeding van de aan uwe zorg toevertrouwde kinderen niet verwaarloozen wilt, tot u voer ik hoofdzakelijk het woord! Hoe gij ook denken moogt over de beste middelen, waarvan gij gebruik maken kunt om de godsdienstige ontwikkeling van het kind, dat gij liefhebt, te bevorderen; altijd zal de bijbel daaronder wel een voorname plaats bekleeden. Maar ge geeft dien bijbel zelven ongaarne in handen van het onmondige kroost. Of zoo ge u toch daartoe laat verleiden, dan doet gij het in de stille hoop, dat hij toch wel niet in zijn geheel zal verslonden worden door de jeugdige lezers. De vorm is te weinig aantrekkelijk. De inhoud te vaak dor en vervelend. Door afkeer van beiden zal gelukkig het ontwakende godsdienstig-zedelijk gevoel niet worden gekwetst door verhalen of uitdrukkingen, die de ouderwetsche bijbelvriend liefst als niet geschreven beschouwde, of waarvan hij, met da Costa, verklaarde: de heilige geest (= de auteur van de boeken des O. en N. Vs.) was zoo kieskeurig niet als de beschaafde kinderen der negentiende eeuw.
Toch wilt ge liever dien afkeer voorkomen, door den bijbel in zijn geheel gesloten te houden voor het kind, maar den voornaamsten inhoud daarvan in aangenamer vorm hem mede te deelen. Ge verlangt voor uzelven een handleiding, of een geschikt werkje, dat gij den kleinen in handen kunt geven, om henzelven te laten lezen wat geschreven werd door anderen, die beter dan gij den slag van vertellen en duidelijk maken bezitten. En men zendt u onder anderen ter inzage een Bijbelsche geschiedenis voor kinderen, opgesteld door mevr. de Witt Guizot, en Verhalen uit den bijbel, medegedeeld door den heer H.G. Grosjean. De prijs zal u niet afschrikken; beide werkjes zijn goedkoop. Een boek van bijna 300 bladzijden, klein octavo, compres gedrukt, voor ƒ 2; dat is niet te duur, evenmin als

{==319==} {>>pagina-aanduiding<<}
twee deeltjes van ruim 250 bladzijden zamen, in duodecimo, voor ƒ 0.80. De Geschiedenis ziet er op het oog frisscher en steviger uit dan de Verhalen, waarvan u de omslag veel te zwak voorkomt voor een kinderhand, en de halve rouwrand te onsmakelijk voor een kinderoog; hoewel letter en formaat van dezen u beter aanstaan dan van gene, altijd met het oog op uwe kleinen. Maar gij hebt de loffelijke gewoonte om u niet door het uiterlijk te laten verblinden, of afschrikken. Gij wilt oordeelen naar het innerlijk gehalte. Vergunt mij, u het kiezen wat gemakkelijker te maken, door u aangaande den inhoud van beide werkjes het een en ander mede te deelen.
De Bijbelsche geschiedenis is een vrucht van vreemden bodem; de Verhalen zijn van inlandschen oorsprong. De eerste is geschreven door een vrouw, ‘de dochter’, zoo als de heer Adama van Scheltema zegt, ‘van den vromen staatsman Guizot, die door haar huwelijk den oud-hollandschen naam de Witt draagt’; de laatsten hebben tot auteur den heer Grosjean, godsdienston-derwijzer te Leeuwarden. Is gene ‘reeds door andere kinderwerkjes, ook bij ons bekend en beroemd geworden’; deze verdient niet minder onder zijne landgenooten met eere te worden genoemd. Des vaders naam doet u welligt vermoeden in welke geestesrigting mevr. de Witt zich beweegt? Uwe gissing is juist. De fransche moeder is de antipode van den hollandschen onderwijzer, wiens zienswijze die der moderne rigting kan worden genoemd. Het werk der eerste is, van het standpunt der schrijfster gezien, geschikt voor elken tijd; dat van den laatste bepaald voor onze dagen. Hoewel stellig onwillekeurig, is het niettemin karakteristiek te noemen, dat de Geschiedenis, thans in haar nederduitsch gewaad, nergens het jaar harer geboorte heeft opgeteekend, noch op den titel, noch in het ontbrekende voorberigt van den onbekenden vertaler, noch in de weinig zeggende ‘aanbevelende voorrede’ van den amsterdamschen predikant, die het toezigt op de bewerking ‘voor de Nederlandsche jeugd’ heeft gehouden. Het boek kon ook inderdaad even goed vijftig jaren geleden zijn geschreven, terwijl het misschien met hetzelfde succes over vijftig jaren voor de protestantsche orthodoxie kan worden herdrukt. Bij die gelegenheid zou men enkele stroeve zinnen beter overzetten, en hier en daar andere woorden of uitdrukkingen kunnen kiezen voor een ‘kemelhuid’; ‘wonderwerken door Jezus verrigt.... tot vergeving van zondaren’;

{==320==} {>>pagina-aanduiding<<}
‘verlosser uit zonde’, enz. Of de vertaling overigens naauwkeurig is, ben ik niet in staat na te gaan, omdat ik het fransche boek niet bezit. De stijl der hollandsche bewerking is over het algemeen vloeijend; of de schrijftrant echter voor kinderen onderhoudend genoeg is, meen ik in twijfel te moeten trekken, vooral als ik dien vergelijk met den prettigen toon van Grosjean, die in benijdenswaardige mate de gaaf bezit om voor de jeugd op kinderlijke wijze te vertellen, zonder kinderachtig te worden of op meesterlijken toon zijne meerderheid te doen gevoelen.
Als ik mevr. de Witt en den heer Grosjean antipoden noem, dan wil ik daarmede niet zeggen, dat zij vijandig tegenover elkander staan. Beide werkjes zijn vrij van, hier stellig zeer misplaatste, maar daarom niet altijd vermeden, bittere polemiek. Ze zijn beiden geschreven in den geest der verdraagzaamheid en der christelijke liefde. Toch mogen wij ze, om hunnen inhoud, antipoden blijven noemen. Mevr. de Witt deelt de Bijbelsche geschiedenis mede, zooals men dit doet op het standpunt der orthodoxie, die in elk woord van den bijbel een geopenbaarde waarheid aanschouwt; Grosjean schrijft zijne Verhalen uit den bijbel, om mede door dit middel het licht der waarheid te ontsteken. Voor mevr. de Witt is kritiek hier een absurditeit; voor Grosjean is de bijbel zonder kritiek een onbruikbaar boek voor het godsdienstonderwijs van onzen tijd. Mevr. de Witt laat zoo weinig mogelijk van den inhoud des bijbels achterwege; Grosjean doet zijne keus uit het beste. Mevr. de Witt houdt zich zoo streng mogelijk vast aan den bijbel; Grosjean staat vrij tegenover den eerwaarden bundel. Mevr. de Witt tracht den geheelen inhoud des bijbels in het hoofd te prenten; Grosjean streeft er naar, den zin der voornaamste verhalen des bijbels goed te verstaan. Mevr. de Witt vond het Oude Testament zooveel dikker dan het Nieuwe, en wijdde daarom aan de behandeling van het eerste 160 bladzijden tegen 130 aan het andere; Grosjean achtte het Nieuwe Verbond veel belangrijker voor de jeugd dan het Oude, en was daarom in zijn eerste stukje korter dan in het tweede. Mevr. de Witt geeft, zoo goed en zoo kwaad als dat kan, een geheel van de bijbelsche geschiedenis van Gen. 1 - Openb. 22; Grosjean houdt wel de draad der historie vast, maar zoekt zelfs den schijn te vermijden van meer te willen geven, dan waartoe hij in staat is. Mevr. de Witt glijdt zachtkens over alle moeijelijkheden heen, en vereffent alle

{==321==} {>>pagina-aanduiding<<}
verschil in de onderscheidene berigten des bijbels, door zich eenvoudig aan de gangbare voorstelling te houden; Grosjean vestigt de aandacht op de verscheidenheid der bestaande overleveringen, om daarna te zeggen aan welke zijde waarschijnlijk de waarheid moet worden gezocht. Mevr. de Witt heeft het Oude zoowel als het Nieuwe Testament in drie en twintig hoofdstukken verdeeld, waarvan de opschriften allen even prozaïsch klinken, al zijn zij ook onberispelijk juist, b.v. ‘Ruth’, ‘Samuël’, ‘Geschiedenis van het rijk Israël en het rijk Juda’, ‘de Joden tijdens de ballingschap; hunne terugkeer naar hun land’, ‘de vier Evangelisten’, enz.; Grosjean heeft zijne Verhalen in 52 en 54 paragraphen verdeeld, waarvan de titels even toepasselijk zijn als rijk in verscheidenheid: ‘De eerste morgen’, heet het opschrift van het scheppingsverhaal; ‘Hebt elkander lief’, staat boven de geschiedenis van Kaïn en Abel; ‘Eert uwen vader en uwe moeder’, boven dat van Cham's onwaardig gedrag; ‘Gehoorzaamheid beter dan offerande’; boven het verhaal, dat ‘geene geschiedenis, maar eene mythische voorstelling’ is, van Izaäk's offerande; ‘De onverwachte uitkomst’, heet de ontknooping van Jozef's spel met zijne broeders, gevolgd door ‘De verhuizing’; enz. Mevr. de Witt is eentoonig; Grosjean houdt veel van afwisseling. In mevr. de Witt zullen uwe kinderen alleen lezen, om te leeren wat zij weten moeten van de bijbelsche geschiedenis; in Grosjean zult gij hen lezende vinden, louter voor hun amusement. Bij mevr. de Witt is kennis der bijbelsche geschiedenis doel; bij Grosjean middel, om verstand en hart te vormen. Die mevr. de Witt geheel heeft gelezen, weet veel, maar zal dikwijls verbaasd staan als hij den bijbel
zelven leest, en nog meer als hij over het gelezene begint na te denken; die Grosjean ten einde toe gevolgd heeft, zal niet alleen veel weten, maar ook veel begrijpen, en minder onbeholpen zich gevoelen, als hij later den bijbel zelven opslaat, nadenkt over zijnen inhoud, en dien toepassen wil op het leven.
Aldus mevr. de Witt en den heer Grosjean naast elkander plaatsende, is er veel waarin beider behandeling derzelfde stof verschilt. Voor een deel is dat verschil toe te schrijven aan beider eigenaardige manier van schrijven en spreken voor de jeugd; maar voor het grootste deel aan beider verschillende beschouwing van den bijbel. Bij de keus tusschen deze werkjes -
{==322==} {>>pagina-aanduiding<<}
want beiden tegelijk te gebruiken is vrij wel onmogelijk - komt het dus eigenlijk neêr op de vraag: welke beschouwing van den bijbel verlangt gij voor uwe kinderen, de oude of de nieuwe? Vindt gij het goed, dat uwe kinderen, even als gij, worden groot gebragt in de meening, dat alles wat in den bijbel staat, onfeilbare waarheid is, en dat alles wat de zoogenaamde groote mannen der bijbelsche geschiedenis deden, indien het in den bijbel zelven niet wordt afgekeurd, onzen lof verdient, al is het ook in strijd met onze begrippen van godsdienst en zedelijkheid; welnu, neemt dan mevr. de Witt tot leidsvrouw voor u en de uwen. Zij zal u in de wereld van het bijbelsch supranaturalisme rondleiden, en wonder op wonder u verhalen, als deelde zij de meest eenvoudige dingen u mede, waaromtrent nooit eenige twijfel is gerezen in het menschelijk gemoed. Zij zal, na de eerste verhalen van Genesis weder gegeven te hebben, u de geschiedenis der Israëlieten als den ‘levensloop van God's volk’ schetsen. En als zij gezegd heeft ‘hoe de geschiedenis is geweest van het volk, dat God zich eenmaal tot zijn bijzonder, heilig volk verkozen had’; en ‘hoe dat volk zich die eer heeft waardig gekeurd’, en wat God ‘voor dat volk deed, ook in de dagen toen het geheel en al van hem vervreemdde’; dan zal zij u toeroepen, aan den ingang van het Nieuwe Testament: ‘Ontvangt nu het verhaal hoe Jezus Christus geworden is de redder der wereld, en hoe zijn levensgeschiedenis geweest is; wat de zoon van God gedaan en gesproken heeft, terwijl hij als mensch
op aarde verkeerde.’ En wederom wordt gij gevoerd in het rijk der wonderen en legenden, die tot de ‘geschiedenis’ van het verleden behooren volgens den bijbel, dus ook volgens mevr. de Witt. Slechts een enkele keer toont de schrijfster, van den boom der kennis te hebben geproefd; soms brengt zij een klein offer op het altaar van het rationalisme. Het ‘plegtig woord, waarmede de bijbel de openbaringen aangaande den voortijd aanvangt: in den beginne’, geeft ruimte voor de onwedersprekelijkste feiten van het geologisch onderzoek. ‘Welke lotgevallen’, heet het, ‘onze aarde gehad heeft, weten wij niet. De versteeningen in den korst der aarde getuigen van groote en vreeselijke omwentelingen, en de Bijbel zegt: dat de aarde woest en ledig was en duisternis op den afgrond, toen op nieuw de geest van God, die de oorzaak en werker van alle leven is, over de wateren, die geheel de aarde omringden, levenwekkend neder-
{==323==} {>>pagina-aanduiding<<}
daalde.’ Dan volgt de beschrijving van het zesdaagsche werk der ‘scheppingsweek’, waarvan wij o.a. lezen, hoe aan den derden morgen, op Gods woord, ‘dat de wateren van onder den hemel in ééne plaats vergaderd worden..... door inwendig vuur gedreven (?) op allerlei plaatsen en in allerlei vormen de aardkorst zich hief boven de oppervlakte.’ Het scheppingswerk van den vierden dag heet een ‘zigtbaar worden van de zon; de maan, en de morgen- en avondstarren.’ Van Eva's geboorte lezen wij dit: ‘Zoo gebeurde het, dat eens Adam zich vermoeid had ter ruste gelegd, en nu deed God een diepen slaap op hem nederdalen. En in zijnen slaap zag (!) Adam, hoe de Heer een van zijne ribben nam en uit de rib een wezen bouwde, hem gelijkvormig en toch zooveel teederder van vorm, dat zij terstond zijne liefde en bescherming
scheen in te roepen.’ Moest Adam welligt in dien clair-voyanten toestand verkeeren, om het verhaal van Eva's geboorte te kunnen bevestigen? - Van de profeten wordt gezegd, wat men hier niet verwachten zou: ‘nu denkt gij misschien dat het mannen waren, die vooruit wisten en vertellen konde, de dingen die gebeuren zouden, maar dit is nog niet de regte beteekenis van de waardigheid (?) der profeten.’ - Het ongewone, bovennatuurlijke vuur, dat, naar 1 Kon. 18: 38, Elia op Karmel ten dienste stond, heet hier een ‘bliksemstraal, die nederviel op het brandoffer en niet alleen het geofferde dier verteerde, maar ook het steenen altaar en al het water opdroogde dat in de groeve was.’ - Zoo heeten ook ‘de hoofdman met zijn honderd soldaten door den bliksem gedood’, terwijl 2 Kon. 1: 10 van vuur van den hemel nederdalende spreekt. - Van den duivel, die als ‘de vorst der duisternis tot den koning des Lichts’ heeft gesproken in de woestijn, wordt gezegd: ‘gelijk vroeger Gods geest in zigtbare gestalte op hem (Jezus) was nedergedaald, kwam nu ook de geest van het kwade, in persoonlijke gedaante tot hem, dien wij onder den naam van den Duivel in het Nieuwe Testament vinden genoemd.’ - De spoedige wederkomst van Jezus ten gerigte, die in meer dan ééne gelijkenis wordt geleerd, is hier, bl. 212, aldus voor een deel krachteloos gemaakt: ‘De uitdrukking: “wanneer de Heer komen zal”, jeugdige vrienden, gebruiken wij voor vele groote gebeurtenissen in de geschiedenis. Zoo zeggen wij de Heer is gekomen bij de verwoesting van Jeruzalem; nog later, om een ander voorbeeld te noemen, bij de groote kerkhervorming, en

{==324==} {>>pagina-aanduiding<<}
zoo ook zeggen wij dat de Heer komt tot elken mensch, zoodra hem iets gewigtigs overkomt, maar ook bij zijnen dood. En zoo ook zal de Heer komen op een zeker tijdstip tot alle volken, een tijdstip waarvan wij geen juist oogenblik kunnen weten, maar waarvan Jezus sprak tot zijne twaalven’ enz.
Afgezien van deze en weinige andere uitzonderingen, houdt mevr. de Witt zich stipt aan den bijbel, meestal diens eigen taal sprekende, ook daar waar een korter verslag wel zoo goed geplaatst zou wezen. Maar hoe zorgvuldig zij zich ook bindt aan den gang der bijbelsche geschiedenis, vele onkiesche gedeelten heeft zij wijselijk overgeslagen, en de onkiesche uitdrukkingen - soms, gelijk wel niet anders mogelijk is, ten koste van de ‘historie’ - door andere vervangen. Zoo wordt het ter vrouw geven van Lea in plaats van Bachel, aldus beschreven, zeker niet overeenkomstig Gen. 29: ‘daar in het Oosten de vrouwen steeds digt gesluijerd zijn, bemerkte Jakob het bedrog zijns ooms niet eerder dan toen het reeds te laat was.’ - Zoo heet de bekende wensch van Potifar's vrouw ‘een misdaad’, zonder meer; de eisch, door de inwoners van Sodom aan Lot gedaan, eenvoudig ‘dat hij de mannen aan hen zou overleveren.’ Rachab heet ‘de eigenares van een herberg.’ - Dat Ruth ‘in haar beste gewaad, naar den dorschvloer van Boaz ging; en hem vraagde: “gij hebt heilige regten op mij, weet gij het?”’ dat heeft zeker nog niemand in het derde hoofdstuk van het boek Ruth gelezen. - Het overspel van David met Uria's echtgenoote wordt dus omschreven: ‘Daar zag hij op zekeren dag eene schoone, jonge vrouw, en zonder nadenken besloot hij terstond haar tot vrouw te nemen. In zijne overijling onderzocht hij naar niets, en te laat bemerkte hij, dat zij de huisvrouw was van zijn dapperen overste Uria, en Bathseba heette.’ De auteur van 2 Sam. 11 wist minder verschoonend voor den koning te spreken. Maar hem was 't ook welligt niet bekend, dat David een man naar Gods harte zou worden genoemd in den bijbel. Mevr. de Witt wist dit wel. Ze wil den koning dus zooveel mogelijk sparen, al ziet zij geen kans om zijne zonden ongedaan te maken. Zoo had zij ook het bedrog van Jakob, jegens zijn vader en
broeder gepleegd, wel leelijk gevonden; maar zij durft het toch niet streng afkeuren. Zij zegt openhartig, na de breede uiteenzetting van het verhaal: ‘Indien men u vroeg, wien gij de voorkcur zoudt geven, aan Ezau of aan Jakob, waarlijk ik twijfel niet

{==325==} {>>pagina-aanduiding<<}
of gij zoudt bij oppervlakkige beschouwing den rondborstigen, onergdenkenden Ezau boven den listigen Jakob stellen! En toch,’ voegt zij, gevangen onder de magt van ‘Gods woord’ er aan toe, ‘en toch, het is ons niet geoorloofd dit te doen, waar God zelf zoo duidelijk heeft getoond, dat hij Jakob liever had dan Ezau.’ Zoo worden de zuivere uitspraken van het onbedorven kinderhart tot een oppervlakkige beschouwing herleid! Het spreekt van zelf dat bij zulk een zienswijze ook de pedanterie van Jozef in zijne droomen, het geld leenen der Israëlieten van de Egyptenaren, het veroveren van Kanaän, en andere daden van geweld en list, in één woord: van onzedelijkheid, eenvoudig worden medegedeeld als feiten, waarover geen afkeurend oordeel mag worden geveld, omdat ze door God zijn gewild.
Soms, doch niet zeer dikwijls, verschijnen de feiten der ‘historie’ in een zonderling licht, als mevr. de Witt hare eigene woorden met die des bijbels verbindt, en b.v. Boaz zeggen laat tot Ruth: ‘Zoo hij van zijn regt afstand doet, dan zal ik voor mij, u vragen of gij mijne vrouw worden wilt;’ en den grijzen pretendent inderdaad toestaat, dat hij ‘naar het huis van Naomi ging en Ruth ten huwelijk vroeg.’ Dat is toch wel wat te sterk onze zeden met onze taal naar het oosten overgebragt.
Mevr. de Witt verhaalt geregeld door. Slechts enkele keeren houdt zij even op, om een stichtelijk woordje te spreken, of een kleine toepassing te maken. Meestal is zij daarin niet gelukkig. Wat dunkt u b.v. van een tirade als deze, aan het einde van het verhaal der schepping en der instelling van den rustdag? ‘Voor ons is daartoe de eerste dag der week en niet meer de laatste, gelijk voor Israël, afgezonderd. Op dien dag is in de opstanding van onzen Heer Jezus Christus het werk der verlossing van zondaren voltooid geworden, en zoo gedenken wij op onzen christelijken rustdag aan de schepping der aarde voor de menschheid en aan de herschepping van zondige menschen voor den hemel. Wel mogen ons dan de twee of drie en vijftig zondagen des jaars, feestdagen van blijdschap en dankbaarheid zijn.’ - Is dat niet regt bevattelijk voor de ‘lieve kinderen’?
De beschrijving der voorbereiding tot den uittogt uit Egypte, in den nacht, ‘waarin zij (de Israëlieten) voor het eerst (?) een lam hadden gegeten’, geeft onze schrijfster aanleiding tot het volgende intermezzo. ‘Kinderen, ziet gij reeds de heerlijke zinnebeeldige teekenen, die van uit het Pascha der Joden ons

{==326==} {>>pagina-aanduiding<<}
wijzen op het Paaschfeest der Christenen? De Joden moesten een lam slagten en gedachtenis vieren van de gelukkige omstandigheid, dat de engel des doods hun huis voorbij ging, en wij christenen gedenken op ons paaschfeest aan den dood van Christus, die als een lam ter slagtbank geleid is, opdat door zijne liefde, die hem magt gaf tot eene volmaakte gehoorzaam-zaamheid en zelfopoffering, de magt der zonde in ons zou gebroken worden. Ziet toch het schoone verschil, maar tegelijk de beteekenisvolle zinnebeeldige overeenkomst tusschen het Paaschfeest der Joden, en der christenen, als wij onze uitredding uit het diensthuis der zonde gedenken.’
De oprigting der koperen slang en hare zeldzame heelkracht doet mevr. de Witt een oogenblik ophouden, om de opmerking te maken: ‘Die genezing, lieve kinderen, is ook daarom nog voor ons opmerkelijk, omdat onze Heer wil, dat wij daarin eene afbeelding zullen zien van het heil door hem aangebragt, en van de wijze waarop het ons deel kan worden. Even als de Israëlieten door geloovig vertrouwen genezen werden, kunnen wij behouden worden, als wij maar op Jezus als onzen Zaligmaker vertrouwen stellen.’
Ik zou niet durven zeggen, dat dergelijke typologische beschouwingen bijzonder duidelijk zijn voor het kind, en geschikt tot vorming van het jeugdige hart. Maar wie overigens zich met mevr. de Witt wel kan vereenigen, zal in die weinige bewijzen van onhandigheid, die de vrucht zijn eener onmisbaar geachte kerkelijke dogmatiek, geen reden vinden om haar boek te verwerpen, Evenmin zal hij dit doen, omdat hij het geheel te breedsprakig acht, en het uitschrijven van geheele hoofdstukken uit den bijbel in een Geschiedenis voor kinderen minder gepast.
‘Maar als ik Bijbelsche geschiedenis, in dezen trant geschreven, met allen eerbied voor de fransche schrijfster en den hollandschen predikant, die haar onder zijne bescherming neemt, een antiquiteit vind? Als ik de hoofden mijner kinderen niet opvullen wil met onmogelijkheden of kennis van dingen, die hun voorloopig geen belang kunnen inboezemen? Als ik hun denkvermogen niet stomp maken, maar ontwikkelen, hun godsdienstig-zedelijk gevoel niet kwetsen, maar eerbiedigen, en dan toch mij bedienen wil van den inhoud des bijbels, om hun verstand en hart te vormen?’
Zend dan mevr. de Witt gerust terug, en behoud de Verhalen van Grosjean. Deze zijn medegedeeld naar ‘de tegenwoordige

{==327==} {>>pagina-aanduiding<<}
opvatting’ van de oud- en nieuwtestamentische geschiedenis, d.w.z. de schrijver heeft een zorgvuldig gebruik gemaakt van de voornaamste resultaten, die de nieuwere wetenschap (der modernen) aan het licht heeft gebragt. De auteur is geen vreemdeling in de kritiek der bijbelboeken, noch wat hunnen oorsprong, noch wat hunnen inhoud betreft. Hij is er blijkbaar voor zichzelven goed in thuis, en weet dan ook met groote gemakkelijkheid te kiezen tusschen hetgeen hij voor kinderen zeggen en zwijgen moet. Gij hebt hier een schoone vrucht der gedachte, ‘dat wij onze krachten en vermogens tot nut van anderen moeten gebruiken’, geleverd door een man, wiens hart warm klopt voor de godsdienst, en wiens belangstelling in het godsdienstonderwijs, ook in de moderne maatschappij, groot is. ‘Het verkrijgen van een godsdienstig gemoed om een godsdienstig leven te leiden’, acht hij met reden ‘het voornaamste van alles, waarnaar jonge lieden moeten streven.’ Voor zoover daartoe verstandelijke ontwikkeling noodig is, stelt hij zich voor, in dit werkje de behulpzame hand te bieden. Verhalen uit den bijbel heeft hij gegeven, niet ‘om dat boek te vervangen’, maar, zegt hij aan de jeugdige lezers, ‘om u tot het recht gebruik des bijbels op te leiden.’ Aldus zijn werk omschrijvende, heeft hij daarvan niets te veel gezegd; want het is inderdaad uitstekend geschikt om jonge lieden tot een goed gebruik van den bijbel op te leiden. Hij leert hen lezen met oordeel, nadenken over het verhaalde, waar en onwaar van elkander onderscheiden. Het leelijke noemt hij leelijk; het schoone schoon; de zonde verachtelijk, al heeft zij een paspoort ontvangen van dezen of genen bijbelschrijver; de deugd beminnelijk, al wordt zij in de ‘heilige schrift’ op den achtergrond geschoven. Zonder omwegen zegt hij: ‘dat Jakob zijn vader misleidde was zeer slecht en doet ons zien, waartoe een
onoprecht mensch wel in staat is.’ De verzoenende houding van Ezau, bij Jakob's terugkeer van Laban, meestal onopgemerkt gelaten, omdat Ezau geen stamvader is van het ‘volk Gods’, ‘verdient hier zeer geprezen te worden’, zegt Grosjean. De vermelding van Jozef's droomen over korenschoven, zon, maan en sterren, doet hem de opmerking maken: ‘Als Jozef nederig van gemoed was geweest, dan had hij zeker deze droomen niet verhaald, wijl er zoo gemakkelijk uit kon worden afgeleid, dat hij zich inbeeldde in het huisgezin de voornaamste te zullen worden.’ Hij ontkent het regt der Israëlieten op de verovering van Kanaän, ‘wanneer wij de thans

{==328==} {>>pagina-aanduiding<<}
bestaande gevoelens van rechtvaardigheid raadplegen’, maar wat hij zegt ter verklaring van het gedrag der zonen Abrahams, hij beroept zich niet op een onzedelijk, zoogenaamd ‘goddelijk regt.’ ‘Uit de vreeselijke slachtingen van menschen’ onder de Kanaänieten, door Israël volbragt, leeren wij, met Grosjean, ‘de wreedaardige gewoonten van dien tijd kennen’; terwijl men volgens mevr. de Witt, na de inneming van Jericho en het in veiligheid stellen van Rachab en de haren, dood bedaard ‘begon naar gods bevel alle overige mannen te dooden en al hunne bezittingen te vernietigen.’
Bij Grosjean is er leven en beweging in de bijbelsche verhalen. Men leert vromen en slechten kennen als kinderen van hunnen tijd, van gelijke beweging als wij. De mantel der vrome liefde voor volk en vaderland, door Israël's godsdienstige schrijvers over de verhalen van volkszonden en misdaden der grooten geworpen, belet onzen auteur niet, de figuren uit den ouden tijd, zoo mogelijk in het heldere licht der geschiedenis te plaatsen. Dat hem dit niet altijd gelukt, dat wij meermalen een vraagteeken zetten aan den rand der bladzijden, is niet aan hem te wijten, maar aan den stand der kritiek, die wel veel licht heeft ontstoken, maar nog lang niet alle nevelen heeft verdreven. Wij mogen ook niet vergeten, dat wij hier een eerste proeve voor ons hebben. Mij althans is geen oudere poging bekend, om de voornaamste verhalen des bijbels, naar moderne opvatting mede te deelen voor jonge lieden, en dan tevens van dit werk een godsdienstig leesboekje te maken. Want ook dit heeft de schrijver niet uit 't oog verloren, dat verstandsontwikkeling hier het middel moest zijn tot vorming van het hart. Zeer juist heeft hij begrepen, dat ‘jeugdige lezers’ niet van ‘lange vermaningen’ houden. Hij beloofde daarom ‘de lessen welke uit het verhaalde zijn af te leiden, zoo kort mogelijk te maken.’ En hij heeft woord gehouden. Van treffende wenken en uitnemende opmerkingen voor het godsdienstig-zedelijk leven der kinderen, zijn de beide stukjes vol. Maar nergens komen zij in den onbehagelijken vorm van een ‘vervelende preek’, waarvan het gezigt alleen reeds genoeg is om het levenslustige kind met een gevoel van afkeer te vervullen.
Wie de Verhalen van Grosjean niet gelezen heeft, en hoort dat zij in modernen geest zijn geschreven, zal misschien vreezen, dat de hoofden der kinderen te wijs zullen worden gemaakt, en

{==329==} {>>pagina-aanduiding<<}
te veel opgevuld met kritiek. Ik mag de stellige verzekering geven, dat die vrees te voorbarig is. Grosjean hondt geen ‘cursus van ongeloof’, zooals de heer Groen van Prinsterer zou zeggen; hij geeft geene wijsgeerige beschouwingen over de mogelijkheid van wonderen en de eischen der zuivere historiebeschrijving. Hij slaat den juisten toon der onderwijzing aan, die zonder hare stellingen aan den leerling op te dringen, toch nooit vergeet dat zij tot een leerling spreekt, en dus vele dingen eenvoudig poneren mag en moet, waar men voor meer ontwikkelden genoodzaakt zou zijn bewijzen te leveren. Om den godsdienstigen zin, veelal daarin uitgedrukt of daaruit af te leiden, worden wonderen en legenden geprezen. Slechts met wapenen die binnen het bereik van het kind zijn, worden zij bestreden. Gaarne wijst hij op het zinnelijk karakter der wonderen, en doet bij die des N. Ts. vooral uitkomen, hoe zij in strijd zijn met de godsdienst van Jezus en vaak bijgeloof voeden, ‘terwijl Jezus toch zulk een bijgeloof niet zal hebben aangemoedigd.’ Van het wonder b.v. der verandering van water in wijn te Kana, Joh. 2, zegt hij dit: ‘Zes steenen watervaten, die ieder een anker vocht konden bevatten, met wijn te vullen en dat in een kring waar men reeds wel gedronken had, strijdt met de zedelijke grootheid van Jezus. Alles wat naar overdaad en onmatigheid zweemde, zal hij wel hebben afgekeurd. - Het verhaal is eene zinrijke voorstelling, waarin de gedachte opgesloten ligt, dat het werk van Jezus dat der profeten des O.V. in voortreffelijkheid verre overtreft.’ - Het berigt van Hand. 13: 11, dat Paulus den lastigen toovenaar met blindheid sloeg, wordt in dezen vorm weêrsproken. ‘Deze handelwijze zoude met den geest van Jezus geheel in strijd zijn geweest. Zij zou geene ingenomenheid maar veeleer vrees verwekt hebben voor eene godsdienst, die door hare verkondigers zich zoo op hare tegenstanders
wreekte.’ - Omtrent de wonderen door Paulus op Malta of Milete verrigt, volgens Hand. 28, merkt onze schrijver op: ‘Wij zouden toonen het goede in anderen niet te willen erkennen, wanneer wij de menschenliefde van Malta's bewoners volstrekt aan iets bovennatuurlijks wilden toeschrijven.’
De slotsom is derhalve deze: wilt gij uwe kinderen bekend maken met de nieuwere bijbelbeschouwing, en al vroeg beginnen om het jeugdige denken te oefenen en te leiden op den weg, dien het toch eenmaal zal moeten inslaan, volg dan den verhaal-
{==330==} {>>pagina-aanduiding<<}
trant van Grosjean, geef zijne boekjes in de handen der jonge lieden, voor welke zij werden geschreven. Laat u niet terughouden door de verklaarbare vrees, dat zoo door eigen toedoen de twijfel in het jeugdig hoofd en hart wordt gebragt. Het is beter dat gij zelf daartoe medewerkt, dan dat dit buiten u om geschiedt. En geschieden zal het, 't zij vroeg of laat. Geef aan uwe kinderen niet anders dan werkjes in den smaak van mevr. de Witt, en zij zullen leeren leven en denken in de sferen van het oude supranaturalisme, in een wereld van wonderen en legenden ..... totdat hun eenmaal, hoe dan ook, de schillen van de oogen vallen. Dan zullen zij met den bijbel gaan spotten en wel verre van hem te gebruiken als een middel tot vorming van het godsdienstig leven, hem alleen bezigen als een wapen ter bestrijding van al wat godsdienstig heet, en als een onuitputtelijk arsenaal tot voeding van twijfelzucht en onverschilligheid. Het droevig voorbeeld van zoovelen uit onze dagen, die zich beroemen los geworden te zijn van het geloof hunner jeugd, strekke u tot een waarschuwend voorbeeld; tevens ten waarborg voor de waarheid dezer profetie. Neem aan de hand van Grosjean, zoo vroeg mogelijk den bovennatuurlijken eerbied voor den bijbel, dien het uit kracht der overlevering bezit, weg van uw kind; leer het, met zijne aanwijzing, den bijbel verstaan, en begrijpen als een gewrocht van den tijd, waarin de verschillende boeken werden geschreven; dan zal de oude bundel steeds het boek der boeken blijven in de schatting van uw kroost. De godsdienstige geest, die uit zoo menige bladzijde van den Bijbel spreekt, zal de menschheid ook in volgende geslachten blijven verkwikken; doch niet, tenzij zij geleerd hebbe vorm en inhoud te 
scheiden, de godsdienstige kern te ontdoen van het ruwe, onbeschaafde, godsdienstlooze, onzedelijke, bijgeloovige kleed, waarin niet zelden de schoonste gedachten door de oudheid werden gehuld. Grosjean heeft bewezen hoe men den bijbel gebruiken moet als middel tot vorming van het jeugdig godsdienstig leven van onzen tijd.
Abbenbroek, Maart 68.
W.C. van Manen.
GÖTHE'S GODSDIENST. Redevoering, ter opening der akademische lessen uitgesproken door Mr. C.W. Opzoomer. Amsterdam, J.H. Gebhard en Comp., 1868. 40 blz. Prijs ƒ 0,60.
Voor het meerendeel van Utrecht's muzenzonen is het telken jare een blijde tijding, als na de zomervacantie de meeste lessen

{==331==} {>>pagina-aanduiding<<}
reeds hervat zijn, en menige vruchtelooze wandeling naar het aanplakbord van het zoogenaamde akademiegebouw gemaakt is, wanneer zij daar ten slotte ook het uur zien vastgesteld, waarop prof. Opzoomer zijne colleges denkt te openen. Men heeft niet te vragen, of er ook bijstond waar dit zal geschieden, want ieder kent des hoogleeraars gewoonte, om den nieuwen cursus aan te vangen in het groote auditorium. De ruime zaal is in den regel goed bezet. Al heeft men volstrekt geen plan, dit jaar des hoogleeraars lessen te volgen, of er den schijn van aan te nemen door te teekenen op de college-lijsten, en nu en dan op een der drie laatste dagen van de week, tegen één of twee uur, een wandeling te doen naar het einde der Lange Nieuwstraat; toch mist men noode de openingsrede. Alle faculteiten zijn ruim vertegenwoordigd. Op weinige uitzonderingen na, schaamt zich de student, die tegen het spoedig algemeen bekend geworden uur, niet ‘naar Opzoomer’ ging, tenzij een gewigtige reden zijne tegenwoordigheid elders noodzakelijk maakte. Men weet vooruit zeker, van den wijsgeer iets te zullen ontvangen, dat voor allen belangrijk is. En wie, die ooit den redenaar hoorde, kon zich moedwillig het genot ontzeggen, om zich wederom door zijne welsprekende taal en zijne eenvoudige, meesterlijke voordragt in verrukking te laten brengen?
Wat zal het heden zijn? Zoo werd er ongetwijfeld ook in het jongste najaar gevraagd, toen de auditores in de gehoorzaal vereenigd, de binnenkomst verwachtten van den hoogleeraar. Weldra werd hunne belangstellende nieuwsgierigheid bevredigd. De liefelijke herinnering van een onvergetelijk reisuur, in den afgeloopen zomer door prof. Opzoomer in Göthe's ouderlijke woning doorgebragt, doet den hoogleeraar een lauwerkrans vlechten voor den genialen dichter, den reuzengeest bij wien men geen ‘verpoozing van ernstiger studiën’ kome zoeken; maar ‘een rust, waarbij de geheele ziel wakker blijft en tot haar hoogste werkzaamheid wordt gespannen.’ Men vergenoege zich niet, met den dichter in hem te bewonderen, want Göthe is denker, denker in den volsten zin van het woord. Gesloten bleef voor hem geen enkel gebied, waarop de menschelijke geest geleerd heeft zich te bewegen. ‘Wat ooit het arme menschenhart heeft gevoeld, lief of leed, hoop of vrees, smart of berusting, hij de man die geen hart had! heeft het meê doorleefd. Wat ooit in het rijke menschenbrein oprees, wat vragen het stelde, in wat antwoorden het vrede vond, alles had in dien veelzijdigen geest zijn plaats, die om tot het

{==332==} {>>pagina-aanduiding<<}
oneindige te komen het eindige in alle rigtingen wilde doorkruisen.’
Wat dacht Göthe van de wereld, van God, van Christus? Die vraag wenschte Opzoomer voor zijne hoorders te beantwoorden. Maar hij noemde haar niet, voordat hij aan het einde zijner rede was gekomen. Een treffenden indruk van 's mans persoonlijkheid had hij hun in den aanvang gegeven. Op dien grondslag werd voortgebouwd. Met afwijzing der kleingeestige beoordeelaars van geniën, die uit enkele zijner gezegden zich van Göthe een levensbeeld scheppen, dat vol tegenstrijdigheden is, tracht de hoogleeraar Göthe's wereldbeschouwing in breede trekken te schetsen. Zoo leert men hem kennen en waarderen, den grooten man, wiens veelzijdige gaven en veelvuldige geestesopenbaringen zoo dikwerf niet werden begrepen in haren onderlingen zamenhang en ware eenheid, waarvan de miskenning 's mans geringschatting ten gevolge had van hen, die niet waardig waren in zijne schaduw te staan. Zal men zich van Göthe's wereldbeschouwing een juiste voorstelling vormen, dan sla men hem niet gade in een enkelen, maar in elken strijd; men luistere niet naar een enkel, maar naar alle zijne woorden. Men leze zijne verklaringen tegen dorre zelfbespiegelingen en zijne treffende uitspraken, die van het diepste nadenken over het eigen denken getuigen. Men zie hem in den strijd tusschen vooruitgang en behoud, nu regts dan links den overmoed beteugelen, als een billijk beoordeelaar van elke rigting, die het goede bij alle partijen weet op te merken. Langs dien weg hem bespiedende in zijn innerlijk leven, rijst zijn beeld voor ons op, als dat van den echt godsdienstigen optimist, die nergens het ware, schoone en goddelijke kon miskennen.
De schets zijner levensbeschouwing is naauwelijks genoten, of men gevoelt met den hoogleeraar, hoe ongerijmd de beschuldiging is, dat Göthe zonder godsdienst zou hebben geleefd. Men volge nu verder den redenaar in zijne weêrlegging der voornaamste bezwaren, die men tegen de erkenning van Göthe's liefde voor godsdienst en christendom heeft ingebragt, en men zal hunne nietigheid leeren inzien. Men zal begrijpen hoe zijne bestrijding van godsdienstig klinkende uitdrukkingen, de godsdienst zelve onaangetast liet; hoe menige harde uitspraak, die hem als vijand van christendom en kerk dreigt ten toon te stellen, haren oorsprong heeft in de ellendige vormen, waaronder hij met beide kennis maakte, en die hij verdedigd zag door hen, die ze naar

{==333==} {>>pagina-aanduiding<<}
zijn oordeel behoorden prijs te geven voor beter. Ook Göthe was een kind van zijn tijd, en deelde soms in de dwalingen, die toen als waarheid heerschten. Doch dit ontneemt niets aan zijne telkens bij vernieuwing geopenbaarde liefde voor de godsdienst, en haren ook in zijn oog uitnemendsten vorm, het christendom.
Zonder te vreezen voor ‘de dienst van het genie’, waarvan zij minachtend hebben gesproken, die ‘zelf tot de dienst van het middelmatige vervallen’, geve men derhalve veilig zich over aan een ‘ernstige studie’ van Göthe's werken, om zich ‘te baden in die stroomen van eeuwige schoonheid, die tegelijk stroomen zijn van diepe levenswijsheid.’
Voor de waardering van Göthe's grooten geest heeft prof. Opzoomer een pleitrede gehouden, die goed doet bij de miskenning, waaraan men geniën als deze duitsche denker, al te vaak ziet blootgesteld. Wij zijn des hoogleeraars leerlingen, ‘die de uitgaaf van het gesproken woord verlangden’ en aan wie zij vervolgens werd toegewijd, dankbaar voor hun aandeel in 't bezorgen van het genot dat de lektuur der redevoering verschafte en nog aan anderen schenken kan. Bekend is de strijd, reeds sedert lang over Göthe's godsdienst gevoerd, en naar het zich laat aanzien nog dikwerf te vernieuwen. Niet allen toch, aan wie men gewoonlijk in dergelijke dingen het regt van medespreken gaarne toekent, zullen het met Opzoomer's beschouwingen eens zijn. De hoogleeraar zelf verwijst naar het afwijkend oordeel zijner ambtgenooten, van Oosterzee en Brill, uitgesproken door den eerste in zijn geschrift: ‘De betrekking van Göthe tot het christendom’, door den laatstgenoemde in zijne verklaring van het tweede deel van Göthe's Faust, blz. 145 vlg. Wie met de gedachten dezer professoren over Göthe's houding tegenover godsdienst en christendom heeft kennis gemaakt, hij verzuime niet te lezen wat Opzoomer over hetzelfde onderwerp heeft geschreven, opdat zijn oordeel langs den weg van het onpartijdig onderzoek tot zelfstandigheid kome.
Abbenbroek, April 68.
W.C. van Manen.
GOTTHOLD EPHRAIM LESSING EN DE WOLFENBUTTELSCHE FRAGMENTEN. Academisch proefschrift ter verkrijging van den graad van Doctor in de godgeleerdheid, door S. Baart de la Faille. Leiden, 1867. Prijs ƒ 1,50.
Het is een schoon en rijk onderwerp dat de schrijver zich gekozen heeft voor zijne dissertatie: Lessing en de Wolfenbut-
{==334==} {>>pagina-aanduiding<<}
telsche fragmenten. Wij kunnen hem met de keuze dier stof, zoowel als met de behandeling gelukwenschen, ofschoon eenige meerdere zelfstandigheid wel wenschelijk zoude geweest zijn.
In de eerste bladzijden geeft de schrijver den inhoud der Fragmenten als 1) Over het dulden der Deïsten. 2) Over het verdacht maken der rede op den kansel. 3) Onmogelijkheid eener openbaring, die alle menschen op eene redelijke wijze gelooven kunnen. 4) Doortocht der Israëlieten door de Roode Zee. 5) Dat de boeken van het Oude Testament niet zijn geschreven om een godsdienst te openbaren. 6) Over de opstandingsgeschiedenis. 7) Over het doel van Jezus en zijne jongeren.
Daarop volgt de uiteenzetting dezer drie punten: Welk was het doel van den schrijver met zijn geschrift, en waarom hield hij het geheim? - Het geschrift in zamenhang beschouwd met de verschijnselen des tijds. - Onderzoek naar den schrijver der Fragmenten.
Lessings betrekking op de Fragmenten wordt geschetst in deze drie stukken: Lessings doel met de uitgaaf der Fragmenten. Lessings verhouding tot den Fragmentist. Lessings strijd naar aanleiding van de uitgaaf der Fragmenten.
Ziedaar de inhoud dezer dissertatie.
Het zal wel zelden gebeuren dat een Academisch Proefschrift de wetenschap een stap verder brengt (ofschoon er de voorbeelden van zijn), maar die eisch mag ook niet gedaan worden aan een boekje, dat door een schrijver niet voor een ander, maar alleen voor zich zelven, om den graad van doctor te verkrijgen, geschreven wordt. Dat de schrijver de wetenschap een stap verder heeft gebracht zou ik dan ook niet durven zeggen, maar het is reeds op zich zelven een verdienstelijk werk, een historisch feit en een belangrijk persoon in het ware licht te stellen, en ik geloof dat dit hier is geschied, al is het boek ook meer compilatie dan eigen werk.
Er komt in de briefwisseling van Bilderdijk met de hoogleeraren Tijdeman eene soort van karakterschets van Lessing voor (I. 69 70) waar Bilderdijk, die toonde Lessing te kennen, van hem zegt: ‘Hij haalde die oude schriften van Berengarius voor den dag, met geen oogmerk, dan om der regtzinnigheid dienst te doen. Dit is zigtbaar, ook betuigt hij 't in zijn brieven. Maar men begreep hem kwalijk; en 't kon niet anders. Van hem, in de meening die men van hem had, die de Neologen zich gelegen lieten zijn van hem te geven, en die hij gevoed had tacedo, Tidendo enz. kon men geen ophaling van theologische geschillen verwachten, zonder daarin

{==335==} {>>pagina-aanduiding<<}
't oogmerk te onderstellen om de rechtzinnigen afbreuk te doen. Zijn trotsch, eigendunkend karakter, was toen geraakt, en toen affecteerde hij een totale onverschilligheid voor de godsdienst, die hem-zelven smartte. De fragmenten beschouwde hij als een dienst het Christendom gedaan, om de wederlegging, die zij moesten vinden, om de wederlegging, die hij zelf er van dacht te geven, en waaraan ik meen, dat hij gewerkt heeft. - Ik kan mij bedriegen, maar vind in Lessing altijd het tegendeel van hetgeen men hem meent, en had, zoo ik in Duitschland gebleven ware, dit zeker door blijken gestaafd. Vast in de schoenen stond hij zeker niet, dat is zeker; maar zijn hart en verstand helden zeer sterk aan onze zijde, zelfs zigtbaar, wanneer hij het tegendeel voordeed.’ Of Bilderdijk met die meening waarlijk zich zelven bedroog, of wel dat hij een paradox verdedigt, is mij niet klaar; maar zeker was Lessing een wonderlijk verdediger van datgene wat bij Bilderdijk rechtzinnigheid was!
Ook Nicolaï beweerde, zooals Baart de la Faille herinnert, dat Lessings bedoeling geweest zou zijn, der orthodoxe partij een dienst te bewijzen met de uitgaaf der Fragmenten; maar terecht komt dit den schrijver zeer onwaarschijnlijk voor. ‘Lessing moge’, - zoo voegt hij er naar waarheid bij - ‘Lessing moge niet terstond bij den aanvang de geheele strekking van zijne onderneming in al hare bijzonderheden hebben doorzien, hij was te scherpzinnig om zich zoo geheel te vergissen, als werkelijk het geval zou geweest zijn, wanneer Nicolaïs (en Bilderdijks) bewering waar was.’ Neen, waarlijk! Aan het christendom, aan den waarachtig christelijken godsdienst, heeft Lessing een zeer grooten dienst bewezen, veel grooter dan Goeze en de zijnen met al hun ‘courantengeschrijf;’ maar aan de rechtzinnigheid heeft hij den doodsteek gegeven, al wilde hij het misschien niet weten, of, al heeft hij zelf het misschien toen nog niet begrepen.
't Is jammer, dat de schrijver niet de axiomata van Lessing heeft medegedeeld in zijne verhandeling over dezen ‘Vader der moderne theologie’, ‘die tien los daarheen geworpen zinnen, gevoegd bij de Fragmenten.’
Toch, bij hetgeen ons de schrijver onthouden heeft, heeft hij ons veel gegeven: ook een blik in zijne opvatting van Christus en christendom, welke ik hoop dat hij spoedig zal mogen verbreiden in eene gemeente die hem begrijpt, en die hij door zijn woord en zijn werk vervult met den levendmakenden Geest.

Rosendaal.
Tydeman,

{==336==} {>>pagina-aanduiding<<}

DE REGLEMENTEN VOOR DE NEDERLANDSCHE HERVORMDE KERK, benevens de daartoe behoorende Koninklijke en Synodale besluiten, met aanteekeningen en een uitvoerig register door G. Bruna, predikant te Hasselt. Vierde, vermeerderde en verbeterde druk. Te Zwolle, bij van Hoogstraten en Gorter, 1867. Prijs ƒ 1.50.
Men wijte het niet aan onze mindere belangstelling in voornoemde uitgave, dat wij zoo lang na hare verschijning er de aandacht op vestigen, terwijl soortgelijk boeksken van den heer H.M.C. van Oosterzee reeds door ons aangekondigd werd, toen het ter naauwernood 't licht had gezien (Vaderl. Letteroefeningen 1867, No. 5, bl. 289). Immers: slechts zéér onlangs werd het bij ons tijdschrift ingezonden; en wanneer wij ons nu haasten, om het te bespreken, dan doen wij dit met 't oog op de klassikale en andere kerkelijke vergaderingen, welke staan gehouden te worden. Bij de gestadige herziening, waaraan onze kerkelijke wetgeving onderworpen is, mag men het van belang rekenen, in 't bezit te zijn van een handboekje, dat ons de jongste redactie onzer kerk-orde in handen geeft, vermits het kwalijk van ieder te verwachten is, dat hij van elke uitbreiding, vernieuwing en verandering aanteekening heeft gehouden. Soortgelijke wijzigingen in onzen kerkelijken codex nu zijn inderdaad legio geweest, vooral ten gevolge van het nieuw synodaal reglement op de benoeming van ouderlingen en diakenen en de beroeping van predikanten. De behoefte aan een goed en compleet stel van reglementen was dus wederom groot geworden, - zóó groot, dat de uitgevers van Bruna's boekjen voorloopig de éérste afdeeling hebben in 't licht gezonden, met de belofte, dat zij ons later verbeterbladen zullen verstrekken, de veranderingen bevattende, welke zullen gemaakt zijn ten dage, waarop de tweede afdeeling hun pers verlaat. Wij leven dus in 't vooruitzigt, dat wij eindelijk eens in 't bezit zullen geraken van een volledig geheel. Hoelang of liever: hoe kort dit duren zal, moge de tijd uitmaken.
Op dit oogenblik kan men met deze 1e Afdeeling in de hand in den dringenden nood voorzien. Voor leden der vergaderingen van kerkelijk bestuur bij de hervormden in Nederland, die eene naauwkeurige kennis dienen te bezitten van ons tegenwoordig kerkregt, is het inderdaad onmisbaar. Bovendien is de inrigting zóó systematisch, dat men zich zeer spoedig in dit handboekje te huis gevoelt. De bekwame verzamelaar heeft de Reglementen in vijf hoofdstukken of rubrieken gesplitst, waardoor men zonder

{==337==} {>>pagina-aanduiding<<}
eenige moeite terstond een overzigt van 't geheel verkrijgt. Ook de rangschikking der onderscheidene onderdeelen is zoo geleidelijk, dat men bij eenig nadenken niet mistasten kan. Doch wat veelziens het gemakkelijk gebruik bevordert, is vooral het uitvoerig register, dat men slechts heeft op te slaan, om terstond te vinden, wat men zoekt.
't Spreekt wel van zelf, dat eene beoordeeling van den inhoud niet te pas komt. De stof was aan den heer Bruna gegeven. Toch heeft hij een moeijelijk werk verrigt en wat meer zegt - goed verrigt. En wanneer ik deze lofspraak aan zijn arbeid toeken, dan geschiedt dit niet slechts, om de logische volgorde, die hij koos, of om het doelmatige register, waaraan hij veel zorg besteedde; - maar dan heb ik vooral 't oog op het aanzienlijk getal aanteekeningen, waarmeê deze uitgave door hem werd verrijkt. Zeker! men moet een man als Bruna zijn, doorkneed in alle takken onzer kerkelijke wetgeving, om zoo iets te ondernemen en zooveel te geven. Onze codex behoeft - hiervoor heeft hij gezorgd - voor niemand meer te blijven, wat deze gewis zonder zulk een draad van Ariadne voor velen is: een doolhof met vele bijpaden en duistere zijwegen.
Op al deze gronden bevelen wij deze uitgave met alle vrijmoedigheid aan, - danken den heer Bruna voor de groote dienst, die hij aan velen in de kerk bewees en hopen, dat hij spoedig in staat gesteld worde, om ons ook de 2e Afdeeling te geven, die de Wetten en Besluiten, welke bij deze Reglemeuten niet konden opgenomen worden, bevatten zal.
v.E.

III. Onderwijs.

DE THEOLOGISCHE FACULTEIT AAN DE NEDERLANDSCHE HOOGESCHOLEN, naar aanleiding van het bij de Tweede Kamer ingediende Ontwerp van Wet op het hooger Onderwijs door de Godgeleerde Faculteit aan 's Rijks Hoogeschool te Leiden. Leiden, Academische Boekhandel van P. Engels. 1868. Prijs ƒ 0,30.
Door de hoogleeraren der Godgeleerde Faculteit aan 's Rijks Hoogeschool te Leiden is een brochure uitgegeven tegen de opheffing van die Faculteit aan de Nederlandsche Hoogescholen, zooals deze in het ontwerp-Heemskerk voorgesteld werd. Hunne grieven en bezwaren worden daarin breedvoerig uiteengezet en gemotiveerd. Zij toonen aan, dat tegen de beoefening der Theologie,

{==338==} {>>pagina-aanduiding<<}
als wetenschap beschouwd, op zich zelf geen bezwaar kàn bestaan, - dat zij, zonder ònwetenschappelijke verminking van het universitaire onderwijs, niet van de Hoogeschool kan verwijderd worden, - en dat de Regeering zelve, door het opnemen van sommige bij uitnemendheid Theologische vakken, voor eene consequente toepassing van haar beginsel terugdeinst.
Zij gaan verder de verschillende gronden na, in de Memorie van Toelichting opgegeven, waarom de Regeering 't behoud der Theologische Faculteit aan onze Academiën onraadzaam acht. Zij bestrijden de dwaling eener Theologische Faculteit ‘boven geloofsverdeeldheid verheven’, alsof de wetenschap iets met eenig kerkgeloof heeft te maken en daarvan veeleer niet geheel onafhankelijk is. Zij vragen: of de vrees der Regeering, dat zulk eene Theologische Faculteit een kampplaats zal worden van strijdige, ja, elkander vernietigende rigtingen, wel ernstig kan gemeend zijn, vermits dit de beoefening van elke andere wetenschap, evenzeer als die der Godgeleerdheid, onraadzaam zou maken. Zij merken op, dat de Regeering 't bewijs is schuldig gebleven voor hare meening ‘dat de Theologische Faculteit een onbeduidend, kwijnend leven zou hebben’, - en dat dit bewijs ook kwalijk te leveren is. Zij doen de ongerijmdheid uitkomen van het beweren, dat een onafhankelijke Theologische Faculteit aan onze Hoogescholen ‘een gevaarlijke kweekplaats kon worden van scepticisme en materialisme.’ Ook de moeijelijkheid, om een maatstaf te vinden, waarnaar men de keuze bij 't vervullen der Theologische leerstoelen te regelen hebbe, stellen zij als een schromelijk drogbeeld en nietig bezwaar ten toon.
Nadat alzoo de motieven ter opheffing der Theologische Faculteit, in de Memorie van Toelichting voorkomende, gewogen en te ligt bevonden zijn, gaan zij over tot het betoog: dat door de uitsluiting der Godgeleerde wetenschappen aan velen onzer medeburgers, ja! aan allen een onregt, althans eene groote onbillijkheid gepleegd wordt. Inderdaad! Dit betoog is klemmend. Niet minder overtuigend ook dat gedeelte der brochure, waarin uiteengezet wordt, hoe het belang van den staat zelf meêbrengt, dat deze voorslag der Regeering door de wetgevende magt niet bekrachtigd worde. Maar bovenal verdient het de aandacht, waar zij wijzen op den twijfel, die art. 168, al. 1 der grondwet oplevert ten aanzien der verpligting van den Staat, om nieuw op te rigten Theologische kweekscholen te subsidieeren

{==339==} {>>pagina-aanduiding<<}
en op het groote onregt, dat daardoor aan de voorstanders van 't vrije onderzoek zou geschieden.
Eindelijk staan zij stil bij 't wenschelijke, ja! 't noodzakelijke, dat de Godgeleerde wetenschap ook in den vorm eener afzonderlijke Faculteit aan de Hoogeschool vertegenwoordigd worde. En gaan zij verder de verhouding na, waarin de kerkgenootschappen zich tot zulk een zuiver wetenschappelijk ligchaam te plaatsen hebben, - zij doen uitkomen, dat deze volkomen vrij en door niets belemmerd is. Zij bewijzen zelfs uit de jaarboeken der Hervormde kerk, dat deze alles behalve ingenomen zou zijn met de afschaffing der Theologische Faculteit aan onze Akademiën, - al ontkennen zij het niet, dat dezelfde lichtschuwe partij, die 't lager onderwijs gaarne in hare magt wenscht te hebben, juichen zou, als zij zich op deze wijze van 't hooger onderwijs meester kon maken.
Ten slotte vat zij al het gezegde in deze slotperiode zamen: ‘Wij verlangen, op grond van al het aangevoerde, de instelling van eene onafhankelijke, wetenschappelijke Theologische Faculteit, en daarin zoovele leerstoelen, als voor de behandeling der godsdienstwetenschap in den tegenwoordigen tijd zullen blijken noodig te zijn.
Naar onze overtuiging wordt met de wegneming van het Theologisch onderwijs aan onze Hoogescholen

1o.de universitaire wetenschap onwetenschappelijk verminkt;

2o.het regt van den Nederlandschen Staatsburger op een vrij onderwijs in deze takken van wetenschap verkort; en

3o.de Staat beroofd van een voornaam middel tot ontwikkeling.


Met korte woorden: de wegneming van het theologisch onderwijs aan onze Hoogescholen zou zijn Onwetenschappelijk, Onbillijk, Onstaatkundig.’
Ziedaar in duidelijke en verstaanbare taal uitgedrukt, hoe de Theologische Faculteit van Leiden over de afschaffings-maatregel denkt! Het verheugt ons, dat zij gesproken heeft, - zoo waardig en zoo afdoende gesproken heeft. Wij weten immers, dat er velen in den lande zijn, die, afgaande op fraai-klinkende argumenten en groote woorden, de opheffing der Theologische Faculteit toejuichen en misschien daarom reeds de voorgedragen regeling willen ondersteunen. Wij weten ook, dat de voorstanders eener versleten kerktheologie het, na 't zoogenaamd algemeen geworden stemregt, als een tweeden triomf zullen aanmerken, indien zij, ten koste der Theologische Faculteit aan onze akademiën, de godgeleerde kweekscholen in 't leven hebben geroepen,

{==340==} {>>pagina-aanduiding<<}
Wij weten, dat het ontijdig-geboren geesteskind van Dr. Doedes - ‘'t ontwerp van Reglement op de godgeleerde kweekscholen voor de Nederlandsche Hervormde kerk in de grondtrekken geschetst’ - slechts dienen kan, om wanbegrippen in de hand te werken en vooroordeelen te stijven. Maar juist daarom verblijden wij ons te meer, dat mannen als de Theologische Professoren te Leiden hunne stem met nadruk verheffen en met kracht van taal 't regt der Godgeleerde wetenschap in bescherming nemen. 't Is maar te hopen, dat de liefhebbers van afschaffen met onpartijdigheid en geheel onbevoordeeld het kristal-helder betoog lezen. De indruk kan niet twijfelachtig zijn, al mogt deze of gene ook wanen, dat hij met eene oratio pro domo te doen heeft. Neen! men miskent de kracht der argumenten, de logica der redenering, den gloed der overtuiging, waarmeê de Theologische Faculteit van Leiden niet pro aris et focis, maar voor den eisch der wetenschap, 't regt van onze staatsburgers, de vrijheid der kerk, 't heil van 't algemeen en de eer van ons dierbaar vaderland opkomt, - indien men in deze brochure een poging tot zelfbehoud meent te moeten zien. Wij hadden wel lust, om dit protest te vergelijken met 't product van Prof. Doedes. Tot de scherpste antithesen zou zulk een comperatieve beschouwing ons aanleiding genoeg geven; doch wij vertrouwen, dat dit geheel overbodig is. Zelfs voor den oppervlakkigsten lezer komt het onderscheid tusschen deze beide stukken duidelijk uit. En bovendien: weldra zal de zaak in kwestie meer opzettelijk door de ‘Vaderlandsche Letteroefeningen’ worden besproken en bij die gelegenheid zal Dr. Doedes met zijn ongelukkig concept niet worden vergeten. Wij besluiten dus met de Theologische Faculteit te Leiden onzen warmen dank te brengen voor de afdoende wijze, waarop zij de goede zaak heeft bepleit, - de brochure, waarvan wij slechts hoofdzaken konden aanstippen,
dringend ter lezing en behartiging aan te bevelen en de hoop uit te spreken, dat, indien deze voordragt eenmaal tot wet mogt worden verheven, de instandhouding der Theologische Faculteit, in strijd met dit ontwerp, op nieuw bestendigd en gehandhaafd zal worden.
v.E.





{==341==} {>>pagina-aanduiding<<}

Buitenlandsche letterkunde.

Losse schetsen.


Harriët Beecher Stowe 1).


Amerika, du hast es besser 
Als unser Continent, der alte; 
Hast keine verfallene Schlösser 
Und keine Basalte. 
Dich stört nicht im Innern 
Zu lebendiger Zeit 
Unnützes Erinnern 
Und vergeblicher Streit. 
 
Goethe. 

Onwillekeurig kwamen de aangehaalde regels van den dichter uit Weimar mij in den zin. Bij 't lezen van Mevrouw Beecher Stowe? - Gedeeltelijk! Maar vooral onder den schier gelijktijdig gewekten of liever verlevendigden indruk van den hoogstbelangrijken inhoud der lijvige boekwerken: ‘New America’ en ‘Spiritual Wives’, waarin de Engelsche schrijver Hepworth Dixon zulk een verrassend licht heeft doen opgaan over vele toestanden der nieuwe wereld; - een arbeid niet ten onrechte in binnen- en buitenlandsche Tijdschriften als bij uitnemendheid merkwaardig gesignaleerd
Inderdaad - in dat ‘jonge’ America, dat van geen feodale tradities, geen in puin gevallen riddersloten weet [‘ruïnes’ heeft anders de jongst geëindigde krijg in bedroevende menigte achtergelaten]; dat door geen Romantiek ooit werd in slaap gezongen; maar waar toch, in spijt van het democratisch beginsel, King Dollar

{==342==} {>>pagina-aanduiding<<}
onverbiddelijk den schepter zwaait en waar de go ahead-leuze tot razend wordens toe sommige vrouwelijke hoofden en zinnen verwart - ook daar brengt: ‘der Mensch in seinem Wahn’ al heel wat verdeeldheid en strijd te weeg.
Onder de questions brûlantes, in de laatste jaren aan de orde, bekleedt vooral het vraagstuk betreffende de ‘roeping der vrouw’ en de stelling, welke zij in de nieuwere maatschappij verdient in te nemen, eene voorname plaats. De groote, bijkans onbegrensde vrijheid, welke haar hooggeschatte kunne aan gene zijde van den Oceaan feitelijk reeds geniet, is, in het oog van vele Amerikaansche dames, nog een vernederende en onteerende slavernij.
De meest bescheidene dier vrouwelijke Apostelen - Elisabeth Stanton, Olympia Brown en Helena Maria Weber - vergenoegen zich nog met den eisch van volkomen ‘gelijkheid’ voor de beide seksen. Eerstgenoemde heeft zich Candidaat gesteld voor de volksvertegenwoordiging; de tweede is geordend predikant; en de laatste van deze heroïsche trits brengt in mansgewaad gedost zelv' de producten harer hoeve ter markt.
Vrij wat onstuimiger daarentegen in haar vorderingen is Elisa Farnham, die van geen gelijkheid wil weten, maar rondweg de ‘meerderheid’ van de vrouw boven den man als het onfeilbaar dogma der toekomst verkondigt. Deze ontzachwekkende, reeds niet meer jeugdige, profetes (ik weet niet of iemand het voorrecht heeft haar als ‘gade’ te begroeten) is van oordeel, dat zoolang de schepter der opperheerschappij nog niet ten volle van de handen des mans in die der vrouw is overgegaan, de rechten harer kunne op de schandelijkste wijze worden verkort. Zij grondt die stelling op de bewering, dat de vrouw feitelijk op een veel hoogeren trap van ontwikkeling staat, dan de man. Beide seksen staan tot elkander ongeveer in dezelfde verhouding (beweert zij) als het mannelijk individu staat tot - den Gorilla-aap. De man moge roemen op zijn meerder ‘verstand’, - waar bleef echter dat verstand, indien het niet door de vrouw werd geleid en gedresseerd; ja, - zelfs in dien afgerichten toestand vat het nog de meest dagelijksche dingen zoo plomp mogelijk aan. Hoog boven dat gelijkvloersche verstand zweeft daarentegen de vrouw met haar intuïtie, haar zienersgave, welke haar dingen doet zien, waar het oog des mans in 't geheel niet bij kan. Bovendien reeds uit het ééne feit, dat het vrouwelijke organisme meer ‘samengesteld’ is dan dat des mans, blijkt zonneklaar dat het een veel hoogeren graad

{==343==} {>>pagina-aanduiding<<}
van volkomenheid bezit.......! In de praktijk leiden soortgelijke theoriën - de laatstgenoemde inzonderheid - wat betreft de begrippen omtrent het huwelijk en 'tgeen daar uit voortvloeit, (men gelieve slechts kennis te nemen van de mededeelingen van den heer Dixon) soms tot de allerzonderlingste gevolgen....
Evenwel men kan - en aan dit euvel maakt onze landaard zich wel eens schuldig - de zaak ook wat te veel van haar dwaze, koddige zijde bezien en met een enkel afkeurend woord er zich van afmaken. De Amerikanen [en geen wonder! want met deze kwestie staat een der gewichtigste maatschappelijke belangen, dat van het ‘Huisgezin’, op het spel] behandelen haar met grooten ernst; een ernst die bovendien voedsel vindt in het onrustbarend feit, dat het cijfer der vrouwelijke bevolking [gedeeltelijk een der naweën ook van den krijg] gestadig dat der mannelijke zeer verre over 't hoofd wast. Bedenkt men daarbij, dat de gelegenheden tot het opdoen van wetenschappelijke kundigheden in de Vereenigde-Staten voor meisjes zoo goed als voor jongens in de ruimste mate openstaan; dat de jonge schoonen er in geen enkel opzicht door die gêne, die publieke dwarskijkerij in haar gangen worden belemmerd, die op elke, ook de onschuldigste, zelfstandige uiting harer Europeesche zusteren met centenaarsgewicht drukt; dat haar énergie daardoor oneindig meer wordt geprikkeld en een speelruimte, een arbeidsveld ter harer beschikking heeft, waarvan zelfs de vrijmoedigsten ten onzent nauwelijks durven droomen - dan zal niemand er zeker iets bevreemdends in vinden, dat ook de schrandere, menschkundige, reformatorische schrijfster, die met haar ‘Negerhut’ en ‘Kleine Vossen’ sinds lang een eervol wereld-burgerrecht en de kroon der populariteit heeft verworven, over een onderwerp dat zoozeer aan de orde is, als dat der (dusgenoemde) ‘Emancipatie der vrouwen’, van haar standpunt eens een woordje heeft willen meêspreken.
Intusschen is ‘The chimney-corner’ (‘Het hoekje van den haard’), met welken naam zij haar jongste pennevrucht heeft gedoopt, - een pendant eenigszins wat uiterlijk en schrijftrant betreft van ‘Little Foxes’ - niet uitsluitend aan de bespreking van deze ééne kwestie gewijd. Er worden bovendien nog eene menigte andere huiselijke en gezellige aangelegenheden, als: toilet, hygieen, conversatie enz. in aangeroerd. Over 't geheel draagt die kout, welke soms op meer, soms op minder onderhoudenden, (doorgaans op wel wat óverbevattelijken) toon wordt gevoerd, een meer onderwijzend

{==344==} {>>pagina-aanduiding<<}
karakter dan de verbeelding zich van luidjes, rondom een gezellig haardvuur gezeten, met voeg kan voorstellen. Crowfield en gade (beide kennissen uit de ‘Kleine Vossen’) voeren ouder gewoonte weêr het praesidium. Hun dochter Jennie blijkt, sinds wij haar 't laatst hebben ontmoet, (enkele flirtations misschien uitgenomen) nog steeds geen beau te hebben kunnen vinden naar haar zin. Behalve een naburig echtpaar, Bob en Marianne, (waarvan de laatste echter achter de schermen blijft) wordt er nog een zwartgallige buurman ten tooneele gevoerd, aan wien blijkbaar geen andere bestemming is opgedragen, dan om over den schaduwkant der menschelijke dingen te zuchten, even als het die van het echtpaar Crowfield schijnt te zijn, al de lichtpuntjes er van op te sommen. Jennie vertegenwoordigt natuurlijk het opkomend vrouwelijk geslacht, de vrijmoedige young girl, - en wordt als zoodanig verdienstelijk bijgestaan door een zwerm van levenslustige en bevallige vriendinnetjes. Overigens treden al deze typen alleen ‘sprekend’ op. - Handeling, of boeiende dialoog (zooals in Laboulaye's onvergetelijk ‘Paris en Amérique’), vindt men in ‘The chimney corner’ niet. Doch - dit is een kwestie van vorm.
't Geen bij het doorloopen van den zakelijken inhoud de aandacht trekt is vooral dit, dat, - ondanks het groot verschil tusschen onze toestanden en die der nieuwe wereld, - toch zoo menig sociaal probleem, zoo menige karaktertrek van het huiselijke en gezellige leven, treffende punten van overeenkomst biedt. Trouwens, zoo als Mevrouw Beecher Stowe dan ook terecht opmerkt, de ‘Woman's Right movement’ is geen gewas, dat uitsluitend op Amerikaanschen bodem t'huis behoort, maar een spruit die overal wortelen heeft geschoten daar, waar de beginselen der nieuwere beschaving zijn doorgedrongen. In de nieuwe wereld is zij alleen maar wat weliger opgeschoten, dan elders, omdat niets aldaar haar wasdom belemmert. Het vraagstuk zelv' omtrent de roeping en den werkkring der vrouw is overal aan de orde - en niet minder zijn het tal van andere problemen, die uit dit ééne, als uit een vruchtbaar moeder-ei, zijn voortgekropen.
Dat de overdrijving, het schromelijk fanatisme, waardoor sommige aanvoersters de ‘Beweging’ in haar vaderland eenigszins ridicuul maken, door de schrijfster wordt afgekeurd, behoeft nauwelijks betoog; maar de beweging zelve, als zoodanig, heeft haar volle sympathie. 't Komt er slechts op aan - voorwaar

{==345==} {>>pagina-aanduiding<<}
geen gemakkelijke taak! - den stroom in zijn juiste bedding te leiden.

Haars inziens houdt men in 't algemeen te weinig in 't oog dat de voornaamste, de hoofdroeping der vrouw toch altijd wel zich tot den ‘huiselijken’ kring zal bepalen - en raken bovendien, bij het luide uitschreeuwen van de ‘rechten’, de ‘plichten’ harer sekse wel eens te veel in het vergeetboekje. Dit neemt intusschen niet weg, dat er sociale belangen zijn, waarin de vrouw wel degelijk meer behoorde te worden gekend, dan tot dusver het geval is. ‘Waarom [zegt Crowfield] zou zij b.v. niet meê ter stembus mogen opgaan?’
- ‘Wel’, merkt Bob lachende aan - ‘omdat haar biljet in den regel slechts een duplicaat zou zijn van dat van man, vader, of van iemand anders wiens raad zij zou hebben ingewonnen.’
- ‘In sommige gevallen, ja! Maar er zijn ook heel vele kwestiën, waarover de vrouw een zelfstandig oordeel heeft, dat merkelijk zou afwijken van dat van haren heer gemaal. Duizenden van vrouwen b.v. zijn er, die onmiddellijk de kroegen zouden sluiten en den handel in sterke dranken verbieden (!?), als zij wat te zeggen hadden. En de maatschappij zou er wel bij varen! - 't Is eigenlijk ongehoord dat een vrouw niet even goed als in het gewone familie-leven ook in de huishouding van den staat een stem heeft. Stel u eens een gezin voor, waar de vrouw niets te zeggen had! De staat is eenvoudig een gezin op wat grootere schaal!’
- ‘Maar denk het je eens in: de dames op die rumoerige verkiezings-plaatsen! 't Is meer dan ik mij voor kan stellen!’
- ‘Die plaatsen zijn alleen daarom zoo onaesthetisch, omdat de dames er niet komen. Alle plaatsen, van welke de vrouwen zijn uitgesloten, geven aanleiding tot ruwheid. Van het oogenblik af, dat zij er den voet zetten, zweven hoffelijkheid, zindelijkheid, matigheid en orde met haar ter deure in. Geloof mij, 't zal vrij wat beter en fatsoenlijker aan de stembus toegaan, als ieder kiezer ‘met zijn vrouw of zijn zuster aan den arm’ er heen wandelt 1).

{==346==} {>>pagina-aanduiding<<}

- ‘Maar gij vergeet dat een algemeen stemrecht ook de vrouwen uit de lagere klasse er bijeen zou brengen.’
- ‘Welnu! - Het vrouwelijk instinct zou hen van zelve in hun zondagskleêren doen verschijnen; want welke vrouw zorgt niet, als zij zich in het publiek vertoont, er zoo goed mogelijk uit te zien? Dusdoende zou de stemdag een “feestdag” worden waarop ieder even goed gekleed voor den dag kwam, als in de kerk. Dat is mijn geloof!’

Over het geloof zullen wij natuurlijk zoo onbeleefd niet zijn van te twisten. Maar er ligt toch - met allen eerbied voor de democratie - iets wat tot meesmuilen stemt in de voorstelling van zulk een gemengden, universeelen stem-optocht.
Intusschen zijn de ‘Man-vrouwen’, die ‘met kort gesneden haar, in wijde pantalons gehuld, luidkeels Meetings praesideeren’ (tot rechtmatig afgrijzen van Bob) ook nog voor andere, meer wezenlijk dringende belangen harer zusteren in de bres gesprongen, dan voor het hier genoemde. Zoo hebben zij o.a. - en terecht wordt hierop met ingenomenheid gewezen - in sommige staten der Unie verkregen, dat een vrouw, voor 't geval dat de ‘hulp tegenover haar’ een dronkaard of liederlijke doorbrenger mocht blijken te zijn, ten minste zich in het bezit van haar eigen zuur verdiende penningen ziet gehandhaafd. ‘Overal en zonder eenig voorbehoud [zegt Beecher Stowe] moest een gehuwde vrouw het recht van vrije beschikking hebben over haar eigen vermogen!’ - Dan, in het aanwijzen van bedrijven, van nuttigen, winstgevenden arbeid, waarmêe vrouwen, zoo zij wilden, zich een eervol en onafhankelijk bestaan zouden kunnen verschaffen, 1) heeft haar Apostolaat groote diensten bewezen.
‘Waarom b.v., (zegt alweêr Crowfield) zouden vrouwen zich niet op de “bouwkunst” kunnen toeleggen? Zou b.v. het maken van ontwerpen voor geschikte, doeltreffende woonhuizen, geheel ingericht naar de behoeften der bewoners, wel aan bevoegder handen kunnen worden toevertrouwd, dan aan de hare?’
- ‘En de studie in de “Medicijnen”, vergeet die vooral niet’, valt mevrouw Crowfield in.

{==347==} {>>pagina-aanduiding<<}

- ‘Neen, zeker niet. Het wegruimen van de hinderpalen die aan de opleiding van ‘vrouwelijke doctoren’ in den weg stonden, is een der grootste weldaden, wier bezit wij aan den ijver van ‘Miss Blackwell’ te danken hebben. Voorts ‘ziekenverpleging.’ Het schitterend voorbeeld van Florence Nightingale niet alleen, ook de ondervinding van den laatsten oorlog heeft doen zien wat beschaafde vrouwen zedelijk en verstandelijk op dit gebied kunnen uitrichten. ‘Bakeren’ zelfs.....................

Maar - hier zijn wij ongemerkt overgegleden op een ander, het - ‘huiselijk terrein, waar Beecher Stowe, (gelijk ik reeds aanstipte), 't liefst de vrouw hare begaafdheden zou willen zien ontplooien. In dit gedeelte van haar preekje, waarin ook de vrouwelijke ‘plichten’ behoorlijk een beurt krijgen, volgt zij minder platgetreden wegen en geeft zij menige opmerking ten beste, die van een oorspronkelijk (hoewel ook reeds door Mevr. van Calcar e.a. vrouwelijke nederlandsche opvoedkundigen verkondigd) inzicht getuigt; opmerkingen die ook ten onzent wel verdienen gehoord en overwogen te worden.
Waarom - hier komt haar betoog op neder - waarom zoeken zoovele vrouwen en meisjes uitsluitend ‘mannelijke’ betrekkingen, en zien zij die, welke 't eerst voor de hand liggen en waarvoor de natuur haar den meesten aanleg heeft geschonken, geheel over 't hoofd? Waarom m.a.w. zou een fatsoenlijk maar in bekrompene omstandigheden verkeerend meisje, (gelijk wij 't reeds zien in onze kinder-bonnes) liever dan te gaan winkelen, boekhouden, enz., niet veeleer in een of andere betrekking van huishoudelijken aard diensten bewijzen, die, kon men ze slechts erlangen, ongetwijfeld door velen met graagte aangenomen en naar evenredigheid bezoldigd zouden worden? 't Is namelijk - dit zij u in het oor gefluisterd - met la basse Bretagne in de nieuwe wereld, maar 't schijnt, ook al evenzoo, indien niet honderdmaal klagelijker nog, geschapen als in de oude. Beecher Stowe hangt daarvan tafereelen op... die inderdaad met een zucht doen denken: ‘Tout comme chez nous!’ Welsprekend weidt ze over al de elenden, al de sociale wanvoegelijkheden uit, waartoe dit euvel leidt en in steeds bedenkelijker mate leiden zal. De oorzaak van dezen kanker, die aan het moderne familie-leven knaagt, wijt zij hoofdzakelijk aan de omstandigheid, dat er in geheel de moderne maat-
{==348==} {>>pagina-aanduiding<<}
schappij, en vooral in Amerika, een soort van oneer wordt gevonden in de betrekking van dienstbare; met dien gevolge, dat alleen de laagste klasse er zich in den regel meer voor aanbiedt.
‘Ik heb vrouwtjes gekend en gezien (schrijft zij), wier hoofd op met kanten omzette kussens, achter zijden bedgordijnen rustte, die, als zij ziek of in het kraambed hulpeloos nederlagen, door botte, grove schepsels op eene wijze werden gebrutaliseerd en mishandeld, gelijk men zich die in onze eeuw van beschaving nauwelijks kan voorstellen. Ook kinderen heb ik op denzelfden trant, ja erger nog, zien afbeulen. Ik ken er, die hun gansche leven door, de gevolgen niet zijn te boven gekomen van de slechte verpleging in hun kinderjaren ondervonden.’ enz.
Hoe in dezen algemeenen nood te voorzien?
Hoofdzakelijk - door uit den weg ruiming, door uitroeiing met wortel en tak van het maatschappelijk ‘Vooroordeel’, waarvan sprake was. Ons democratisch beginsel (zegt zij) moet in zijn volle konsekwentie worden toegepast. Er moest geen onderscheid worden gemaakt hoegenaamd tusschen vernederend en niet vernederend werk. Onze beschaafde vrouwen en meisjes zelve moesten het voorbeeld geven en eene eer stellen ('t schijnt dat het jonge vrouwelijke Amerika hier eenigszins anders over denkt) in de rechte vervulling harer huiselijke plichten. Als van zelv' zou dan ook de huiselijke arbeid algemeen van lieverlede weêr als eervoller worden beschouwd!
Te dezen aanzien is Mevrouw Beecher Stowe (of Mevrouw Crowfield) dus van eene geheel andere opinie, dan vele Woman Right's-Apostelen, die zoo verachtelijk mogelijk over: ‘domestic drudgery’, gelijk zij 't noemen, de lip krullen. Integendeel! - zij heeft er (zegt zij) dikwijls over nagedacht en is bij zich zelv' tot het besluit gekomen, dat, indien eens de omstandigheden er haar toe noopten, zij voor zich zelve 't liefst eene betrekking als dienstbode zou zoeken, in een deftig gezin.
- ‘Ik benijd’ (valt hierop met hoffelijkheid haar man in en zonder twijfel beäamt gij ten volle dien uitroep) de familie, waaraan gij in dat geval uw gunsten zoudt schenken. - Ik zie in mijn verbeelding al wat groote oogen men zou opzetten als gij uwe voortreffelijkheden gingt ontplooien.’
- ‘Werkelijk, ik geloof, dat eene beschaafde vrouw alle huishoudelijke zaken vrij wat beter zou verrichten, dan eene

{==349==} {>>pagina-aanduiding<<}
onbeschaafde. - Deze arbeid diende allerminst te worden overgelaten aan wezens met botte hersenen....’

Aan deze op een grond van waarheid gebouwde scherts knoopt de schrijfster vervolgens een menigte andere, niet minder behartigingswaardige, beschouwingen vast over het hoogst gebrekkige en onvolledige der vrouwelijke ‘Opvoeding.’
‘Aan de uitoefening van ieder, zelfs het meest gewone, levensberoep (merkt zij aan) gaan eenige jaren van studie, of van bijzonder onderricht, vooraf. Door eenvoudig schoolgaan of algemeen onderwijs te ontvangen bekwaamt niemand zich voor schoenen maken of timmeren. Meisjes alleen maken op dezen regel een uitzondering. Zij ontvangen onderricht in niets, dan in bloot algemeene dingen, geographie, talen enz., de meergevorderden ook in natuur-, meetkunde, algebra, enz. Van hetgeen zij noodig hebben te weten voor hun later “levensberoep” - leeren zij niets.
Ik zou willen (vervolgt zij) dat bij de vrouwelijke opvoeding juist dit praktisch doel op den voorgrond werd gezet. In plaats b.v. van aan meisjes algemeene begrippen omtrent “Scheikunde” in te prenten, zou ik wenschen, dat zij meer in bijzonderheden op de hoogte werden gebracht van: de verschillende vervalschingen van eetwaren en van de middelen om die te ontdekken; van vergiften en tegengiften; van de beste wijze om vlekken uit kleêren te maken; van verwarmings- en ventilatie-toestellen; van de kookkunst, enz. in één woord van al datgene wat later in het huishouden of bij de behandeling van jonge kinderen hun te weten onmisbaar is. Waarom zou er b.v. op iedere hoogere meisjesschool niet een docent worden aangesteld, uitsluitend belast met les te geven in de “huishoudkunde” en alles wat in den wijdsten omvang daarop betrekking heeft, kinder- en zieken-oppassing niet te vergeten...?’
Om kort te gaan, de huishoudkunde zou zij tot den rang van een ‘kunst’ en van een ‘wetenschap’ willen zien verheven. Eenmaal dus in eere gebracht, zou die (meent zij) ten eerste voor meisjes uit den werkenden stand van zelv' iets meer uitlokkends verkrijgen; - zij zouden het dan mogelijk weêr als even eervol gaan beschouwen om te ‘dienen’, als b.v. nu om winkeldochter of modiste te worden: En - ten andere, de huisvrouwen zelv' zouden natuurlijk met oneindig meer aplomb en ingenomen-
{==350==} {>>pagina-aanduiding<<}
heid een taak vervullen die nu vaak velen - en niet zonder reden - als een looden kruis op de schouderen weegt.
Praktischer onderricht dus van de vrouwen in 't algemeen en verheffing van den dienstbaren stand en van huishoudelijken arbeid beide, door aan dezen laatste een meer ‘eervol’ karakter te geven - ziet hier in hoofdomtrekken 't geen Beecher Stowe meent dat tot oplossing der kwestie op dit gebied veel zou kunnen toebrengen...'t Spreekt van zelv', dat ik hier slechts hoogst vluchtig refereer; dat ik slechts op enkele saillante trekken den vinger leg... Wie met de beschouwing in haar geheel wil kennis maken, die neme [de lectuur is niet tijdroovend] het boekske zelv' ter hand.
In 't voorbijgaan zij echter nog even aangestipt, dat de Amerikaansche dames, vooral de jonge, over de roeping harer kunne in 't algemeen, von Haus aus zich natuurlijk vrij wat meer het hoofd warm maken, dat men ten onzent doet. Zoo voert b.v. een der hoofdstukken ten opschrift: ‘IS woman a worker?’ Een publicist nl. wordt aangehaald, als beweerd hebbende (misschien had hij Michelet's ‘l'Amour’ gelezen), dat de ‘eenige’ roeping der vrouw in 't leven is: ‘schoon’ te zijn, haar bevalligheden ten toon te spreiden, het oog van haar echtgenoot te behagen enz.; door een altoos met smaak en zorg gekozen kleeding en vroolijke kout zijn vermoeide levensgeesten op te wekken en derhalve ook nooit of nimmer met het huishouden zich te bemoeien, daar dit op het humeur en de vrouwelijke schoonheid noodwendig een verderfelijken invloed oefent. Naar den ernst te oordeelen, waarmeê dit punt wordt behandeld; de warmte vooral waarmêe Jennie (hoewel zij beweert dat het er dan slecht voor de ‘niet-mooie’ zou uitzien) en ook een vertegenwoordiger van het ‘mannelijke’ jonge Amerika voor die stelling partij kiezen; afgaande ook op de grieven, welke Theophilus Thoro (die intusschen een zwaarhoofd is) den jongen Amerikaanschen naar het hoofd slingert, dat zij nl. tegenwoordig uitsluitend de ‘room’ van de levensmelk willen afscheppen, louter een dolce far niente willen genieten en het vinden van een schatrijk echtgenoot daarom bijkans als hun eenig levens-ideaal beschouwen - zou men tot het besluit moeten komen, dat die meening nog al tamelijk vele voorstandsters telt. Beecher Stowe knoopt er een preekje aan vast over de verkeerde opvoedkunde der moeders, die gewoonlijk haar dochters in hun jeugd te veel als vogeltjes laten rondfladderen, een onbezorgd lady-leventje leiden, enz. en zich zelv'
met al het huiswerk afbeulen - in

{==351==} {>>pagina-aanduiding<<}
plaats van hun kinderen van lieverlede te vormen voor de vervulling van heur toekomstige levenstaak. -
Ook de ‘physieke’ opvoeding der vrouw lijdt h.i. aan groote gebreken. De hedendaagsche meisjes (zegt zij) kunnen geen degelijk boek lang achtereen ter hand nemen of hun hoofd gloeit; geen koffer pakken of zij klagen over rugpijn; geen concert of lezing bijwonen, of zij moeten den geheelen volgenden dag blijven ‘liggen.’ 't Ergst is nog, dat wel verre van dit als een gebrek te beschouwen, men juist in tegenovergestelden zin oordeelt. Als ons eene krachtige, goed geproportionneerde vrouw onder de oogen treedt, een vrouw zoo als zij behoort te ziju, dan beschouwen wij haar min of meer als een monster. Ronde, welgevulde vormen te hebben, gelijk de figuren op de doeken van Titiaan of Giorgione, is in het oog onder smachtende schoonen een gruwel. Tegen niets zijn zij angstiger op hun hoede, niets pogen zij meer gewelddadig te keer te gaan dan lijvigheid. Waarlijk - iemand zou een hooger standpunt van beschaving moeten innemen, dan 't geen waarop wij tegenwoordig staan, om er nog te willen uitzien als Rafaël's Sixtijnsche Madonna of als de Venus van Milo.
Ziethier dan ook het signalement eener jeugdige Amerikaansche: ‘Levenskracht juist even toereikend; maar geen drupje en reserve voor buitengewone omstandigheden. Onberispelijk geregen; zeer verfijnde beschaving, maar ijselijk zenuwachtig en prikkelbaar, zoodat zij wel tienmaal te snel leeft. Alleen in redelijken welstand te houden, indien men haar het leven zoo comfortable mogelijk maakt en zij met aanhoudende zorg wordt verpleegd en gekoesterd!’
‘En dit (besluit de schrijfster) dit is het wezentje dat weldra aan het hoofd van een gezin moet staan in een land, waar het bijkans een volslagen onmogelijkheid is - althans voor wie niet in de groote steden woont - om altoos vast op bediening te rekenen!’

Maar - ik laat dit teeder onderwerp glippen dat anders onwillekeurig tot het trekken van ondeugende paralellen zou kunnen verleiden. Evenzoo durf ik bij de aardige preekjes welke de schrijfster houdt over de beide teksten: ‘Toilet, of wie schept de modes? en: ‘Welke zijn de vereischten tot een smaakvol toilet?’ niet langer stilstaan, al zou ik heel gaarne er enkele passages van willen uitschrijven; b.v. al is het ook wat afgezaagd, over de wereldheerschappij in toilet-zaken door de Parijsche demi-monde

{==352==} {>>pagina-aanduiding<<}
geoefend; over het blindelings naäpen van modes die in een geheel andere luchtstreek, onder een geheel anders levende en zich bewegende klasse van menschen, zijn ontstaan; over de smakelooze uniformiteit, waaraan vaak de eigenaardige bekoorlijkheden van het individu worden opgeofferd, enz. enz.
Men zou echter allicht kunnen denken dat the chimney-corner louter over dames-zaken handelt. Dit is zeker voor drie vierden het geval. Maar er worden toch ook maatschappelijke topics van meer algemeen belang in ter sprake gebracht. Over ‘de kunst om zich te amuseeren’ b.v. en ‘de kunst om op aangename wijze menschen te ontvangen’; - over het gezellige leven in één woord, geeft zij b.v. ook menigen behartigings-waardigen, praktischen wenk, die toont, dat zij met ernst en degelijkheid over die onderwerpen heeft nagedacht.
Haar ingenomenheid b.v. met het vroolijke, verbroederende en gezonde Croquet-spel; haar voorslag om, meer op de fransche manier, vaste wekelijksche of maandelijksche receptie-dagen te houden, of gelijk de Duitschers het noemen ‘ein Haus zu machen’ ter vervanging van onze stijve en vervelende dinés of soupés, en meer dergelijke, zullen ongetwijfeld menigen, op dat gebied revolutionnair-gezinden, lezer uit het hart zijn gestolen.

En hiermede zij deze gezellige overzeesche haard-kout, die zonder den minsten bijsmaak een gezond-Christelijken geest ademt, allen belangstellenden aanbevolen. Vluchtig den inhoud er van onder uw oogen te brengen of liever....u uit te lokken het vriendelijke boekske, waarin die is vervat, zelv' ter hand te nemen - was mijn bescheiden oogmerk.
Ik twijfel niet, of de lectuur van ‘The chimney-corner’ zal velen met vernieuwde sympathie in den geest de hand doen reiken aan de merkwaardige vrouw, wier vrije zin en warme vaderlandsliefde zich ook ditmaal niet verloochenen, als zij aan het slot van haar boekje een gloeiiende en welsprekende hulde brengt aan de schim van haren grooten, helaas! te vroeg gestorven, geestverwant

Abraham Lincoln.

Velp.
P. Bruijn.















{==353==} {>>pagina-aanduiding<<}

Binnenlandsche letterkunde.

Bibliographie.






I. Fraaie Letteren.

NOORD EN ZUID. Tijdschrift voor de beoefening der fraaie letteren. 1ste deel, 1ste en 2de aflevering; 158. blz. Utrecht, J.L. Beijers en J. van Boekhoven, 1867. Prijs ƒ 1,49.
Een nieuw tijdschrift, aan de beoefening der fraaije letteren gewijd! Waarlijk, de klagt schijnt onredelijk, dat het hollandsch lezend publiek te klein is voor behoorlijke erkenning van den stroom onzer ‘fraaije’ letterkunde. Zoolang uitgevers het wagen, de wereld met nieuwe boeken en tijdschriften te verrijken, zoolang heeft men het sprekendst bewijs in handen, dat er een voldoend lezend publiek wordt gevonden. Dit is een verblijdend verschijnsel. Minder hartverheffend is het intusschen, wanneer nieuwe tijdschriften door hunne geboorte het vermoeden schijnen te wettigen, dat de bestaande, volgens het oordeel van eenige deskundigen, aan ‘de algemeen erkende behoefte’ niet kunnen voldoen. Waarom anders het leven geschonken aan een kind, dat dezelfde belangen behartigen zal, waaraan reeds velen zijner oudere broeders al hunne krachten wijden?
Een nieuw ‘tijdschrift voor de beoefening der fraaie letteren’; is het niet met andere woorden gezegd: de bestaande tijdschriften, waarin onze letterkundigen zich een ruime oefenschool en een uitgebreid strijdperk geopend zien, zijn onvoldoende; zij kunnen althans in ééne ‘diep gevoelde behoefte’ niet voorzien?
Toch is het verre van de vaders van Noord en Zuid, om onze beste vaderlandsche tijdschriften, die geheel of gedeeltelijk aan de beoefening der fraaije letteren zijn gewijd, met minachting te bejegenen. Integendeel, men heeft neer regt om te meenen, dat zij tegen dezen als tegen hunne meerderen opzien, en dat de bewustheid van de zwakheid hunner krachten hun den moed heeft geschonken om in een meer bescheiden kring te leven,

{==354==} {>>pagina-aanduiding<<}
terwijl zij in de hoogere sfeeren den dood zouden vinden. Aanschouw meer naauwkeurig het gelaat van hun lieveling. Gij hebt welligt de fijne trekken over 't hoofd gezien. Zij verdienen toch zoo zeer uwe aandacht. Want zij leeren u oneindig beter, dan dat kolossale Noord en Zuid, de bestemming en het wezen van dit letterkundig gewrocht kennen. Bovendien, Cicero in eigen persoon heeft den vorm dezer trekken ontworpen, toen hij, beter vaderlander dan zijne klassieke aanbidders, in zijne moedertaal sprak: ‘Prima sequentem, honestum est in secundis tertiisque consistere.’ Ze zijn wel met kleine letters gedrukt, doch ik verzeker u: deze woorden staan als motto op den titel, dien gij nu in zijn geheel hebt. Goed gelezen en begrepen wordt ons hier dus aangeboden: een tijdschrift voor de beoefening der fraaije letteren door....... personen, die van den grootmoedigen Cicero een acte van onvermogen hebben ontvangen, en nu onder de leus: ‘fraaije letteren’, aan de markt mogen brengen wat hunne pen maar gelieft voort te brengen, indien zij slechts wordt bestuurd door een hand, die zich uitstrekt naar het Excelsior's vaandel.
't Is misschien goed, dat er tijdschriften van den tweeden en derden rang bestaan; 'k wil daarover niet twisten; maar 'k meende, hun aantal was in Nederland groot genoeg. Waarom moest Noord en Zuid de rijen dier wankelende bende versterken? Dit toch is zeker, wanneer men den titel van het nieuwe tijdschrift in zijn geheel aandachtig leest, dan begrijpt men al spoedig, dat de redactie haren arbeid als letterkundige vrucht van den tweeden of derden rang beschouwd wil zien. Doch dit begrijpende, heeft men de bedoeling dier redactie niet verstaan, omdat zij zich op den titel niet verstaanbaar heeft uitgedrukt. Zij wil geen tijdschrift van den eersten, ook niet van den tweeden of derden, maar van een geheel eigenaardigen rang geven. Zij wenscht uitsluitend aan te bieden: de beste vruchten van den letterkundigen geest der - een kerel die het raadt, indien hij het tijdschrift achter de ruiten van den boekwinkel, op zijne tafel nedergelegd, of in de nieuwsbladen aangekondigd ziet! - der studenten ‘aan de Noord- en Zuid-Nederlandsche Akademiën of Athenaea.’ Zou het niet gepast en zelfs zeer wenschelijk zijn geweest, dat deze studenten-herkomst van Noord en Zuid op de een of andere wijze op den titel ware uitgedrukt? Die titel had dan ook iets aantrekkelijks gehad, terwijl hij nu niemands belangstelling opwekt, vooral niet van hem, die een enkel woord latijn verstaat. Het

{==355==} {>>pagina-aanduiding<<}
was daarom nog niet noodig geweest, van ‘Zuid-Nederlandsche Akademiën of Athenaea’ te spreken. Onbekende grootheden konden gerust onvermeld blijven. Ieder mogt zonder wezenlijk bezwaar zijn eigen naam dragen. De bewoners van het voormalige hertogdom Nassau of koningrijk Hanover noemt men tegenwoordig om een gezonde reden: Pruisen; en 't Zuid-Nederland van weleer heet België. Een oogenblik heb ik gedacht, dat het aan Cicero ontleende motto welligt het nieuwe tijdschrift als studenten-werk moest aanduiden; doch niet langer dan een oogenblik, want de gissing is te dwaas, dat tegenwoordig nog eenig mensch zou meenen: aan een mondvol latijn herkent men den student. Wij naderen veeleer den tijd, waarin de regel zal gelden: slechts bij vergissing, en ten gevolge eener oude onhebbelijke gewoonte, laat de student zich nog nu en dan een enkelen latijnschen volzin ontvallen; de taal van het oude Latium is ook zoo bijzonder geschikt om aan nederigen hoogmoed en hoogmoedige nederigheid voedsel te verschaffen.
Noord en Zuid een studenten-tijdschrift! Welk oud-student zal zijne verschijning niet met ingenomenheid begroeten, en hoe jonger oud-student hij is, met des te meer warmte! Wie, die eenmaal het voorregt genoot, student te zijn, leeft niet aanstonds weder, bij die herinnering van een schoon verleden, in die nooit volprezen en nog nimmer juist beschreven studenten-wereld? Een wereld van idealen, een maatschappij van vrijheid, van ongedwongenheid, van ongehuichelde vriendschap; een tijdperk van krachtsontwikkeling en geestesbeschaving; een zorgeloos leven van studie en genot. Wie kan er aan denken, nadat hij eenmaal uit dien schoonen droom ontwaakte in een wereld van naakte werkelijkheid, schijnschoone doch inderdaad hartdoodende vormen, zelfzucht en onverschilligheid, zonder te gevoelen hoe de heiligste snaren in zijn gemoed daardoor beginnen te trillen van aandoenlijke vreugde? Grootscher onderwerp dan het studenten-leven bestaat er voor den dichter van idealen niet.
Alles heeft een schaduwzijde. Helaas, ook de schoonheid van het akademie-leven maakt op dezen regel geen uitzondering. Niets heeft mij in de studenten-wereld ooit meer gehinderd, dan de laaghartige minachting der studenten-vrijheid door al te velen, die toch studenten wilden blijven heeten. Ik bedoel die rampzalige deftigheid, waardoor velen de stijve vormen der groote maatschappij in hunnen kring zochten over te brengen; dien wedijver met de af-
{==356==} {>>pagina-aanduiding<<}
gemeten chique der ‘groote lui’, wier kracht in klatergoud en schijngenot bestaat; dat naäpen van parlementaire redenaars, die 't vrij, rondborstig spreken achter stellen bij hunne kunstmatig gebouwde volzinnen, naar wier beteekenis ge vaak moogt raden.
Waarom moest de zoete herinnering van het studenten-leven, door Noord en Zuid verwekt, zoo plotseling worden weggenomen, door den aanhef van het inleidend woord, waarmede de redactie haar tijdschrift opent?
‘Sedert lang, en in den laatsten tijd hoe langer hoe meer, heeft het ons getroffen dat de fraaie letteren onder de studenten, aan andere Academiën zoowel als aan de onze, meer beoefenaars en beminnaars tellen dan men zou afleiden uit het weinige dat het groot publiek onder de oogen gebracht wordt. En geen wonder! Terwijl er aan hem die op wetenschappelijk gebied iets te zeggen heeft, of wien iets van academisch belang op het hart ligt, twee wegen tot publiciteit openstaan: de Vox Studiosorum en de verslagen in de Stud. Almanakken; is het mengelwerk dier Almanakken het eenige waarin de student de indrukken zijner ziel en de gevoelens van zijn hart kan openbaren: het eenige middel om de producten van zijn geest en verbeelding te onderwerpen aan die heilzame kritiek, van welke toch zeker te meer weldadige werking te wachten is, naarmate de jeugdige schrijver of dichter hare aanmoedigende of afkeurende stem vroeger hoort: naarmate hij den steun van hare op het rechte spoor leidende hand te eerder ondervindt.’
Is het mogelijk dat eén student onnatuurlijker spreekt dan hier geschiedt? Als de redactie de oudwijfsche deftigheid en den gedwongen stijl van sommige bij uitstek ‘gekuischte’ schrijvers uit den voortijd had willen ridiculiseren; zij zou zich bezwaarlijk beter van hare taak hebben kunnen kwijten. De meest geforceerde lijkrede bij het graf van den minst geachten hoogleeraar, kan in geen ellendiger vorm worden gegoten. ‘Het heeft ons’ - jonge oud-studenten der Utrechtsche hoogeschool - inderdaad ‘getroffen’, dat wij ons zeer goed bekende namen moesten tellen onder de leden der redactie, die dit ‘woord tot inleiding’ met hare onderteekening versierde. - En dan die bewering dat de student alleen in het mengelwerk der almanakken ‘de indrukken zijner ziel en de gevoelens van zijn hart kan openbaren!’ Aan welken student is ooit de plaatsing van een letterkundig gewrocht in eenig tijdschrift geweigerd, omdat hij student was?

{==357==} {>>pagina-aanduiding<<}
Het mengelwerk der almanakken zou er ook volstrekt niet onder lijden, indien de studenten wat meer indrukken der ziel en gevoelens des harten daarin openbaarden. Maar dat middel, dien weg of toegang tot publiciteit - de uitdrukkingen zijn van de redactie van het nieuwe tijdschrift voor de beoefening der fraaie letteren - achtten eenige Utrechtsche studenten ‘hoe langer hoe meer onvoldoende.’ De reden, tot staving van dit oordeel aangevoerd, is natuurlijk niet ernstig gemeend. Zij zou, met andere woorden, deze zijn: als men zijn letterkundigen arbeid bewaart voor het mengelwerk der almanakken, dan zal zooveel ongedrukt blijven, omdat reeds de schrijvers zelven het afkeuren. Noord en Zuid zal toch geen vondelinghuis of vergaarbak willen worden van allerlei onrijpe ‘producten van smaak, geest en fantasie’? Ik voor mij heb van de redactie betere gedachten dan zij zelve voor het ‘groot publiek’ ontwikkelt. Voor ‘alle Nederduitsche en Vlaamsche studenten’ wil zij gedurende het geheele jaar een strijdperk openen, waarin zij hunne dagelijksche indrukken, van ‘letterkunde, schilder- en beeldhouwkunst, het toneel, de muziek’ ontvangen, kunnen nederleggen. Zij zullen daarmede ongetwijfeld groote afbreuk doen aan den inhoud van het mengelwerk der almanakken, die toch reeds veel lijden onder den invloed der Vox Studiosorum; doch dit mogt hun niet verhinderen om naar de bereiking van een goed doel te streven. Is dit doel bereikbaar? Mag het goed heeten? De tijd zal het leeren. Wij dienen dan ook eerst juister, dan nu het geval is, te weten wat eigenlijk het doel der redactie is. Na het lezen van haar woord tot inleiding zal men bezwaarlijk op het denkbeeld komen, dat zij ‘de taak heeft aanvaard van, zij 't ook in beperkten kring, mede te werken tot eene verbetering
ten goede,’ n.l. in de waardering der klassieke vaderlandsche letterkunde. Toch noemt zij dit hare taak, bl. 157.
Een verbetering ten goede op het gebied der letterkunde geheel in 't algemeen, zal wel niemand verwachten van de schrijvers der voorrede van Noord en Zuid. Doch men late zich niet te spoedig afschrikken, en ontvange de stellige verzekering, dat het woord tot inleiding, zoowel wat vorm als inhoud betreft, verreweg het slechtste is van hetgeen de beide thans verschenen afleveringen bevatten. De eerste schetst:

1o.Eene ontmoeting met een krankzinnigen grijsaard, wiens mysterieuse taal, met stervende lippen gesproken, ‘vele jaren

{==358==} {>>pagina-aanduiding<<}
later’ vrij verward wordt opgehelderd door ‘zijn zoon, een bejaard officier uit Indië.’ De schrijver van deze schets, die zich Soera Rana noemt, en blijkens de beide eerste afleveringen van Noord en Zuid gaarne in proza en poëzy zijne stem doet hooren, munt uit door een meer dan overvloedig gebruik van bijvoegelijke naamwoorden en bijwoorden, waardoor zijn stijl ‘o zoo mooi!’ wordt. Wat dunkt u b.v. van een diligence, die afrijdt ‘met opgestoken lantarens, stralende als vurige oogen, onder het knetterend zweepgeklap en de welluidend- harmonische tonen van den bultigen hoorn’? Zij evenaart in schoonheid den ouden man die ‘als een schaduw voortschuift langs de huizen, wezenloos voor zich starende, zijn sleependen voetstap met het getik van zijn stok begeleidende; als een schaduw doemt hij (NB. die oude man) plotseling uit het duister op in de nauwe lichtkringen der lantarens, en verdwijnt even schaduwachtig als eene wechsmeltende droomgestalte.’ Aan het onderstreepen van het meest karakteristieke valt hier niet te denken.

2o.Moedeloosheid, ‘naar Robert Burns’, is geen pronkjuweel der dichterlijke gaven van D.B., van wien de lezers der Utrechtsche studenten-almanakken iets beters mogten verwachten.

3o.Gelukkige invallen is geen oorspronkelijk werk van een ongenoemde, maar Punsch's ‘Happy thoughts’ naar 's lands gelegenheid verduitscht. Waarin die ‘verduitsching naar 's lands gelegenheid’ bestaat, kan ik niet nagaan; de Punch is niet onder mijn bereik; uit het stuk is ter naauwernood iets eigenaardig hollandsch aan te wijzen. Het zal zeker niet schuilen in uitdrukkingen als deze, bl. 35: ‘heuzig water is maklijk te hebben, op 't tooneel,’ in plaats van: ‘kan men gemakkelijk krijgen op 't tooneel’; of: ‘deze zinkt: verwart zich in het riet: komt niet meer boven,’ in plaats van: ‘raakt verward in het riet.’ De persoon, die de gelukkige invallen heeft, tevens de oorspronkelijke schrijver, is een echte sukkel. Hij heeft allerlei treffende invallen op 't oogenblik dat hij een mal figuur maakt, en bewijst, door ze mede te deelen, dat hij soms geestig is, doch meestal gedwongen aardig. Hij legt zich toe op een levendigen stijl; maar zijn afgebroken schrijftrant is hinderlijk voor den lezer. B.v.: ‘'s Avonds, na den eten. In de gracht in een schuitje met Hengelveld. Donker: koud: vochtig: anders zeer romantiesch.’ enz. Misschien is het ook aan des schrijvers streven naar beknoptheid toe te schrijven, of aan de verduitsching naar 't lands

{==359==} {>>pagina-aanduiding<<}
gelegenheid, dat wij, bl. 32, de onbegrijpelijke woorden lezen: ‘We komen weder bij Max, Jan Knotskop en Paul.’ Onbegrijpelijk n.l. zijn die woorden, als men heeft onthouden, dat de hier bedoelde ‘we’ - zie bl. 29 vv. - in gezelschap der genoemde heeren op hun verkenningstogt gingen en bleven. Van beknoptheid gesproken, onze student-auteur had welligt goed, en zeker in het wezenlijk belang zijner lezers gehandeld, indien hij zijne Gelukkige invallen niet in de 2e. aflevering vervolgd, maar tot één korter geheel herleid had.

4o.Losse Herinneringen is de titel van het laatste opstel der 1e. aflevering dat in de 2e voortgezet wordt en waarvan de lezers van Noord en Zuid zeker met genoegen het slot in een volgend nommer te gemoet zien. Na eenige politieke beschouwingen van weinig beteekenis, begint de ongenoemde ‘met hetgeen hij zijn Journaal zou noemen, indien hij het in den loop van den zomer en niet lang daarna, rustig in zijn winterkwartier ter neêr had geschreven.’ Gedurende den zomer van '66 bij zijne familie te Wiesbaden gelogeerd, was hij ooggetuige van de laatste stuiptrekkingen van het hertogdom Nassau. Deels bekende, deels onbekende bijzonderheden uit den toen gevoerden oorlog, of liever uit de toen tot stand gebragte metamorphose aan Noord-Duitschland, beschrijft hij in aangenamen vorm. Hij vertelt op onderhoudenden trant veel, waarvan de kennis belangrijk of de herinnering niet overbodig is. Men leert aan zijne hand de Pruisen wat minder verachten, en de deugdelijkheid hunner veroveringszuchtige operatiën, zoowel als de humaniteit hunner legerhoofden, wat beter waarderen, dan nog gewoonlijk ten onzent geschiedt. Hij houdt u zoo aangenaam bezig, dat gij hem gaarne enkele zonderlinge beweringen en grove misstellingen vergeeft. Tot de eersten reken ik b.v. het gezegde, bl. 53: ‘Ware dus het conflicht tusschen Oostenrijk en Pruissen in 1867 tot rijpheid gekomen, het voorstel zou verworpen en de oorlog van Pruissen, tegen Duitschland althans, verhinderd zijn;’ aangezien dan Brunswijk en niet Nassau in de Bondsvergadering zijne stem had uitgebragt en deze staat, in tegenoverstelling met zijn deelgenoot in de ééne stem, tegen het voorstel van Beijeren was. Waarom moet die ééne stem van Nassau-Brunswijk de beslissende heeten en niet b.v. die van Beijeren zelf? Welken waarborg hebben
wij, dat in 67 de meening der stemgeregtigden van de Bondsvergadering nog volkomen dezelfde zou zijn als in

{==360==} {>>pagina-aanduiding<<}
66? - Een of meer grove misstellingen schuilen er b.v. in den volzin, bl. 131: ‘Den ganschen dag bevond een groote menigte, met verrekijkers gewapend, zoowel op de Warte van Bierstadt om het ongewone schouwspel bij te wonen.’

5o.Een wandeling van Darthuijzen naar Driebergen bij maneschijn op een heerlijken zomeravond, in gezelschap van een lief nichtje, van wie men altijd wat leert, hoewel zij geen savante is.......... dat zal aan het onbeschrijfelijke grenzen! Stel u gerust; onze auteur is zoo edelmoedig om zijn genot te deelen met een vriend, een jeugdig schilder. Zijn naam is Franken. Hij spreekt Betsy gedurig aan als ‘freule,’ hoewel zij geen freule is, niet omdat hij, maar omdat de neef ‘dat “jufvrouw zoo - en - zóó” zoo erg leelijk’ vindt. Tot belooning voor deze inschikkelijkheid loopt het gesprek over de kunst, natuurlijk over de tentoonstelling in Arti. Daar ieder tegenwoordig zijne denkbeelden over kunst ontwikkelt, zal men het aan neef noch nicht, en veel minder nog aan den schilder euvel duiden, dat ook zij ieder een eigen gevoelen hebben en voorstaan, de een met idealistische, de ander met realistische sympathiën. Niemand zal het den auteur, D.B., kwalijk nemen, indien hij de bedreiging vervult, die opgesloten ligt in het onderschrift: ‘Wordt wellicht vervolgd.’ Hij zal zeker juister kunnen schrijven dan zijn vriend, die naar de ons bekende gegevens, ongetwijfeld weinig geslapen heeft in den nacht na die kunst-wandeling. Reeds onder weg raakte hij zoozeer van zijn streek, dat hij sprak van een van der Helst, die.... ‘weet te vergoeden wat hij bij Frans Hals, wat 't ensemble der compositie aangaat, wellicht achterstaat.’ Op den neef-auteur maakt deze volzin zulk een diepen indruk, dat hij aan Betsy voorstelt: ‘de diepste verzonkenheid - die men sidderen moet ooit te bereiken - naar waarheid af te schilderen.’

6o.Een naam, de naam der vrouw, wordt bezongen in een aardig versje van Soera Rana, die bij gebrek aan beter rijmwoord,

Wat teêrheid in den naam der moeder beve(n) 


laat, en door dogmatisch vooroordeel bevangen, met kennelijken terugslag op Gen. III, den dubbelzinnigen lof aan het schoone geslacht brengt:

Daar is een naam die, wat hij ramps ons baarde, 
Gods liefde meldt, 
En klinkende in de doodsvallei der aarde, 
Nieuw leven spelt. 


{==361==} {>>pagina-aanduiding<<}


Ware ik een vrouw, 'k zou voor dien lasterlijken zang der orthodoxie in ridderkleedy, plegtig bedanken. Hoe soms de kerkleer den jongeling kan verleiden, zijne moeder te beleedigen en de aangebedene zijner ziel een grofheid toe te voegen!

7o.Na het slot der Gelukkige invallen, volgen nu twee onschuldige versjes van G., getiteld: In den herfst, en: In de lente.

8o.Twee steden worden naast elkander gesteld door twee verschillende schrijvers. De eerste geeft verslag van een bezoek aan Ter Vere, jaren geleden gebragt. Hij beschrijft eenige merkwaardigheden daar nog aanwezig, als droevige getuigen van voormalige grootheid, en doet zich zelven kennen als Soera Rana, den schilder van ‘weemoedige grijze oogjes van den spreker, waaruit een zonderling vuur ons tegenflikkert’; den student dien 't was ‘of het strakke gelaat van Englands treffelijken vorst in 't groote schilderstuk over de schouwe, zich plooit tot een goêlijken glimlach.’

De pendant van Veere is door A.H.L. de B. geleverd in een fragmentarische beschouwing van den Maaskant te Rotterdam. 't Is een schets van de bedrijvigheid en koopmansdrukte, die men aanschouwt, gaande van het Rijnspoorweg-station (in Veere staan tusschen de puinhoopen nog solieder gebouwen) de Koningsbrug over, langs de boompjes. Het onderwerp was goed, de keus der steden uitnemend; jammer dat de uitwerking niet aan ééne hand werd toevertrouwd. De tegenstellingen waren dan ongetwijfeld sterker uitgekomen in deze schildering van Past and future.

9o.Lessen van een vader aan zijnen zoon, bij diens vertrek naar de akademie, een didaktisch gedicht uit de nagelaten papieren van een dagbladschrijver medegedeeld door Soera Rana - bevat een parodie op het toenemend bederf onzer moedertaal. De letterkundige waarde van het lied is negatief. De lessen beslaan een waardige plaats in de

Geheele bundels gedichten,

die het grootaardig verschijnsel, de deskundige, gewoon is daar te stellen, naar des dichters bewering.

10o.Het tweede gedeelte der Losse herinneringen wordt gevolgd door Het oorlogslied des vredes, vijf zangen van Soera Rana, aan landbouw, nijverheid, kunst, wetenschap en poësie gewijd, en besloten met een slotchoor. Zij klinken bar, hard, gezwollen, juist zoo vol bombast als men verwachten kan van den soldaat, die nog dronken van de behaalde zegepraal, in zijne would-bekrijgsmanstaal het donderend lied des vredes tracht te zingen.

{==362==} {>>pagina-aanduiding<<}
Misschien is dit oordeel een lofspraak op den dichter; maar ik bid de godin der poëzy, met 't oog op deze liedjes:

Dat geen ruwe basterdsmaak 
Uwe tempeldeur genaak, 
Om uw schat te schaken. 


Ik vind afschuwelijk het bevel, aan de Nijverheid gegeven:

Ratel langs het ijzren spoor 
Al des werelds landen door, 
Knoop aan 't Zuien 't Noorden! 


Onuitstaanbaar dunkt mij een onheilig vier, dat rondsom, 't altaar van het schoone begrimt. Ik ken geen ketens,

Die de vrijheid vingen,

en met het reuzig slagzwaard der wetenschap zijn wech te slaan. Evenmin weet ik wat gemar en vleugelslagen der wetenschap zijn.

11o.Een fabel, gevolgd naar en door, ik kan niet zeggen: wie, laat o.a. een deftige meerle spreken van een vergelijking harer talenten ‘met die des van nature veel meer begaafden wondervogels.’

12o.De paddestoel van Soera Rana, wiens ‘leelijk hoofd een adellijk wapen toonde, van zilveren knoppen op een veld van keel’, waaronder een weefsel ‘fijner noch dan de fluweelen blaadjes van 't bescheiden viooltjen’; die paddestoel is ook een soort van fabel.

De tweede aflevering van Noord en Zuid wordt besloten met een rubriek Letternieuws, die den lezers een te aangenamer verrassing zal hebben bereid, naarmate het programma der redactie en de eerste aflevering er te minder op deden hopen. Dit hoofdstuk schijnt van de hand der redactie te zijn. Het bevat een uitkleeding van G. Hageman's Rymen en Gedichten, waarmede niemand verlangen zal kennis te maken na de hier ontvangen proeven; voorts een aanprijzend woord over E. Verwys' Dit is 't spel van den heiligen sacramente van den Nyenwervaert; een karakteristiek van de Recht-weetenschap, verklaard in haar beginzelen door Mr. W.C.J. van der Moore, Maakazzer, K. Sutherland, 1867; en een aankondiging der ‘Uebertragung’ van Vondel's Gijsbrecht van Amstel. Het oordeel van studenten, vooral wanneer zij zamen gesproken hebben over Letternieuws, is te eigenaardig, dan dat niet alle lezers van Noord en Zuid met blijdschap de geregelde verschijning dezer rubriek zullen begroeten.
Aan de redactie van het nieuwe tijdschrift - bestaande uit de heeren W.H. de Beaufort, D. Beets, I. Esser Jr., Paul Harting, A. Kerdijk, P.D. Chantepie de la Saussaye en G. Wttewaall, allen

{==363==} {>>pagina-aanduiding<<}
studenten aan de hoogeschool te Utrecht - worden ruime medewerking en veel voorspoed op hunnen letterkundigen arbeid toegewenscht, met het vriendelijk verzoek om, bij het ontvangen der verschooning van den goedwilligen lezer voor een eerste recks drukfeilen, toch voortaan beter de proeven na te zien. Er zijn meer fouten gebleven dan er aangewezen worden op den omslag der 2e aflevering.
De prijs van Noord en Zuid is: 15 cents per blad van 16 pag. klein 8o; ten hoogste 30 bladen vormen een deel. Mogt niemand kunnen zeggen, wanneer het eerste deel kompleet zal zijn: het is te duur gekocht!
Abbenbroek, Jan. 68.
W.C. van Manen.

Oorspronkelijk en vertaald, humor en historie?

IN- EN UITVALLEN, door George. Schoonhoven, S. en W.N. van Nooten, 1867. 200 blz. gr. 8vo. Prijs ƒ 2,40.



ZWERVERS. Verspreide humoristische schetsen en verhalen. Kampen, K. van Hulst, 1867. Prijs ƒ 3,00.



Maria Stuart, HAAR TIJD EN LEVEN. Historisch-Romantisch verhaal. Vrij naar het Hoogduitsch van Ernst Pitawall, door J.W. Klappert. Deel I en II. Leeuwarden, A. Akkringa, 1867. Prijs ƒ 6,90.



DAGBOEK EENER MOEDER. Naar het Engelsch van Elisabeth Sewell, Schrijfster van ‘Geertruida, of Liefde des geloofs, De beproevingen des levens, enz. enz.’, door Antonia. Amsterdam, P.N. van Kampen, 1867. 318 blz. gr. 8vo. Prijs ƒ 2,90.
No. 1. 't Is wel mogelijk, dat ik wat veel voor mijn geld wil hebben, maar ik vind dit boek het geld niet waard: en het zou met mijne finanties al heel anders moeten worden, dan het er nu meê is, wanneer ik voor deze bladen bijna een rijksdaalder neerleî. Had dus de Redactie der Vaderl. Letteroefeningen den inval niet gehad, mij dit boek te sturen, ik zou 't waarschijnlijk niet in mijn bezit gekregen hebben. Maar ze heeft, mij dit zendende, mij nu ook de verplichting opgelegd er een oordeel over te zeggen; en ik vrees dat er zijn zullen, die deze aankondiging misschien zullen toetsen aan den titel van het boek, en ze een uitval zullen noemen. 't Is nogtans geen persoonlijke aanranding, want de schrijver, onder den pseudonym van George schrijvende, is mij tot dusverre geheel onbekend en ik ben niet gelukkig genoeg Mr. van Doornincks Bibliotheek van Nederlandsche Anonymen, te kunnen verrijken met de opgave: ‘George is...!’ Nu! de wetenschap verliest er niet veel aan!

{==364==} {>>pagina-aanduiding<<}

Doch ter zake!
Het boek bevat elf (een omineus getal!) opstellen, en een blaadje bladvulling. Het begint hoog genoeg, namelijk, Onder de pannen. De schrijver stelt zich voor, door den schoonmaak naar een vlieringkamertje verbannen te wezen, terwijl zijne vrouw ‘de schermutselingen van de knokerige meid tegen de onschuldige zoldering bestuurde.’ Daar had hij nu een dak- en schoorsteengezicht, wat hem eenige wijze en gekke opmerkingen over gekken op schoorsteenen in de pen geeft. De schoorsteen zelf geeft ook al stof tot bespiegeling, ja zelfs de ‘verschillende onderdeelen die hij met den mensch gemeen heeft,’ worden opgesomd: hij heeft soms tongen; armen; een boezem; prachtige mantels; hij verslindt veel, zooveel, dat hij nu en dan eens moet worden schoongemaakt enz. enz. De daarop volgende verschijning van een kat, die op het dak loopt, en hare ontmoeting met den schoorsteenveger, trekt den daken-ziende schrijver van zijne geforceerde bespiegelingen af, terwijl hij, als een andere Asmodée, nu hier en daar een blik slaat op hetgeen er onder de dakpannen plaats vond, met name bij een armen, talentvollen muziekmeester.
Het tweede stuk is gewijd aan het wandelen; waarin, als tot inleiding, over alles gesproken wordt behalve over wandelen, als over zwemmen, schermen, dansen, gymnastie, waarvan het nut, elk in 't bijzonder, wordt aangetoond. Eindelijk komt de beschrijving van eene wandeling in een noodweer, waarbij de hoed af- en de zakdoek wegwaait: daarop volgt eene schets van andere wandelingen, als van een verliefd paar; van een iemand die liever thuis bleef; van een geheim minnaar; van een dronken man; van een meisje dat de tering heeft. 't Is alles Hollandsche humor (ik weet het niet beter uit te drukken); maar geen Hildebrandsche!
Wel het aardigste is een gedeelte van Bespiegelingen over de muziek: waarvan het begin is de regel, die wel niet licht tegenspraak zal vinden: ‘Zeker is de muziek eene kunst, die in alle opzigten tot velerlei beschouwingen aanleiding geeft.’ In dat stuk nu zegt George: ‘Hoewel ieder tegenwoordig tamelijk op de hoogte is van de muziek, worden er wellicht nog vele menschen gevonden, die zich minder te huis gevoelen in de verschillende kunsttermen, bij de oefening der muziek gebruikelijk.’ Niet ondienstig is het daarom de beteekenis der voornaamste toonen te verduidelijken:
Adagio Cantabile. Een sentimenteel minnend, haarloos weduwnaar, die lispelt: ‘Ik bemin u!’

{==365==} {>>pagina-aanduiding<<}

Ad libitum. De toepassing van onze militaire wetten.
Agitato. De toestand van een man, die verneemt dat de twee bovenverdiepingen van zijn huis in brand staan.
Beurtzang. De éénhoofdige regering en de republiek in Frankrijk.
Brillante. De schouwburg te Utrecht.
Calando. Het kapitaal van de Levensverzekering-maatschappij te Zeist.
Canon. De steeds aangroeijende menigte, die naar een standje op straat staat te kijken.
Concertant. Een vechtpartij tusschen twee jongens, die beurtelings boven liggen, enz. enz.’
Onder die uitleggingen dezer kunsttermen, zijn wel aardige, ook zijn er nieuwe bij. Maar eigenlijk weet men niet of de schrijver ernstig of boertig heeft willen zijn, en dat is een groot gebrek.
Vóór den Inhoud der opstellen staat een kleine Voorrede; de schrijver zegt daar onder anderen in, dat ‘deze In- en Invallen, hoogst onschuldig van aard zijn, en dat men in dezen bundel oorspronkelijke proza en poëzy vindt, maar ieder, die de moeite wil nemen het boek door te bladeren, zal (zegt hij), tot de overtuiging komen, dat de zamensteller een bijzonder goedaardig (niet te verwarren met goed aardig) mensch moet zijn, al heeft hij dan ook eenige regelen van beroemde dichters ontheiligd.’ Over het eerste van hetgeen de schrijver hier omtrent zich zelven zegt, heb ik niets te zeggen, misschien is hij wel niet alleen goedaardig maar zelfs beter- en best-aardig, en is me dàn zelfs nog onverschillig, maar over dat tweede een woordje: ontheiliging van eenige regelen van beroemde dichters.
Zie, George maakt het den Recensent wel gemakkelijk, door zelf zijn werk aldus te qualificeeren. Hij doelt namelijk op dat stuk, acht bladzijden groot, en getiteld: Eenige woorden van verschillende dichters in het geheugen geroepen. Dat is een soort van Mixed Pickle, of zoo als de bladvullingen achter Studenten-Almanakken. Een paar tot voorbeeld:

‘Een metselaar, die uit de vierde verdieping valt.’ 
‘Wat is de mijn een val, hoe ver ben ik versmeten.’ 
 
Hooft. Gerard van Velsen. 


‘De bus voor de gemeente in de kerk.’ 
‘Indien dit bosje klappen kon.’ 
 
Hooft. Granida. 


‘Een dief, die opgepakt wordt.’ 
‘Ai! laat mij los.’ 
 
Vondel, Gedichten. 


{==366==} {>>pagina-aanduiding<<}

Daar zijn sommige goed gekozen versregels bij - in deze acht bladzijden; maar velen zijn al heel flauw. George schijnt jacht op aardigheden te maken, doch, nog maar een slecht jager te wezen. - Maar ook van werkelijke ontheiliging zijn er sporen; of is het geen profanatie:

‘Een arm kind, dat aan zijne moeder door den ligt opgewonden vader handtastelijke bewijzen van liefde en toegenegenheid met de kolenschop ziet geven.’ 
 
‘Moeder,’ zeit hij, ‘waarom schreit gij?’ 
 
Vondel, Kinderlijk. 

of:

‘Een vader, met een eindje piktouw in de linkerhand, tot zijn zoontje dat een glas heeft gebroken.’ 
‘Kornelisje! ei, kom nader!’ 
 
Smits, op verscheidene Serafijntjes. 

Ik vind dat even erge en misschien nog veel lagere profanatie, dan, wanneer op een donkeren avond de spoortrein stilhoudt en er iemand bij eene Halt uitstapt, te zeggen:

‘Hij dan ging terstond uit en het was nacht.’ 

of:

‘Wat dronkaard was Petrus! hij weende bitter’ 

Dat zijn lafheden, geen geestigheden. Wees aardig! maar niet opgepast. - En gij, George! geef ons eens betere In- en uitvallen dan deze.

No. 2. Van wie de gelijkenis is weet ik niet meer (ik meen van Elise), die zegt dat het (Nederlandsch?) publiek veel heeft van een varken, wat maar alles slikt, rijp en groen. Doch door wien dat woord dan ook het eerst werd gesproken, er is veel waarheid in! Er wordt zeker al rare kost opgedischt, dit boek kan 't getuigen. - ‘De schetsen en verhalen, in dezen bundel verzameld, hebben tot dusver in verschilende tijdschriften rondgezworven. Deze en gene lezer zal er dus oude bekenden onder aantreffen, indien ten minste ondersteld mag worden, dat zij hem bij de eerste lezing belangstelling genoeg hebben ingeboezemd om ze zich nu nog te herinneren.’ - (Ik twijfel daar echter aan; maar ben misschien geen bevoegd beoordeelaar, daar ik tot nu toe het geluk had met deze schetsen nog niet bekend te wezen. Er is geen fout in deze woordzetting). ‘Zij zijn bijeengebragt en herdrukt’, (ja, dat blijkt helaas) in de hoop van daarmede aan de liefhebbers van deze soort lectuur’, (zeker de bewonderaars van

{==367==} {>>pagina-aanduiding<<}
het zoogenaamd Humoristische Album) ‘eenige niet onaangename oogenblikken aan het hoekje van den haard op lange winteravonden te verschaffen.’ (Men kan dan terwijl wat inslapen voordat men naar bed gaat!). ‘Wordt dit doel niet bereikt, men oordeele niet te hard over de ijdelheid van den schrijver’ (ik bewonder alleen maar den moed van den uitgever), ‘wiens eerstelingen deze verhalen en schetsen meerendeels zijn’ (hij schijnt dus nog groener producten te hebben!) ‘en die ze, ook daarom, zonder de minste pretentie’ (die ontbrak er ook nog maar aan!) ‘in de welwillendheid van het publiek aanbeveelt.’ (Maar ik hoop dat het publiek, tijdig gewaarschuwd, onwillendheid betoonen zal om deze prullen nogmaals in handen te nemen.)
Ik heb het voorwoord geheel afgeschreven, alleen heb ik er tusschen twee haakjes eenige noodzakelijke opmerkingen aan toegevoegd en ben bereid mijn ongunstig oordeel te rechtvaardigen.
Het eerste verhaal heet ‘Een Dorpsroman.’ Daarin wordt een Nut-avond beschreven van het dorp Slommerdam. Na de voorlezing en de bijdragen werd er gedanst. De dorpsschoonen maken conquettes. Zelfs de gep. majoor Granaat, ruim vijftig jaren oud, wordt verliefd en wel op jufvrouw Kardoes, een piep jong ding, dat ook begeerd wordt door den kandidaat-notaris Frits van der Ster, maar dat den kunstschilder Max Bressink voortrekt, waarmeê Eefje dan ook trouwt; terwijl de huishoudster van den majoor, jufvrouw Slok, die hoopte dat haar heer, als hij dan toch trouwen wilde, haar ten minste zou genomen hebben, hem verlaat. - De schrijver schijnt bang te wezen voor jeugdige schoonheden, ten minste hij voert vrij oude meisjes ten tooneele als smoorlijk verliefd: één van negen-en-twintig jaren, één van twee-en-dertig, één (in een later verhaal) van twee-enveertig jaren! - Dat zulke histories wel eens op dorpen (en in de steden?) voorvallen, wil ik geenszins ontkennen, maar wel, dat ze het beschrijven waard zijn; en ik houd vol, dat als juist de beschrijving zelve niet het aardige en pikante van het stuk uitmaakt, dat het dan het lezen niet waard is. Heeft den auteur Hildebrands Pieter Stastok, of de familie Kegge voor den geest gezweefd? 't Is mogelijk, maar dat hij niets dergelijks gegeven heeft is zeker.
Onder de best gelukte verhalen, meen ik te mogen rangschikken: Drie tijdperken uit het leven van een bedorven zoontje. Een verhaal, aan de werkelijkheid ontleend; wat nu en dan

{==368==} {>>pagina-aanduiding<<}
denken doet aan de studententypen van Klikspaan; en ‘De Sigarenkoker’, een tafereel uit het huwelijksleven. Het eerste is een levensschets van Izaäk Stekel, eenig kind zijner rijke ouders, die maar eenvoudige burgerlui zijn, en welke hij als student allerlei dingen weet te vertellen om hen maar geld af te halen voor zijne lichtzinnige en veelvuldige uitspattingen, en met wien het dan ook allertreurigst afloopt. Het andere verhaaltje, een misverstand tusschen een getrouwd paar, is levendig gevoeld en geschreven; dat was waardig nog eens gedrukt te worden, wat ik van geen der anderen zou durven zggen en die (naar 't mij voorkomt) in de ‘verschillende tijdschriften’ genoegzamen dienst gedaan hadden.
Mocht de (mij onbekende) schrijver soms nog eens lust hebben zijne krachten te beproeven, hij zorge dan, geen student voor te stellen op kamers wonende, bij iemand die er ‘warmpjes inzit, en wien het geld van alle kanten was komen toestroomen; bij een man, wien zijne vrouw veertig-duizend guldens had aangebracht; die door een winkel een aardig sommetje had verdiend; wien zeven erfenissen vele duizenden hadden afgeworpen; en die eindelijk reeds tweemaal een vijfde van de 100.000, en vier of vijfmaal een anderen goeden prijs uit de loterij getrokken had.’
Doch ook en vooral gelieve de schrijver uitdrukkingen achterwege te laten, als daar zijn: ‘het praatje, hetwelk door het dorp ging, had de stille hoop van jufvrouw Kardoes wel wat geknaauwd:’ ‘de ouders lieten zich door hunnen lieveling een wassen neus aandraaijen:’ ‘hij moest den buik vasthouden van 't lagchen’ en dergelijken. Ofschoon ik erkennen moet, dat deze en soortgelijke leelijke uitdrukkingen in dit boek zoo heel erg niet misstaan.

No. 3. Wel mag de titel wezen: Maria Stuart, haar tijd en leven, want het is niet alleen over deze schoonste en ongelukkigste der koninginnen, waar ook wel waarlijk over vele personen en omstandigheden van hare dagen, dat in dit werk gesproken wordt, al komen ze ook met de hoofdpersoon hoegenaamd niet in aanraking. En dat kan ook wel niet anders. De geschiedenis van Schotland is in het tijdperk van Maria Stuart zoo nauw met de geschiedenis van Engeland verbonden, dat bijna alle personen van invloed, die eene rol speelden in Engeland, ook in verband stonden met de zaken van de Schotsche kroon.
De beruchte Hendrik VIII van Engeland, de bloedige slachter

{==369==} {>>pagina-aanduiding<<}
bijgenaamd, opent het tooneel van dit boek. Hij komt er in voor, van dien tijd af, dat hij, na zijn huwelijk met Katharina van Arragon, getrouwd was met Anna Boleyn, maar reeds bezig is Johanna Seymour in hare plaats te verheffen.
Zeer schilderachtig brengt de schrijver zijne lezers terstond in het midden der zaken, door hen in te leiden tot een gemaskerd bal, gegeven door bisschop Cranmer, de alvermogende minister en lieveling van Hendrik VIII. Thomas Morus, de kanselier, die het gewaagd had recht tegen onrecht te stellen, en den Koning de waarheid te zeggen, was reeds onthoofd; en Hendrik VIII openbaarde zich in zijn waar karakter, wat de schrijver kort en juist in deze woorden kenschetst: ‘Grove zinnelijkheid en bloeddorst zijn de hartstochten van dezen waanzinnigen Calligula; ze zoeken bevrediging en drijven met alle hinderpalen den spot; ja, zelfs honen ze alle gevoel van recht met te meer overmoed, naarmate zij tegenstand aantreffen.’
Geheel de geschiedenis der laatste jaren van Hendrik VIII, gruzamer gedachtenis! wordt in dezen roman ontwikkeld, met die van zijnen hem opvolgenden zoon Eduard VI en van zijne dochters Koningin Maria en Koningin Elisabeth; het is dus wel het meest tragische tijdperk der Engelsche Historie! 't Is ook verbazend om te zien tot hoe verre de tergende en onbeschaamde wreedheid, willekeur, zedeloosheid en goddeloosheid der vorsten van die eeuw en van dat land konden stijgen, zonder dat het volk, door de zoo machtige edelen dier dagen aangevoerd, als één eenig man opstond om het juk van zijn eigen schouders af te rukken en op den nek van zulk een vorstenhuis te drukken. Want gewis! de oud-Schotsche stelregel is waar en billijk en schoon: ‘dat de geheime gebreken der vorsten verholen, de twijfelachtige ten beste geduid, en de openlijke gebreken, zoo verre zij den ondergang van het gemeenebest niet met zich sleepen, met geduld moeten gedragen worden’, maar toch: alle lofzangen hebben een eind! en: waar monsters ten troon zitten als een Hendrik VIII, en tendeele ook zijne dochter Maria, daar richte men de tyrannen! - Maar ik ben niet geroepen om uit te maken, of zelfs er mij over uit te laten, tot hoe verre de bloeddorstige onderdrukking der vorsten gaan mag, vóór dat de volken het recht hebben tot geweldadig verzet. Alleen, met onze tegenwoordige begrippen van vrijheid en recht, komt het ons bijna onbegrijpelijk voor, dat, nauwlijks drie eeuwen geleden,

{==370==} {>>pagina-aanduiding<<}
het nu op zijne vrijheid zoo trotsche Engeland, eene tyramie heeft kunnen dulden, die misschien alleen in de meest verdorven tijden der Romeinsche Keizers hare wederga vindt, en waarvan de beschrijving, nadat er zoovele menschengeslachten zijn voorbij gegaan, nog niet zonder ontzetting gelezen kan worden.
Intusschen zou men zich grovelijk bedriegen, als men uit het vorenstaande meende te moeten opmaken, dat deze roman niets dan wreedheden te lezen gaf. In tegendeel! over het akelige wordt zoo veel mogelijk een sluier geworpen, gelijk immers ook in een treurspel moord en doodslag niet op het tooneel plaats behoeven te vinden. En daar komen in dit boek honderde tafereelen voor, het eene al boeiender en liefelijker dan het andere. Steekspelen en ridder wedstrijden, waarin niet alleen lauwren maar ook harten veroverd worden: heksen en heksen-processen, met voorspellingen door die tooverkollen uitgesproken, welke de geschiedschrijver in ware profetien doet overgaan: eene page die de listen en streken van vier jonge, schoone hofdames verijdelt, maar er natuurlijk zijn hart bij verspeelt: Maria van Lotharingen, de moeder van Maria Stuart, ‘zoo schoon’ (toen zij dien page in haar belang tracht over te halen) ‘als een demon, die menschen verleidt, maar schoon kan zijn. Het is niet, de tooverkracht van het ideaal, de bekoorlijkheid der onschuld, welke de zinnen meesleept, maar die wilde, duivelsche gloed, steenen ten leven wekkend, die uit het oog der Sirene straalt; - ginds komt warmte warmte te gemoet, hier gloeit eene vlam op een ijskouden haard. Zoo lag zij op het rustbed, met de schoone leden op de weeke kussens uitgestrekt en door zijden dekgewaden omhuld, niet gloeiend van verlangen, maar koud en berekenend om met de eigene schoonheid een verradelijk spel te drijven.’ - Leicester en Elisabeth! behoef ik wel iets meer te zeggen om het aanlokkelijke en lezenwaardige van dezen roman te schetsen, die ons zoo geheel verplaatst in de tooneelen door onze eerste Romancière beschreven en geschilderd?
Niet alleen een groot gedeelte der Engelsche en Schotsche geschiedenis komt in dit boek, soms tot in kleinigheden behandeld, voor, en wat de hoofdzaken aangaat (die ik hier en daar vergeleken heb met de geschiedenis van Engeland door Larrey) volkomen getrouw; waar ook een belangrijk stuk uit de geschiedenis van Frankrijk, tijdens de weelderige en ongebonden regering van Frans I, Hendrik II en Catharina de Medicis, gemalin

{==371==} {>>pagina-aanduiding<<}
des laatsten. Het is dat tijdvak, waarm het zaad werd gestrooid dat in 1792 tot rijpheid was gekomen, toen de ongelukkigen voor de schuldigen moesten boeten. Ook de blik, welken de schrijver geworpen heeft in die Fransche hofhouding en op de hoofdpersonen van die dagen, is juist, en met levendige heldere kleuren schildert hij de allerboeiendste intrigues, waaraan dat hofleven zoo rijk was, en waardoor het zoo berucht is geworden.
Aan dat hof werd Maria Stuart opgevoed. 't Is nog wonder, dat zij zóó werd als ze geworden is; er dat zij, die zoo schoon en zoo lichtzinnig was, niet veel vroeger, en zonder zulke macht van buiten, gekomen is tot die schanddaden welke hare nagedachtenis bezoedelen, hoewel zij veelmeer te beklagen dan te beschuldigen is.
Wat de karakter-teekening betreft, - ook van hen die geen hoofdpersonen zijn in de geschiedenis, maar wel in den roman, - die is zeer schoon volgehouden. De gloeiende eerzucht van Leicester, waaraan hij alles, tot zich zelven toe, ten offer brengt, is geschiedkundig waar: maar ook de jonge Surrey, Graaf Howard, Walter Brigh, Filly, ze zijn als naar het leven geschetst, en de lezer moet het maar over het hoofd zien, dat van deze onechte dochter van Douglas, eerst (I. 357) gezegd wordt dat zij niet spreken noch schrijven kon, terwijl later meermalen van hare schriftelijke mededeelingen gesproken wordt (II. 141).
Doch daar zijn meer onnaauwkeurigheden. Blz. 155 (van deel II.) zegt Murraij, de halfbroeder van Maria Stuart; dat ‘zij 's lands wetten verkrachtte en zijne vrijheid onderdrukte, door het een koning op te dringen, buiten den raad en de toestemming der standen’, en blz. 14: was gezegd:‘ Maria liet haren staatsraad de vraag voorleggen, of haar huwelijk met Darnley overeenkomstig 's lands staatkunde was: een bevestigend antwoord volgde.’ - Het valt echter licht hier en daar eene kleine onnauwkeurigheid over het hoofd te zien, waar zoo veel goeds gegeven wordt, waar ook de vertaling, vloeiend en zuiver, slechts zelden door Germanismen wordt ontsierd, en waar een historische Roman, in, of bij den roman, werkelijk historie geeft.
Wij kunnen het boek gerust aanbevelen, en dat heeft het noodig, want het papier, waar 't op gedrukt is, doet het niet!
De schrijver, om er dit ten slotte nog bij te voegen, heeft zich de zwaarte van zijn taak niet ontveinsd, neen maar (vrij onvoorzichtig!) eigenlijk gezegd, dat er niemand of nauwlijks iemand was, die het tijdvak dat hij beschrijft waarlijk kan be-
{==372==} {>>pagina-aanduiding<<}
grijpen en dus ook niet naar eisch kan schetsen. Immers zegt hij: (II. 334). ‘Ten einde de gebeurtenissen van dien tijd goed te verstaan, is het vooral noodig, dat men (NB.) alle karakters en personen die daarin voorkwamen, nauwkeurig kenne.’ - Zie, die eisch is onbehoorlijk! en als iets minder niet voldoende ware, zou het er treurig met de historie, en met den historischen roman uitzien! de getuigenis moet intusschen worden afgelegd, dat de auteur zijn werk con amore behandeld heeft en is ingedrongen in den geest van dien - vooral in Schotland - heldhaftigen tijd.

No. 4. De titel zou beter aan het boek (of het boek aan den titel?) beantwoord hebben, wanneer die geweest ware: Eenige bladen uit het dagboek eener Stiefmoeder. Want het begint op 8 Mei, en eindigt op 15 Februari van het volgende jaar, en handelt bijna uitsluitend over den omgang van mevrouw Anstruther met de twee kinderen van haar echtgenoot uit diens vorig huwelijk, terwijl maar hier en daar een enkel woord voorkomt over hare eigene vier kinderen.
In de voorrede zegt de schrijfster welk doel zij had met dit boek, zij wilde ‘enkele grondbeginselen van opvoeding in beeld brengen, en doen zien, met welke moeilijkheden en teleurstellingen men te kampen heeft bij de poging om ze in het dagelijksch leven, onder gewone omstandigheden en menschen in toepassing te brengen.’ En dit doel heeft de schrijfster goed in 't oog gehouden en bereikt.
Zij verhaalt een belangrijk deel van haar eigen leven, hoe ze, acht en twintig jaren oud, uit medelijden, huwde met den kolonel Anstruther van het Engelsche leger, en met dezen, kort na de voltrekking van het huwelijk, naar de Kaap trok. De man was vele jaren onder dan zij, en de twee voorkinderen Ina en Cecil bleven, om hare opvoeding, in Engeland op eene kostschool, en brachten de vacanties door bij mevrouw Penryhn, de schoonmoeder van den kolonel. Na weinige jaren aan de Kaap geweest en moeder van vier kinderen geworden te zijn, keerde mevrouw Anstruther als weduwe naar Engeland terug, en laat hare stiefdochters, lieve aankomende meisjes, bij haar in huis komen. De grootmoeder had op deze hare kleindochters intusschen ruim veel invloed gekregen, en wenschste haar en hare stiefmoeder gaarne te overheerschen, waarom mevrouw Anstruther de wijsheid had zich niet te dicht bij haar te vestigen.
Naast de woning van mevrouw Anstruther was het huis van

{==373==} {>>pagina-aanduiding<<}
mevrouw Randolph, die, met een lastigen en achterdochtigen man getrouwd, zelve, wel niet slecht, maar zeer onvoorzigtig leefde en nog al opzien maakte en opspraak verwekte; bij deze, die gescheiden van haar man leefde, was een nichtje Mariëtte in huis, met wie Ina vriendschap sloot, hetgeen mevrouw Anstruther maar half aangenaam was, daar zij zich beangstigde voor nadeeligen invloed van mevrouw Randolph op Ina. De laatste hadt ook eene min of meer geheime briefwisseling met hare grootmoeder mevrouw Penryhn en sluit een paar keer een briefje van mevrouw Randolph in, dat tot zeer onaangename tooneelen aanleiding geeft, en waardoor Ina, en vooral hare stiefmoeder, in groote moeilijkheden gewikkeld worden, zoowel door de onheuschheid van mevrouw Penryhn, als door het onverstand en de drift van den heer Randolph.
Onder de personen die mevrouw Antruther waren komen zien, behoorde ook eene weduwe Bradshaw, wel de belangrijkste der nieuwe vrienden en die met haar scherp karakter goed geteekend is. Zij oefent grooten invloed uit op de heldin van 't verhaal, die haar hoogacht in weerwil harer vreemde vormen; en, stil en ingetrokken als zij is, (men ziet het meer) tot haar contrast, zich zeer gevoelt aangetrokken, daar mevrouw Bradshaw maar alles durft zeggen, terwijl men het van haar, eene bijna zestigiarige, deftige dame, niet euvel opneemt, vooral daar iedereen weet dat zij het goed meent en alleen het edele beschermt.
Er is in het boek veel schoons en waars, maar elk die meer van de schrijfster gelezen heeft vindt er haar terstond in terug. Nieuwe denkbeelden komen er niet in voor, maar proefhoudende oude, worden er veelzijdig in toegepast. Deugdelijke, misschien soms wel wat overdreven, beginsels van opvoeding vindt men er velen, en het mag wel een bijzonder groote zegen genoemd worden, als halve weezen zulk eene tiefmoeder vinden, die het zoo heilig en ernstig met de opvoeding en vorming meent, al kan de klacht ook nu en dan niet teruggehouden worden: ‘Hoe jammer, dat de deugd of de deugdzame zoo vervelend is!’ Mevrouw Anstruther is bijna een model-stiefmoeder, maar komt nooit uit haar plooi, en heeft iets hark-achtigs, zoo stijf en eenvormig is zij.
Wezenlijke aanmerkingen geloof ik niet dat op het boek te maken zijn, of het zou de geheele inkleeding moeten wezen; want dat eene vrouw, die vijf harer kinderen zelve onderwijs geeft, en het zoo ernstig met de zaak van leven en opvoeding opneemt, nog tijd

{==374==} {>>pagina-aanduiding<<}
kan vinden, om zóó veel in haar dagboek op te teekenen als deze moeder doet, in die tien maanden, dat grenst aan het wonderbare.
Zoo zouden er nog wel een paar kleine aanmerkingen te maken zijn, die echter aan de degelijkheid van het boek niets ontnemen, b.v.: De heer Randolph wordt door een vallenden boom doodelijk gekwetst en ligt te sterven. ‘Mariëtte (zijn nichtje) bad, en zijne lippen bewogen zich. Ik trok (zegt mevrouw Anstruther) de oppaster met mij mede, ten einde Mariëtte met haren stervenden oom alleen te laten. Ik ging in de voorkamer om te luisteren, of de predikant ook gekomen was. Goed kon hij niet meer doen, maar er was iets ontzettends in de gedachte, dat er aan dat sterfbed geene geestelijke toespraak, geen enkele godsdienstige vertroosting zou worden toegediend.’ - Dat vind ik een ongelukkig denkbeeld! Kan dan iemand niet christelijk sterven, al is er juist geen Dominé bij! Ik vind in die gedachte iets ontzettends. Maar het is een proeve, en een type van het Engelsch formalisme, welk standpunt der schrijfster geheel niet vreemd is.
Soms schijnt de schrijfster het met zichzelve niet eens geweest te zijn; maar; dat zij op dezelfde bladzijde zich tegenspreekt is wat heel erg. Zoo lezen wij: ‘Tusschen den Goddelijken en den menschelijken wil bestaat een geheimzinnig en ondoorgrondelijk verband, dat geen sterveling nog ooit heeft kunnen peilen; maar het feit dat wij een wil hebben en dat, op moeijelijk te verklaren wijze, de gebeurtenissen in zekere mate en in zekeren zin naar onzen wil worden geregeld, is onbetwistbaar.’ - Ik laat deze redenering, en ook de bewijsvoering, voor rekening der schrijfster; maar doe alleen opmerken, dat zij zelve in die leer niet vast schijnt te wezen, daar ze, tien regels lager, zegt: ‘Het is wonderlijk op het verleden terug te zien, en na te gaan hoe geheel anders mijn leven geworden is, dan ik mij in mijne verbeelding had voorgespiegeld. Wat al droomen verijdeld! Wat al besluiten onuitgevoerd!’ en nu geeft ze een geheele reeks van dingen, die wel bewijzen dat het zeer betwistbaar is, dat de gebeurtenissen naar onzen wil geregeld worden!
Van dat zich zelve tegenspreken is ook nog eene aardige proeve in 't begin van het boek, waar de schrijfster op de eene plaats zegt, dat hare eerste liefde tot den heer Mordaunt, maar met wien zij niet trouwde, was ‘haar ideaal’, iets verder: ‘mijn ideaal kon nimmer worden verwezenlijkt,’ en daar tusschen in: ‘Ik verdiep mij zelden in het verleden, maar breng het mij van

{==375==} {>>pagina-aanduiding<<}
tijd tot tijd voor den geest, om mij mijn tegenwoordig gevoel en denkwijze te verklaren, om het mij duidelijk te maken, waarom ik nooit in staat ben geweest van een man mijn ideaal te maken.’ - De schrijfster dacht wel; maar dacht niet door.
Voorts zou er ook nog wel wat af te dingen zijn op hare redenering ‘over het noodzakelijk van een katechismus, als waarborg dat de leden van ééne kerk dezelfde gezindheden belijden, zonder hetwelk de kerk in denzelfden toestand zou verkeeren als de Cyclopen in Euripides, waarvan Silenus tot Ulysses zegt: ‘Geen hunner hoorde wat een ander zeide.’ - Als 't niet zoo akelig was, zou het aardig wezen, om sommige dames over godgeleerdheid te hooren!
Het een en ander neemt nogthans volstrekt niet weg, dat ik vrijmoedig zeggen kan, dat het een lief, leerzaam, onderhoudend werk is, wat ik hoop en geloof dat veel nut zal doen, in zake van onderwijs en opvoeding.
Rosendaal, Febr. 1868.
Tydeman.





II. Staatswetenschappen.

SCHETS van het Nederlandsch Staatsbestuur, door Mr. L. Ed. Lenting. Te Arnhem, bij Is. An. Nijhoff en Zoon, 1867. Prijs ƒ 2.50.
Volkomen juist zegt de schrijver van het aan het hoofd dezes vermelde handboek in zijn voorberigt, ‘dat er behoefte bestaat aan een populair handboek voor de kennis van ons ‘Staatsbestuur.’ En iets verder: ‘nu vooral, nu, ook de wetgever, door het onderwijs in de gronden van de Nederlandsche Staats-inrichting onder de leervakken op de middelbare scholen op te nemen, de belangstelling daarin wil bevorderen.’ Mij dunkt, dit handboek moet in die behoefte voorzien. Natuurlijk de ondervinding zal hieromtrent uitspraak moeten doen en daarom zou het van belang zijn, als de heeren leeraren aan onze vele burgerscholen bij gelegenheid hun gevoelen mededeelden omtrent de bruikbaarheid van dit boek. En nu eene enkele opmerking.
Op bladz. 15 wordt de volgende zeer juiste stelling gelezen: ‘Bij al de gebreken, die elk kiesstelsel aankleven, moet de vraag gedaan worden, of men een beter stelsel weet.’ Men hoort dikwijls het stelsel van direkte verkiezingen afkeuren. De ervaring heeft het veroordeeld, wordt beweerd. Dat laatste is volstrekt nog niet uitgemaakt. Maar als men afkeurt, dan moet

{==376==} {>>pagina-aanduiding<<}
men iets beters in de plaats geven. En juist omdat dit niet geschiedt, moeten wij houden wat wij hebben en trachten de bestaande gebreken zooveel mogelijk weg te nemen.
Wat de geachte schrijver op bladz. 19 aanteekent omtrent Limburg en zijne betrekkingen tot den voormalige Duitschen bond behoort ten gevolge van de bekende gebeurtenissen in den zomer van 1866 tot de geschiedenis.
Bij de omschrijving van de roeping der tegenwoordige rekenkamer (bladz. 85-87) had de schrijver met een enkel woord kunnen wijzen op de verschillende stelsels van contrôle op de uitgaven. Het kan toch niet zoo lang meer duren, of de quaestie, een preventief- of repressief stelsel, komt weder aan de orde. Dan waren de lezers van het handboek op de hoogte, wat daardoor verstaan wordt. De quaestie is ook van practisch belang. Daarom ware het goed geweest er op te wijzen, omdat de gelegenheid tot nader onderzoek opengesteld was, om, komt de quaestie weder aan de orde, het een en ander bij te brengen tot regt verstand van een voor de natie zoo belangrijk onderwerp als de contrôle op de staatsuitgaven. Met een enkel woord toch had de vraag kunnen behandeld worden: ‘moeten de uitgaven ten laste van het rijk voor of na de betaling bij de rekenkamer worden onderzocht, verevend en geboekt.’
Ik geloof, dat de schrijver zich op bladz. 89 en 90 te sterk uitdrukt, als hij zegt: ‘dat daar, waar al de leden van den staat zich van hunne rechten en verplichtingen bewust zijn, ook eene nationale vertegenwoordiging eene behoefte wordt.’ Als al de leden van den staat die behoefte moesten gevoelen, het zou de vraag zijn, of er wel ooit van nationale vertegenwoordiging sprake zoude zijn. Het intelligente deel der natie zal, gelijk in de meeste zaken, ook wel hier den stoot aan de beweging geven, en zoo wordt de publieke opinie geboren.
Ik had wel gewenscht, dat de schrijver op bladz. 97 meer uitgewerkt had zijn denkbeeld, dat er geene noodzakelijkheid bestaat, dat de ministers leden der staten-generaal zijn. Daarover bestaat verschil van gevoelen. De grondwet laat het toe. En Nederland is uniek op dit punt. Ik treed daarover nu niet in discussie; maar de zaak had, dunkt mij, wel wat meer uitvoerig in het handboek besproken kunnen worden.
Op bladz. 99 lezen wij: ‘de staten-generaal vertegenwoordigen het geheele Nederlandsche volk.’ Ik kan niet inzien, dat er vol-
{==377==} {>>pagina-aanduiding<<}
doende grond aanwezig is om de vraag te stellen: ‘wat of wien vertegenwoordigt één lid van de staten-generaal. Maar de vraag is gesteld geworden, en daarom had er hier gesproken kunnen zijn.
Op bladz. 117 zet de schrijver uiteen, waarom aan de eerste kamer niet gegeven kan worden het regt van amendement. Hierbij is echter uit het oog verloren, dat de door de eerste kamer geamendeerde wetsvoorstellen andermaal naar de tweede kamer gerenvoijeerd zouden kunnen worden, zoo als dat elders plaats vindt. Als dit schrijver's eenigste bezwaar was, dan zoude hierin gemakkelijk te voorzien zijn. Om te voorkomen, dat door de uitoefening van het regt van amendement door de eerste kamer eene wet geheel anders werd dan hetgeen de tweede kamer daarvan gemaakt had, had eenvoudig in de grondwet bepaald kunnen worden, dat de door de eerste kamer daarin gebragte veranderingen door de tweede kamer goedgekeurd moesten worden. Wil men nog eene schrede verder gaan en eene eerste kamer hebben als tweede instantie van wetgeving, zoo behoorde haar ook toegekend te zijn het regt van initiatief, waarover de schrijver op bladz. 118 en 119 handelt. Ik stem toe, het hangt er geheel van af, welken werkkring men aan de eerste kamer wenscht toegekend te zien, of het al dan niet wenschelijk kan geacht worden hare bevoegdheid meer of min uit te breiden. Ik erken ook, dat volgens de grondwet de eerste kamer meer is een collegie, dat wacht houdt tegen eventuëel overijlde besluiten van de tweede kamer. Maar het is hier de vraag, of eene eene eerste kamer, zamengesteld en geregeld zoo als bij ons, in de praktijk van het constitutionele leven niet meer bezwaar dan voordeel oplevert.
Op bladz. 120 wordt de stelling verdedigd, dat verwerping van de begrooting, om redenen buiten de begrooting, geoorloofd is. Ik kan mij moeilijk in dit gevoelen vinden. Wat is eene begrooting? Immers eene raming van hetgeen in een bepaald tijdstip voor de behoeften van 's lands dienst noodig is met aanwijzing der middelen om daarin te voorzien. Wat is dit nu anders dan bloot eene quaeste van cijfers? Wat vordert 's lands dienst op een gegeven oogenblik, wat is tot den rigtigen loop der administratie noodig? Het kan wel gebeuren, dat een of ander geldelijk voorstel zamenhangt met de politieke rigting van den betrokken minister, maar dan heeft de vertegenwoordiging toch nog andere middelen, om aan de regering kenbaar te

{==378==} {>>pagina-aanduiding<<}
maken, dat zij hare rigting niet dult. Afstemming van begrootings-hoofdstukken is afkeuren der cijfers van uitgaaf of inkomst; eene andere beteekenis is daaraan niet te geven. Wenscht men de rigting van het gouvernement ter sprake te brengen, de grondwet geeft daartoe aan de hand het regt van interpellatie (zich oplossende in een naar mijn oordeel zeer grondwettig gemotiveerd oordeel van de vertegenwoordiging, na het antwoord op de interpellatie), het regt van enquête, het regt zich te adresseren, en eindelijk het regt van initiatief. Nu kunnen er gevallen zijn, dat verwerping der begrooting het eenigste middel is, om een gouvernement de teugels van het bewind te doen verlaten, maar het is dan ook een uiterste redmiddel. Het is bekend, dat de heeren Thorbecke en de Bosch Kemper daarover mede eenstemmig zijn. Het is alleen de vraag, of de heer Thorbecke altijd even consequent in de toepassing van die leer is geweest.
Op bladz. 122 spreekt de schrijver over de ‘onschendbaarheid van de wetten.’ Zeer teregt is de schrijver van oordeel, dat de regter verpligt is de wet toe te passen, ook al is zij in strijd met de grondwet. Zoo is de gezonde zin van het artikel der grondwet. Zeer bekend is de strijd tusschen verschillende regtsgeleerden, of de regter al dan niet provinciale of gemeente-verordeningen, welke in strijd zijn met hetzij de grondwet hetzij andere algemeene staatswetten, verpligt is toe te passen. De schrijver zegt eenvoudig: ‘hier (d.i. bij het woord wetten) worden alleen die wetten bedoeld, die volgens art. 104 zijn tot stand gekomen,’ alzoo de algemeene rijkswetten, maar daarmede is de quaestie nog niet afgedaan. Eene wet is een algemeen verbindend voorschrift, vastgesteld door de bevoegde magt. Zeer juist, maar is daarom niet even goed eene provinciale op het terrein van den provincialen en eene gemeente-verordening op dat van den gemeente-wetgever een algemeen verbindend voorschrift? Geldt dus voor die verordeningen niet evenzeer de bepaling: de wetten zijn onschendbaar? En als er dan strijd is tusschen eene verordening en de algemeene wetten of de grondwet, zal dan de regter kunnen weigeren toepassing te geven aan de voorschriften van de verordening? Of zal hij niet veeleer gedachtig aan de bepaling van de grondwet, de verordening toepassen of zich onbevoegd verklaren en aan het administratief gezag overlaten te doen wat ligt op het terrein der administratie? Ik kan er hier niet langer over uitweiden. Men kan verschillende regtsgeleerden

{==379==} {>>pagina-aanduiding<<}
hierop nalezen. Ik wijs alleen nog op art. 148 Grondwet en art. 2 van de wet op de regtelijke organisatie enz.
Ik deel niet het gevoelen van den schrijver, op bladz. 127 en 128 ontwikkeld, dat de eerste kamer zeer goed opgeheven kon worden. Men behoeft nog niet te denken aan de gevallen, welke de schrijver op het oog heeft, waarin de eerste kamer nuttig zou kunnen werken. Het is volstrekt niet ondenkbaar dat de tweede kamer verkeerde besluiten neemt, dat zij ons wetten bezorgt, waarvan wij beter verschoond waren gebleven. Is het in zoodanige gevallen niet goed, dat er eene tweede instantie van wetgeving bestaat, om toe te zien? Ik heb echter reeds gezegd, ik wensch voor de eerste kamer eene andere zamenstelling en betere regeling van bevoegdheid. Zoo als zij nu is, kan zij veel bezwaar opleveren, maar weinig nut aanbrengen.
Op bladz. 156 vind ik aangeteekend, dat eene splitsing van het uitgebreide departement van binnenlandsche zaken noodzakelijk is. Mij dunkt, het valt niet meer te betwijfelen, dat onze ministers, in het algemeen reeds, te veel met administatieve werkzaamheden overladen zijn, om onverdeeld met wetgevenden arbeid zich te kunnen bezig houden. Maar inzonderheid geldt dit voor den minister van binnenlandsche zaken. De heer Thorbecke was geen voorstander van splitsing, maar niet ieder heeft de werkkracht van den heer Thorbecke. Daarbij herinnert men zich dan toch ook, dat de heer Thorbecke de zaken niet vlugger dan anderen afdeed. In elk geval, men zal tot eene splitsing moeten komen, misschien wel van meer departementen. Het terrein der administratieve werkzaamheid wordt steeds grooter en het aantal te behandelen zaken schijnt steeds toe te nemen. Zoo als bekend is, is ook de heer van Bosse voor de splitsing. Het is tevens bekend, dat ook de heer van Bosse een man is van ongemeene werkkracht.
Ik vereenig mij volkomen met hetgeen ik op bladz. 160 omtrent het pensioneren van ambtenaren aangeteekend vind. Met de tegenwoordige tractementen zijn de pensioenen onmisbaar; maar verbeter de eerste en de laatste zijn onnoodig. Vroeg of laat zal het tot eene herziening der tractementen moeten komen. Men zegge nu niet, voorstellen tot algemeene herziening van de tractementen der ambtenaren gaan er niet door, want de natie is verpligt hen, van wier diensten zij gebruik maakt, naar gelang van dat werk te betalen. Ik zoude eene ontbinding op een dergelijke quaestie rationeler vinden dan zoo menige in den laatsten tijd.

{==380==} {>>pagina-aanduiding<<}

Op bladz. 165 wordt behandeld de quaestie: of eene belasting, welke niet in de jaarlijks vast te stellen wet op de middelen wordt vermeld, of welke door de staten-generaal daaruit wordt geschrapt, van de ingezetenen kan worden gevorderd. Ik zou meenen, dat aangezien volgens de grondwet jaarlijks bij de wet vastgesteld worden de middelen om in de uitgaven te voorzien, het middel bij die wet niet vermeld, niet bestaat, voor dat jaar althans. De verschillende belastingwetten regelen de wijze van heffing der belastingen, maar de wet op de middelen, welke eene zekere belasting niet vermeldt, schaft tijdelijk die belasting af. Volgt men eene andere redenering, dan vervalt men bovendien nog in dit bezwaar: in het uiterste geval dat de staten-generaal zich verpligt zien om aan de regering de middelen te weigeren, de regering desniettegenstaande zou kunnen voortgaan met belastingen te heffen en over het bedrag der opbrengst te beschikken.
Ik vereenig mij geheel met den wensch van de schrijver op bladz. 177 betrekkelijk de opheffing van het zegelregt op dagen weekbladen.
Op bladz. 206 en 207 bespreekt de schrijver de quaestie der school- en leerpligtigheid en verklaart zich voor het laatste stelsel. Inderdaad er is veel over te zeggen en men zou langs zoo meer beginnen over te hellen, om de vrijheid, welke in het publiek belang op menig ander terrein noodzakelijk beperkt wordt, ook hier niet onvoorwaardelijk toe te staan.
Op bladz. 213 zegt de schrijver, dat bij eene hervorming van het hooger onderwijs zeker op vermindering van het aantal universiteiten aangedrongen zal worden. Gelijk bekend is, werden de drie academiën bij het ontwerp van den minister Heemskerk behouden. Het valt, dunkt mij, niet te ontkennen, dat in het belang der we tenschap ééne universiteit voor ons land voldoende en wenschelijk zijn zou. Aan die ééne academie zou men al de summiteiten der wetenschap kunnen verbinden en de verschillende faculteiten in de noodige onderdeelen splitsen. Maar men houde in het oog niet naar hetgeen absoluut goed is, maar naar hetgeen bereikbaar is moet de staatsman streven. En het ontwerp van den heer Heemskerk had ontegenzeggelijk veel goeds. Wat het ontwerp bepaalde omtrent de theologische faculteiten zal wel overeenstemmen met den wensch van den heer Lenting, die het confessioneel godsdienstig onderwijs naar de kerk terugwijst. Die heer Heemskerk toch stelde voor, om een of meer seminariën ook voor het hervormd

{==381==} {>>pagina-aanduiding<<}
kerkgenootschap op te rigten. Ook zal de schrijver het goed vinden, dat volgens het ontwerp van den heer Heemskerk het propaedeutisch onderwijs bij de gymnasia gebragt werd. De schrijver zal het met mij eens zijn, dat het ontwerp de toelating tot de academische lessen minder logisch geregeld heeft. De minister Heemskerk stelt voor een examen voor eene staats-commissie, tenzij bewijs wordt geleverd van met goed gevolg afgelegd eindexamen aan een gymnasium. Ik ben met den heer Lenting van gevoelen, dat men voor de toelating een examen stellen moet, en dan wel, zoo als in het ontwerp, voor eene staats-commissie. Ook heeft de heer Lenting zeer juist onderscheiden tusschen de academie-burgers, die studeren om tot eene maatschappelijke betrekking te geraken en hen die alleen uit lust tot de wetenschap de academiën komen bezoeken. Voor de eersten, voor zoover zij zich aan de staatsdienst willen wijden, wil hij een staats-examen bij het eindigen hunner studiën. Het is alleen de vraag, of hij nog niet wat verder had moeten gaan, en een staats-examen vorderen voor elk, die eene betrekking of een beroep in het maatschappelijke leven wenscht uit te oefenen. Het ontwerp van den heer Heemskerk onderscheidde niet genoeg tusschen vrije studie en studie als middel om zekere betrekkingen te bekleeden of beroepen uit te oefenen. Bovendien wilde het ontwerp de doctorale examens overbrengen bij eene staats-commissie. Ik zou de voorkeur geven aan eene studie, welke aan de academie geheel afloopt, maar aan het einde waarvan een staats-examen kwam voor hen, die zekeren rang of stand in de maatschappij wenschen in te nemen. Ook het ontwerp noemde de privaat-docenten.
Op bladz. 274 en 275 spreekt de schrijver over de woonplaats van den burgemeester binnen, en in buitengewone gevallen, buiten de gemeente. Het is den geachten schrijver niet duidelijk, hoe het laatste in het belang der gemeente kan zijn. Ik wil trachten dit duidelijk te maken met een enkel woord. Het geval kan zich voordoen, dat er niemand te vinden is, geschikt om het burgemeesterschap in deze of gene gemeente op zich te nemen, met uitzondering van één persoon, die echter als voorwaarde stelt, dat hij buiten de gemeente zal kunnen wonen. Nu is het toch zeer zeker ‘in het belang der gemeente’, dat die ééne persoon benoemd worde met verlof om buiten de gemeente te wonen in plaats van een dier anderen, ook al wilden die allen binnen de gemeente blijven wonen.

{==382==} {>>pagina-aanduiding<<}

Ten slotte wensch ik met een enkel woord te releveren de m.i. zeer grondige behandeling van hoofdstuk IV, het koloniaal bestuur, welke opmerking ik mede in het algemeen gaarne voor het geheele boek van den heer Lenting wil doen gelden.
Deventer, April 1868.
C. Duymaer van Twist.
DE NEDERLANDSCHE STAATS-GODSDIENST. Eenige woorden aan mijne landgenooten, van welke godsdienstrigting zij ook zijn mogen. Door Bartout van der Feen. Arnhem, H.A. Tjeenk Willink, 1867. In groot 8vo, 17 bladz. Prijs ƒ 0,30.
Na herhaalde lezing, zoo van deze brochure zelve, als van hare uitvoerige toelichting in de Haarlemsche Courant van 2 Dec. 1. 1. naar aanleiding eener beoordeeling in de Schager Courant, heeft het mij niet mogen gelukken den heer van der Feen goed te begrijpen in den waren zin van de slotsom tot welke hij komt. Maar dat is geen wonder, want ook de premissen zijn mij niet duidelijk. ‘Dat kan ik niet helpen’, zegt misschien de schrijver, ‘ik heb toch voor een gezond menschenverstand duidelijk genoeg geschreven.’ 't Is mogelijk. Maar er zullen wel meer lieden zijn, die, na de definitiën van ‘God’, ‘dienst’ en ‘godsdienst’ gelezen te hebben: niet vatten hoe men daaruit ‘bespeurt dat het woord Opperwezen en het woord God niet geheel dezelfde beteekenis heeft. ‘God’, gaat hij onmiddelijk daarop voort, ‘is gelijk uit Zijn Woord blijkt persoonlijk handelend en sprekend opgetreden. Heeft het Opperwezen zulks gedaan? Die het gelooft, moge het gelooven! Die het weet, moge het bewijzen!’ Dit nu leidt tot eene soort van ontwikkeling, wat gelooven is en wat weten, waarna de mij zeer duidelijke bepaling volgt, dat de ‘Nederlandsche staat, in aardrijkskundigen zin, dat gedeelte van onzen aardbol is wat tegenwoordig het koningrijk der Nederlanden uitmaakt’, en dat men, ‘meer bepaald over de bevolking van dat koningrijk sprekende, bedoelt: de inwoners van dien staat.’ Na deze hoogst duidelijke, ook voor mij volkomen verstaanbare definitiën volgt deze zinsnede: ‘De inwoners van den Nederlandschen Staat, of in dezelfde beteekenis de Nederlandsche Staat, heeft zekere magten daargesteld in
betrekking tot wet-geving en de uitvoering daarvan (waarvan? denkelijk van de wetten, schoon “wetten uitvoeren” alleen van die kan gezegd worden, welke voorschrijven iets te doen), hetzij bij den aanvang van onzen

{==383==} {>>pagina-aanduiding<<}
constitutioneelen regeringsvorm, hetzij later (wat deze tusschenzin er toe doet begrijp ik weder niet), en is hierdoor (waardoor?), voor zoover geene magt overschreden en behoorlijk ten uitvoer gebragt wordt (wederom een zinverduisterende, gansch overtollige limitatie), gehouden die te eerbiedigen en hare wetten na te komen en zóó doende is de (beschermende 1)) Godsdienst, die in het 6de hoofdstuk der Grondwet is opgenomen, ook de zijne (d.i. die van den staat).’
Al ontdoet de lezer dezen volzin van de parenthesen die ik er bijvoegde, ik geloof niet dat het hem duidelijk zal zijn geworden, welk denkbeeld men te hechten hebbe aan het woord ‘staats-godsdienst.’ Noch de verwijzing naar Hoofdst. VI Gw., noch het predikaat ‘beschermende’, maakt de zaak duidelijker. Ik kan in dat hoofdst. geen melding vinden van eene beschermende godsdienst; wel van eene beschermde, in zoover zij zich uit in den vorm van gemeenschappelijke, d.i. kerkgenootschappelijke godsdienst-uitoefening: ‘aan alle kerkgenootschappen in het Rijk wordt gelijke bescherming verleend’ (Gw. art. 165). Door wien? Natuurlijk door den staat; de staat waarborgt aan ieder kerkgenootschap in het Rijk gelijke (d.i. aan het eene niet boven het andere) bescherming, en dat tegen elke onwettige aanranding. De Grondwet verklaart hierdoor, geen kerkgenootschap te zullen bemoeilijken, zoolang het de maatschappij en hare leden niet kwetst in dier voege, dat ‘overtreding tegen de strafwet’ plaats heeft (Gw. art. 164). Dit laatste heeft in de Gw. betrekking op het bezit van ‘vrijheid tot het belijden zijner godsdienstigen meeningen’; maar dit is hetzelfde. Het zich voegen bij, zich noemen naar een ‘kerkgenootschap’ sluit onmiddellijk het ‘belijden zijner godsdienstige meeningen’ in. Derhalve: de staat beschermt (in zaken van godsdienst, godsdienstige meeningen, ja godsdiensten), maar wordt niet door de godsdienst beschermd. Trouwens, van het hooge beginsel, dat in den grond elk maatschappelijk leven zijnen hoogsten steun vindt in het godsdienstig bewustzijn - al is het Fetichisme - is hier geen sprake.
De Grondwet laat aan iedereen vrij zijne meeningen ten opzigte van het godsdienstige - niet te hebben, daarmede heeft geen wetgeving iets te maken, maar - te belijden. Maar

{==384==} {>>pagina-aanduiding<<}
die ‘godsdienstige meeningen’ zouden de veiligheid van den staat in het algemeen of van ingezetenen des Rijks in 't bijzonder kunnen in gevaar brengen (men denke b.v. aan de Thuggs); daarom wordt de ‘volkomen vrijheid’ der ‘belijdenis van godsdienstige meeningen’ beperkt door èn de maatschappij èn hare leden tegen dergelijke aanrandingen, onder de strafwet vallende, ‘in bescherming te nemen’ (art. 164). Dit art. zegt dus in substantie: ieder die zich op het grondgebied van den staat bevindt, heeft, zooveel den staat aangaat, volle vrijheid, niet alleen om in het godsdienstige te gelooven wat hij goedvindt, maar ook om het te belijden, mits in het laatste geval, die belijdenis niet inhoude wat in aanraking zou brengen met de strafwet, de beschermster der maatschappij en harer leden. - Hier kiest zich de staat geene de minste ‘godsdienst.’
Van het ieder afzonderlijk betreffende gaat de Gw. - of laat mij zeggen: de staat, zich uitsprekende in de Gw. - over tot het gemeenschappelijke: ‘aan alle kerkgenootschappen in het Rijk wordt gelijke bescherming verleend’ (art. 165). Dus ook de ‘kerkgenootschappen’ beschermen niet, maar worden beschermd.
Eindelijk: de belijders der onderscheidene godsdiensten genieten allen dezelfde burgerlijke en burgerschapsregten, en hebben gelijke aanspraak op het bekleeden van waardigheden, ambten en bedieningen’ (Gw. art. 166); m.a.w.: al zijt gij Israëliet, gij kunt minister; al zijt gij R.C., gij kunt lid van den Raad van State; al zijt gij Hervormde, gij kunt lid van den Hoogen Raad worden; uwe godsdienst-belijdenis d.i. uw behooren tot dit of dat kerkgenootschap staat uwer benoeming tot lid van ... of... niet in den weg. - Dit art. der Gw. is ellendig verknoeid om te dienen tot adstructie der volgende argumentatie: De R.C. maken in Nederland ruim ⅖ der bevolking uit, ik neem: 44 van de 100; derhalve: er zijn 99 notarissen, de 100ste moet benoemd worden; nu zijn er 43 R.C. en 56 niet-R.C.; bijgevolg moet een R.C. benoemd worden, zonder overigens acht te geven op bekwaamheid, anciëenniteit, geschiktheid enz., want... ‘de belijders der onderscheidene godsdiensten...hebben gelijke aanspraak op het bekleeden’ enz. Over dàt verknoeien spreek ik nu niet. Ik constateer alleen, dat ook hier de staat, vertegenwoordigd in de Gw., niet optreedt als door de godsdienst beschermd, maar onpartijdig de ‘belijders der onderscheidene godsdiensten’ - met regt, niet: ‘kerkgenootschappen’,

{==385==} {>>pagina-aanduiding<<}
maar: ‘godsdiensten’ - bevoegd verklarende - natuurlijk: ceteris paribus - tot allerlei staatsambten.
Tegenover de stelling: ‘de Nederlandsche Staat sluit zich bij geen godsdienstbegrip, geen godsdienstvorm, geen kerkgenootschap aan’ - door den tekst der Gw. verkondigd, plaats de heer van der Feen de zijne: ‘de staat, door de in hoofdst. VI der Gw. ‘opgenomene’ godsdienst beschermd, heeft dus, als staat, die godsdienst. Maar - die godsdienst bestaat niet; zij kan krachtens de Gw. niet bestaan. De staat als zoodanig - d.i. hier het concreet geheel van al de inwoners des Rijks, als zoodanig... heeft geen godsdienst? Toch niet: belijdt zijne godsdienstige meeningen niet, allerminst in den vorm van een kerkgenootschap.
Doch volgens den heer van der Feen zou de staat als zoodanig, feitelijk, eene afzonderlijke ‘godsdienst’ moeten stichten en belijden. Hij wil den Koning smeeken, door de benoeming van ‘éénen minister de staats-godsdienst met de verschillende Eerediensten te verbroederen.’ Die minister zou natuurlijk de ‘staatsgodsdienst’ moeten belijden; m.a.w. hij zou noeh Christen, noch Israëliet (Mohamedanen, Heidenen, Mormonen, enz. maken tot dusver geen ‘kerkgenootschappen in het rijk’ uit) moeten zijn, maar... nu, maar? Ik weet het niet, lezer, maar kan u misschien op den weg helpen. Niet door middel der brochure zelve, maar door middel van het toelichtend artikel in den Haarlemmer. De heer van der Feen dan bekleedde vroeger een staatsambt, dat van gemeente-secretaris. Als ambtenaar van den staat (ik dacht dat de secretaris ambtenaar van de gemeente) was, maar: de gemeente is een deel van den staat - ergo) meende hij dat zijn lidmaatschap der Nederlandsche Hervormde Kerk hem belemmerde in het ‘verleenen van gelijke bescherming’ enz. (Gw. art. 165). Derhalve scheidde hij zich af van het kerkgenootschap, waartoe hij behoorde, waarin hij was gedoopt en opgevoed, waarin zijn vader en grootvader het leeraarsambt bekleedden, en liet zich door den burgemeester inschrijven als: ‘Hervormd, doch zonder tot eenige secte te behooren.’ Blijkbaar vindt hij daarin eenen grond om zich eventueel later aan te geven als: ‘lidmaat der Nederlandsche staats-godsdienst.’ En uit de belijders van zulk eene ‘staatsgodsdienst’ moest nu de Koning eenen minister voor al de eerediensten benoemen - den heer van der Feen niet, dat spreekt

{==386==} {>>pagina-aanduiding<<}
van zelv', al heeft hij nog geen halve eeuw achter zich. Toch veroorloof ik mij de onbescheidenheid, Z.M. met hem sprekend in te voeren. Vergeef me, 't is geen kijkje in de salons van H. M., 't is onderstelling wat Z. M. misschien zeggen zou, en 't betreft geen almanak, maar eene portefeuille. Z.M. is de koning (duidelijkheidshalve), v.d.F. de schrijver der brochure.
Z.M. Ik heb gehoord mijnheer, dat gij er iets op zoudt weten, éénen minister voor de Eerediensten te benoemen, slechts éénen. Zou daar mogelijkheid op zijn? Gij weet, een gedeelte mijner onderdanen is Roomsch, een ander Hervormd, een ander Luthersch, een ander Israëlitisch, een ander... enfin: ik spreek nu als koning, en als zoodanig heb ik met geen godsdienstige geschillen te maken. Aan alle kerkgenootschappen gelijke bescherming - voor de belijders van elke godsdienst gelijke aanspraak op ambten. Het ministerschap is ook een ambt. Zeg, mijnheer v.d.F., hoe moet dat met één minister voor al de eerediensten?
v.d.F. Niets is gemakkelijker dan dit, sire. Uwe Maj. belaste met die portefeuille iemand die de staats-godsdienst belijdt.
Z.M. De staatsgodsdienst? Maar ik ken geen staatsgodsdienst. Er is geen staats-godsdienst.
v.d.F. Voor 't oogenblik heeft zich misschien het ensemble der belijders van de staats-godsdienst nog niet tot den vorm eener uitwendige kerkgenootschappelijkheid vereenigd. Maar de hooge intentie Uwer Maj. zou dat alligt kunnen bespoedigen. Ik, 't zij in alle nederigheid gezegd, belijd de staats-godsdienst, want ik ben in het bevolking-register ingeschreven, als ‘Hervormd, doch zonder tot eenige secte te behooren.’ Zoo kan morgen iemand zich laten inschrijven, als ‘R.C. doch zonder tot eenige secte te behooren,’ overmorgen iemand als ‘Israëliet, doch zonder tot eenige secte te behooren,’ enz.; zulke menschen belijden de staats-godsdienst.
Z.M., met ‘hilariteit’ (NB. courantenwoord). Dan zullen we maar met den ‘minister voor al de eerediensten’ wachten, totdat een genoegzaam getal candidaten voor de portefeuille op de bevolkings-registers zal ingeschreven zijn, als ‘tot geene secte behoorende’. En dan zullen wij nader zien. Voor 't oogenblik is het mij nog niet recht helder hoe mijne R.C. onderdanen vrede zouden hebben met eenen ‘Hervormde, doch tot geene secte behoorende.’
v.d.F. (met levendigheid). Dit ben ik, Sire.

{==387==} {>>pagina-aanduiding<<}

Z.M. (met eene buiging). Zeer mooi, mijnheer, zeer mooi. Alleen, het woord ‘secte’ bevalt mij niet. 't Klinkt zoo onverdraagzaam. En - ik heb pas twee Eeredienst-ministers benoemd. Ik zal er eens over denken - bij gelegenheid.
Badinage à part. Als men door ‘Nederlandsche staat’ verstaat het concreet geheel der inwoners van dat gedeelte des aardbols, hetwelk thans het koningrijk der Nederlanden uitmaakt, hebben zij allen, een enkele misschieu uitgezonderd, godsdienst.
Maar in staatregtelijken zin is ‘godsdienst’ iets anders: ‘godsdienstvorm’. Men verwarre het eene niet met het andere. En dat doet de heer van der Feen. Maar hij openbaart nog eene andere verwarring: hij maakt geen onderscheid tusschen den feitelijken toestand en eenen zooals hij zich dien voorstelt. Wel heeft hem de waarheid voor den geest gezweefd, doch hij heeft zich geene heldere voorstelling van haar gemaakt.
Nederland is een christelijke staat. Dat zullen de Israëliten niet ontkennen, ook hoewel zij in dien christelijken staat tot de hoogste staatsambten kunnen opklimmen, niet in weerwil, maar krachtens het christelijke karakter van onzen staat. Al de staatsinstellingen dragen een christelijk karakter ‘zonder tot eenige secte te behooren.’ De staat maakt het leviraats-huwelijk niet alleen niet tot pligt, maar verbiedt het, behoudens dispensatie door den Koning te verleenen, omdat de staat niet Israëlitisch is; de staat verbiedt bigamie, en zou die op Nederlandschen bodem niet uit godsdienst-verdraagzaamheid aan eenen Mohamedaan inwilligen, want de staat draagt den christelijken stempel, den christelijken geest. Zoo is het en zoo blijve het. En daarmede neem ik afscheid van den mij gansch onbekenden schrijver, tegen wien geen partijdigheid mijne pen heeft kunnen besturen.
Hij verzoekt franco toezending van beoordeelingen, bedenkingen en loftuitingen. Dit tijdschrift is, zoo ik het wel heb, niet gewoon dergelijke particulier toe te zenden. In de Haarlemsche Courant gaf hij te kennen, dat van eene geachte hand hem de bedenking was gemaakt, zoo kort te hebben gesproken over ‘school en koloniën.’ Moeten die kwestiën dan bij alles worden gehaald?
Niet mogende vergen, dat de redactie de verantwoordelijkheid van het bovenstaande op zich neme, onderteeken ik het; en ook alleen dáárom, want ik verklaar vooraf, geen lust te hebben tot twistgeschrijf, dat tot niets dient en tot niets leidt.
Oirschot, Jan. 1868.
H.M.C. van Oosterzee.






{==388==} {>>pagina-aanduiding<<}

III. Varia.

CATALOGUE descriptif des Espèces de bois de l'Archipel des Indes Orientales (Collection de Sturler), exposées à l'exposition internationale de 1867 à Paris, par W.L. de Sturles, Ancien Major du Génie de l'Armée des Indes Orientales Neerlandaises. Leide, A.W. Sijthoff, 1867. Prijs ƒ 1,50.



BEREDENEERDE CATALOGUS DER AARDBEZIËN, welke worden aangekweekt en verkrijgbaar zijn in de Bloemisterij van E.H. Krelage en Zoon, te Haarlem. Haarlem, E.H. Krelage en Zoon en de Erven Loosjes, 1867. Prijs ƒ 0,30.
De geschriften, aan het hoofd dezer aankondiging vermeld, hebben dit met elkander gemeen, dat zij op den titel als Catalogus genoemd worden, maar wanneer wij nu, aan dit woord hechtende, daarom eene mindere waarde daaraan wilden toekennen, dan zouden wij grootelijks dwalen, zooals dit bij de inzage spoedig genoeg blijken zal.
Wat het eerstgenoemde geschrift betreft, zoo wordt het ons, bij eenige nadere beschouwing, al spoedig duidelijk, dat wij hier een hoogst belangrijken en uitnemenden arbeid voor oogen hebben, een arbeid, die de vrucht is van veelzijdig onderzoek en nauwgezette waarnemingen en waardoor de schrijver zich hoogst verdienstelijk heeft gemaakt. Trouwens hebben wij hier dan ook met iets meer te doen dan met een eenvoudigen Catalogus, die alleen namen vermeldt en, uit den aard der zaak, zich door zekere dorheid kenmerkt, hebben wij hier, zooals de titel het ook uitdrukt, te doen met een Catalogue descriptif, die als zoodanig, nevens die benamingen vele aanwijzingen schenkt van hoogst gewichtigen aard omtrent een onderwerp, dat aan ons Nederlanders niet anders dan belang inboezemen kan. Of zouden wij, als zoodanig, niet belang stellen in alles wat onze kolonien en vooral wat onze oost-indische bezittingen betreft, die, door de natuur rijk gezegende gewesten, die, in dagen van roem en glorie, door onze voorvaders op den vijand veroverd, ook in latere tijden zoo milde bronnen van welvaart en rijkdom voor ons zijn geweest.
Wij roemden gindsche gewesten zoo-even als door de natuur rijk gezegend, en voorzeker zal men die uitspraak niet overdreven achten. Alles draagt dan ook tot die uitkomst bij. Niet ten onrechte dragen gindsche bezittingen den naam van oost-indischen Archipel. Eilanden toch zijn het, die wij daar voor ons zien, sommige van groote uitgestrektheid, vele ook van kleineren omvang, maar die allen als zoodanig de voordeelen opleveren,

{==389==} {>>pagina-aanduiding<<}
die in het gemeen aan alle kustlanden eigen zijn en welke, niet het minst onder een tropischen hemel, van groot gewicht moeten worden geacht, ook met het oog op den plantengroei. Wel is de tropische warmte in gindsche streken eene eerste oorzaak van dien weelderigen groei, van die krachtige ontwikkeling, van die verscheidenheid en onuitputtelijken rijkdom in het plantenrijk, toch is zij zeker niet de eenige. Immers weten wij, dat de plant tot hare ontwikkeling niet alleen warmte, maar ook vocht behoeft, en dat zij dit laatste, tengevolge van de sterkere verdamping, in te grootere hoeveelheid noodig heeft, naarmate de warmte stijgt. Indien dit echter nu alles waar is, hoezeer zijn dan in dit opzicht deze gewesten door de natuur begunstigd, omgeven als zij naar alle zijden zijn door den oceaan, dat is van dat watervlak, waarvan hier, onder den tropischen hemel, de waterdamp gestadig inontzettende hoeveelheden opstijgt, om in hoogere luchtlagen in den vorm van wolken te verdichten en over het nabij gelegen land zich te verspreiden en dit te sterken, daar de formatie van den grond hier tot die uitkomst zoo krachtig bijdraagt. Immers wat wij in die eilanden voor ons zien, het zijn geene vlakke landen, maar integendeel landen van trotsche gebergten doorsneden wier kruinen vaak meerdere duizende voeten zich boven het vlak der zee verheffen en die daarenboven dikwerf met een dichten mantel van bosschen zijn overdekt. En dat bergen nu wolken en dampen tot zich trekken, en dit vooral, wanneer zij met bosschen bedekt zijn, dit is door de waarnemingen genoegzaam gebleken. Van volkomene toepassing zijn dan ook hier de woorden van Reinhardt, elders door den schr. aangehaald ‘dat veelvuldige waarnemingen genoegzaam hebben aangetoond, dat overal in de landen tusschen de keerkringen, alwaar zware bosschen zijn op hoog land, nabij de zee gelegen, eene zoo groote hoeveelheid regenwater wordt voortgebracht, dat zij verre alles te boven gaat, wat men dienaangaande in
meer gematigde luchtstreken ondervindt.’
Zoo zijn de twee eerste hoofdvereischten voor een krachtigen plantengroei hier met elkander vereenigd, in eene mate, zooals men die elders op den aardbol schaars weder vindt. Maar dit is niet het eenige, want ook het derde hoofdvereischte voor zulk eenen groei wordt hier weder gevonden, eene vruchtbaarheid namelijk van den bodem, die schier onuitputtelijk genoemd mag worden. Ook behoeven wij ons over die voortdurende vruchtbaarheid van den bodem van Java niet zoo bijzonder te verwonderen,

{==390==} {>>pagina-aanduiding<<}
want terecht heeft men, naar het ons toeschijnt, opgemerkt, dat, zoolang die hoogere bosschen en daarmede de oorsprong van regen en rivieren en de gedurige voortbrenging van plantenaarde zullen blijven bestaan; zoolang derhalve de lagere gronden een gestadigen toevoer van vruchtbare aarde en water zullen blijven behouden; zoolang ook behouden zal blijven, die vruchtbaarheid, die overal met verbazing ons vervult. Trouwens bevat die aarde, hier van de bergen naar de lagere streken afgevoerd, daartoe al de grondstoffen in zich, is zij het voortbrengsel van de verweering van het rotsgesteente, terwijl de medegevoerde plantaardige overblijfselen, de humus vormen, zoodat hier beiden, èn de bewerktuigde, èn de onbewerktuigde stoffen voor de voeding van het plantensamenstel benoodigd, voortdurend in groote hoeveelheden worden gevormd. En wanneer wij nu dit alles samenvoegen, die tropische warmte, dien rijkdom aan water, dien uitnemend rijken bodem, dan voorzeker verwondert het ons niet, dat op vele dier eilanden een plantengroei voorkomt, zóó weelderig, zóó rijk, dat hij de begrippen van ons, bewoners van minder begunstigde streken, verre te boven gaat.
Twee hoofdpunten zijn het vooral, die ons in dien groei, zoo als hij ginds zich openbaart, meer bijzonder treffen, het is namelijk de snelheid, waarmede hij plaats heeft en zijne kracht; en in de tweede plaats de rijke verscheidenheid in vormen, die hij hier vertoont, en dit laatste verschijnsel is zeker niet dat, wat het minst ons met verbazing vervult. Trouwens mag men het, zoo als men weet, voor de keerkringslanden als eene waarheid aannemen, die zeer algemeen geldt, dat, naar mate men den evenaar nadert, niet alleen de groei sneller en krachtiger zich vertoont, maar ook de vormen talrijker zijn en grootere verscheidenheid opleveren. En dat dit verschijnsel zich op een gebied, als dat van Java en de omgelegene eilanden, zeer sterk openbaren moet, ligt in den aard der zaak, daar hier natuurlijk èn de lage kuststreek, èn het hoog gebergte, èn het dal, èn de hooge vlakten, allen eene eigene luchtgesteldheid en een daarmede overeenkomstigen plantengroei vertoonen, en tot op zekere hoogte hunne bepaalde vormen bezitten moeten.
Wat kennen wij intusschen in het algemeen nog van den rijkdom dier gewesten, van hunnen plantengroei, van hunne voortbrengselen. Er is trouwens een tijd geweest, en hij behoort gewis nog niet tot een lang verleden, dat de nederzettingen der Europeanen eenig en alleen dadelijk winstbejag ten doel hadden

{==391==} {>>pagina-aanduiding<<}
of uitoefening van gezag. Maar allengs toch erlangden andere en betere denkbeelden de overhand, ontwaakte meer de begeerte tot onderzoek, tot een navorschen van die rijkdommen, die, ofschoon met kwistige hand over deze gewesten verspreid, tot dusverre nog niet de aandacht trokken. Maar het veld, dat hier te bearbeiden lag, was groot en de arbeiders waren betrekkelijk weinigen, ofschoon de naam van meerderen van hen met eere genoemd wordt en hun arbeid niet vuchteloos was. Toch bleef er nog veel te onderzoeken over, en dat men zich hiervan ook zeer goed bewust was, bleek o.a. ook uit het uitschrijven door de Maatschappij tot bevordering van nijverheid in 1863 eener prijsvraag, die ten doel had ‘het verkrijgen eener zoo veel mogelijk volledige opgaaf van bruikbare houtsoorten, die in onze Oost Indische bezittingen voorkomen, met opgave zoo veel mogelijk der wetenschappelijke namen, die de boomen dragen, waarvan zij herkomstig zijn, alsmede van de Maleische, Javaansche en andere inlandsche benamingen, waaronder zij bekend zijn. Tevens werden opgaven verlangd, betreffende de groeiplaatsen dezer boomen, het van de houtsoorten gemaakt of te maken gebruik, het soortelijk gewicht enz.’
Dat aan het beantwoorden dier prijsvraag groote moeielijkheden verbonden waren, valt na alles, wat reeds van den plantengroei van gindsche gewesten, is aangevoerd, dadelijk in het oog. Het onderwerp, waaromtrent aanwijzingen verlangd werden, was groot en uitgestrekt, en nog slechts zeer oppervlakkig onderzocht, zoodat hoogstens van enkele houtsoorten slechts iets meer zekers bekend was. Trouwens, om hier tot meerdere kennis te komen, stonden velerlei bezwaren in den weg, die wij bij onze Europeesche toestanden, nauwelijks in hunnen geheelen omvang ons kunnen voorstellen, en waaronder zeker niet het minste was, dat dezelfde houtsoort bij verschillende Indische volken dikwerf zeer verschillende namen draagt. Maar toch, hoe moeielijk dit ware, toch werd die prijsvraag, zoo als bekend is, beantwoord, en dit met eene volledigheid en een tal van aanwijzingen omtrent het gebruik, de eigenschappen, het soortelijk gewicht van verschillende houtsoorten, hare afkomst, haar voorkomen, de benamingen, die zij dragen bij de inlanders, de wetenschappelijke namen enz., dat zij ons met verbazing vervullen en ons een zeer hoog denkbeeld inboezemen van de uitstekende bekwaamheid en den onvermoeiden ijver van den schrijver van zulk een antwoord, zooals dit dan ook met goud is bekroond. De schr. dier verhandeling was

{==392==} {>>pagina-aanduiding<<}
niemand anders dan de heer W.J. de Sturler, de auteur ook van de hier aangekondigde catalogue, die niet minder dan 120 houtsoorten omschreef, met bijvoeging van de stalen van het hout.
Van die hoogst verdienstelijke verhandeling kan de Catalogue descriptif, hier aan te kondigen, in zekeren zin als eene uitbreiding beschouwd worden, eene uitbreiding echter, die van geene geringe beteekenis blijkt te zijn, wanneer men nagaat, dat hier niet minder dan 462 volgnommers beschreven worden. In meer eigenlijken zin was de bestemming van dezen catologus, het geven van genoegzame aanwijzigingen betreffende de stalen, te Parijs ten toon gesteld, waar deze collectie den vreemdeling kan overtuigd hebben, dat de geest tot onderzoek en nasporing ook bij ons Nederlanders nog niet ontbreekt, maar, zoo als wij te kennen gaven, zij heeft ook eene meer blijvende beteekenis, aanvullende en uitbreidende hetgeen in de bekroonde prijsverhandeling van den Schr. ons was medegedeeld en alzoo... onze kennis omtrent dit aangelegen onderwerp vermeerderende. Trouwens van welk een gewieht dit onderwerp is, welk eene waarde de bosschen onzer O.I. bezittingen in vele opzichten hebben, dit wordt ons bij het lezen der geschriften van den heer de Sturler eerst recht duidelijk, en daaruit blijkt dan ook weder de hoogst nuttige strekking van zijn arbeid. Dit nut nog eenigzins nader aan te toonen, zal thans ons bezig houden.
Allereerst namelijk is het eene zeer hoog te waardeeren eigenschap in het hier aangekondigde geschrift, dat het gelegenheid geeft de talrijke houtsoorten, in gindsche gewesten voorkomende, juister van elkander te leeren onderscheiden. Wij hebben reeds gezegd, dat dezelfde houtsoorten bij de verschillende volkeren, ook dikwerf geheel andere benamingen dragen, wat natuurlijk eene groote verwarring geeft en oorzaak is van tallooze misvattingen. In dien doolhof nu leidt de Schr. ons rond, door eerst met ons stil te staan bij eene verzameling van stalen, ontleend aan de verschillende landen van den Oost Indischen archipel; terwijl hij vervolgens eene collectie met ons nagaat, bijzonder toebehoorende aan de Molukken en het noordelijke gedeelte van Celebes, om daarna ons te bepalen bij eene verzameling van houtsoorten uit de Lampongs (Sumatra), en eindelijk bij eene, aan Palembang en Banca ontleend. Overal en van elke houtsoort in het bijzonder, vinden wij hier den naam of de namen opgegeven, waaronder zij bij de inlanders bekend is en dit alles op

{==393==} {>>pagina-aanduiding<<}
eene wijze, die ons verbaasd doet staan, wanneer wij indenken, wat moeiten er aan het verkrijgen dezer gegevens moet zijn verbonden geweest, te meer, daar hier alles voor de nauwkeurigheid van den schr. pleit, zoo als hij b.v. niet nalaat bij de behandeling van deze of gene houtsoort eener bijzondere groep, te verwijzen naar de overeenkomende nos. in andere collecties.
Maar het werk voldoet ook nog aan een ander vereischte en wel dit, dat daarin de meeste inlandsche namen tot wetenschappelijke zijn herleid. Dat dit het nut van dit geschrift zeer verhoogt, behoeft wel geene nadere aanwijzing. Immers eerst hierdoor laat het zich beter nagaan, wat men eigenlijk voor heeft en kan de kruidkundige althans eenigermate oordeelen omtrent den aard van het hout en de waarde, die het bezitten zal.
In de derde plaats is dit geschrift van groote beteekenis, omdat het ons vele en belangrijke aanwijzingen geeft omtrent die waarde, en het ons vele houtsoorten beschrijft, vroeger weinig of niet bekend, en die, wanneer men ze weet te gebruiken, eene nieuwe bron van welvaart openen, een nieuwen tak van handel en nijverheid vormen kunnen.
Dit uit den inhoud van het geschrift uitvoeriger hier aan te toonen, kan niet in onze bedoeling liggen. Slechts enkele voorbeelden mogen dan ook de waarheid van ons beweren staven. Als een eerste voorbeeld noemen wij hier de Nani meira (Nania vera Miq) tot de Myrtacéen behoorende, een boom van aanzienlijke zwaarte en middelmatige hoogte, die vooral op de Molukken tehuis behoort en een roodachtig bruin, uitnemend hard en zwaar hout levert, dat vooral hieraan eene groote waarde ontleent, dat het de aanvallen van den paalworm weerstaat, van dien gevreesden vijand, die aan onze zeeweeringen zoo dikwerf de grootste verwoestingen heeft aangericht. Verder herinneren wij aan de Djati soorten, van welke de Djatie kapoor (Tectona grandis L) tot de Verbe nacéen behoorende, de meest bekende is, en in Midden en Oost Java aanzienlijke bosschen vormt. Ofschoon in dichtheid en soortelijk gewicht zeer verre achter staande bij het nanihout, is het echter voor den scheepsbouw uitnemend geschikt, en overtreft zijne duurzaamheid als zoodanig verre die onzer deugdzaamste houtsoorten. Elders (op Sumatra) verheft zich de reusachtige Kloetoom-rêgis of K-arang (Artocarpus altissima, T B.) tot de Artocarpéen behoorende, een boom, die eertijds onder het inlandsch bestuur niet, zonder uitdrukkelijk

{==394==} {>>pagina-aanduiding<<}
verlof, mogt geveld worden en waaruit boomschuiten vervaardigd werden van 70 à 80 voet bij 7 á 8 voet breedte, die bij de scheepvaart op de bevaarbare stroomen 50 à 60 jaren duren, zoo als hij dan ook voor den scheepsbouw uitnemend geschikt schijnt en de schrijver zijne aanplanting ginds zeer wenschelijk keurt. Trouwens is dit zijne meening betreffende verschillende andere houtsoorten, die wij hier niet allen kunnen opnoemen, maar die als zoodanig in deze Catalogus genoegzaam omschreven zijn. Met het ontwikkelde gevoelen, ook door Reinwardt en Junghuhn voorgestaan, dat de vermindering der bosschen zelfs ook op een zoo rijk eiland als Java, uit een klimatologisch oogpunt, invloed zou kunnen uitoefenen op de vruchtbaarheid van den bodem, schijnt in ieder geval de aanleg van nieuwe bosschen aan vele berghellingen eene zeer gewenschte zaak, waartoe dan bij voorkeur de edelste houtsoorten behooren te worden gebezigd. De keuze is trouwens ruim, zoo als men bij eene aandachtige beschouwing der hier genoemde soorten spoedig bespcuren zal. Van het zwaarste hout, geschikt voor zeeweringen, voor bouw- en timmerwerk tot het hardste hout voor tand- en radwerk of het fraaist gevlamde voor den schrijnwerker, wordt hier alles in de meest verschillende soorten aangetroffen.
Dan genoeg, om aan te toonen, welke schatten deze bosschen nog bevatten, welke voordeelen daaruit, bij doelmatige behandeling en aanwending nog te verkrijgen zijn, vooral wanneer men zich aan het beginsel vasthoudt, door de kundigste mannen voorges aan, om de ontginningen op de hoogere gronden binnen zeer enge grenzen te beperken, en met name de bosschen, die meer dan 4 à 5000 voet boven de zee liggen, in stand te houden. Dat de heer de Sturler ons met die rijkdommen hier nader nog heeft bekend gemaakt, daarvoor zijn wij hem grooten dank ververschuldigd. Onzen lof voor zijnen arbeid behoeft hij niet, maar dat zijn werk eene uitstekende waarde bezit, dat hij eene reuzentaak heeft volbracht op eene wijze, die èn van nauwgezet onderzoek, èn van volhardenden ijver, èn van eene groote kennis omtrent het behandelde onderwerp getuigenis aflegt, dat is onze innige en wel gevestigde overtuiging, die wij hier ter plaatse niet verzwijgen mogen.

Wij willen thans ook het een en ander zeggen betreffende het andere werkje, aan het hoofd van dit opstel genoemd, den bere-
{==395==} {>>pagina-aanduiding<<}
deneerden Catalogus namelijk der aardbeziën van E.H. Krelage en Zoon, die ons een vernieuwd bewijs schenkt, hoezeer de tuinbouw in den tegenwoordigen tijd al meer en meer op een wetenschappelijken voet gedreven wordt en hoezeer wij ook in ons midden mannen bezitten, die in dien geest ijverig werkzaam zijn. Dat wij daarin niet anders dan ons verheugen kunnen, ligt in den aard der zaak, want het is alléén langs dien weg, dat vooruitgang mogelijk is en dat wij in staat zijn de mededinging met vreemden vol te houden. Om het doel te bevorderen, dat de heeren Krelage zich met dezen in den boekhandel verkrijgbaren Catalogus voorstellen, zal hier wel niets meer bevordelijk zijn dan eene vermelding van wat genoemde heeren daarbij beoogen. Wat de schrijvers zich namelijk voorstellen, het is, nevens de gewone prijscouranten van alle artikelen van hun établissement, die steeds kosteloos zullen worden verspreid, ook meer bepaalde beredeneerde Catalogi uit te geven, die in den boekhandel verkrijgbaar zullen zijn tegen zeer billijken prijs, en in welke meer bijzonder de beschrijvingen der planten en daarenboven ook dikwerf hare afbeeldingen zullen vervat zijn, als waardoor zij achten, den beminnaars van tuin en landbouw geene ondienst te doen daar in deze Catalogi uit den aard der zaak dikwerf opmerkingen en aanteekeningen zullen gevonden worden, waarin menigeen belang stelt en die niet zoo volledig in de handboeken van tuinbouw kunnen voorkomen. En zoo hebben wij hier dan ook niet met een afzonderlijken Catalogus te doen van aardbeziën, maar mogen wij dergelijke Catalogi ook van andere planten te gemoet zien, allen echter afzonderlijk verkrijgbaar.
Wanneer men ons nu vraagt, of de hier aangekondigde aan het doel voldoet, dan gelooven wij uit volle overtuiging dit bevestigend te mogen beantwoorden. Dat de collectie van de heeren K. van aardbeziën, omtrent 200 soorten bevattende, niet gering te achten is, blijkt bij de inzage spoedig. De lezer neemt hier echter niet alleen kennis van namen, maar erlangt tevens menige nuttige aanwijzing, die hem bij eene keuze van dienst kan zijn. Hem wordt aanwijzing gedaan van de hoofdgroepen, waarin zij zich verdeelen, en de kenmerken en eigenschappen, waardoor elk dezer groepen zich onderscheidt. Hij zal verder hier eene opgave vinden van zulke werken, waarin deze vrucht meer opzettelijk wordt behandeld, terwijl hij tevens de noodige raadgevingen aantreft met betrekking tot hare behandeling. Eindelijk wordt

{==396==} {>>pagina-aanduiding<<}
hier niet alleen eene beschrijving aangetroffen der soorten en van de vruchten, die zij opleveren, maar in zekere mate ook eene beoordeeling, met vermelding van al zulke bijzonderheden, die voor den liefhebber van gewicht zijn, die niet alleen gaarne geurige, smakelijke vruchten begeert, maar ze ook liefst zoo vroeg en zoo lang mogelijk wenscht te plukken. Eene gewone Catalogus maakt hem oplettend op een tal van soorten, die hij echter moeielijk waardeeren kan. Hier daarentegen wordt hij op de hoogte der zaak geholpen en in staat gesteld, zich een duidelijker begrip te vormen, van wat hem eigenlijk best past. Hier kan hij leeren eene goede keuze te doen, terwijl hij tevens den weg zich aangewezen vindt, die ook bij het kweeken der meest uitmuntende soorten alleen tot het bekomen van de schoonste, geurigste vruchten leiden kan, de meest gepaste behandeling der planten namelijk.
Dat wij dan ook deze Catalogi in de ruimste mate aan heeren liefhebbers aanbevelen, ligt in den aard der zaak, terwijl wij, het denkbeeld der schrijvers toejuichende, hen vooral aanraden, om in zulke Catalogi het punt van behandelen en kweeken der planten grondig uit een te zetten, daar zij hierdoor in waarde en bruikbaarheid zeer zullen winnen. Wij vertrouwen, dat zij ons deze opmerking zullen ten goede houden. Verzwijgen wilden wij haar niet, want wij achten haar daartoe van te veel belang.
Februarij, 68.
R.W. Boer.
HET MUNT- EN PENNING-KABINET DER LEIDSCHE HOOGESCHOOL in 1867, door P.O. van der Chijs. Leiden, D.J. Couvée, 1867. 140 blz. kl. 8vo. Prijs ƒ 1,25.
Niet lang geleden, in September 1866, heeft de hoogleeraar dr. van der Chijs, directeur van het bovengenoemd kabinet, de laatste hand mogen leggen aan zijne veelomvattende Muntgeschiedenis onzer voormalige hertogen, graven, heeren en steden, van de vroegste tijden tot aan de pacificatie van Gend, in negen zware quarto deelen met 263 platen en 1 kaart, van 1851-1866 in het licht gegeven. Slechts hij, die bij ondervinding weet, welk eene moeite verbonden is aan het bijeenzamelen der tallooze wijd en zijd verspreide bouwstoffen, het ordenen daarvan, het ontcijferen en rangschikken der duizeude munten, het in plaat brengen, het corrigeren van de afbeeldingen naar de soms half vergane of half leesbare stukken genomen, slechts hij zal zich een denkbeeld kunnen vormen van de zorgen, gedurende meer dan 20 jaren daaraan besteed.
Dit belette dr. van der Chijs evenwel niet, om voor zijn

{==397==} {>>pagina-aanduiding<<}
troetelkind Het Munt- en Pennning-kabinet der Leidsche Hoogeschool met de meeste zorgvuldigheid te waken. Met al de landen waar munten en penningen geslagen werden, zocht hij door middel van onze diplomatie, consuls, geleerden of particulieren (vooral bezoekers van het kabinet) in aanraking te komen, ter verkrijging van de munten en zoo mogelijk ook van penningen uit die gewesten. Soms slaagden zijne onvermoeide pogingen bovenmate, waarvan b.v. de afdeeling Munten van Portugal kan getuigen. Talrijk zijn de aankondigingen van de Aanwinsten van het kabinet van tijd tot tijd gedaan en ook als losse blaadjes verspreid om anderen of op het verkregene aandachtig te maken of tot navolging der tallooze vermelde giften aan te sporen. Zelfs de nietigste koperen munt uit den vreemde, mits nog niet in het kabinet voorhanden, was welkom.
De hoogleeraar directeur beschouwde toch teregt een muntkabinet als een mosaïk. Een enkel steentje er uit heeft weinig of geene waarde, maar hoe meer men ze behoorlijk zamenvoegt, des te hooger stijgt ze. Een enkele of eenige munten zijn voor den bezitter veelal van weinig of geene waarde als zij hier te lande niet gangbaar zijn; maar gekoppeld en in reeksen gebragt, geven ons die reeksen een overzigt niet alleen van de staats- en muntgeschiedenis van het land waartoe zij behooren, maar dikwijls zelfs van den opgang, bloei en ondergang van de kunst en de haar vergezellende beschaving. Zulke reeksen stellen ons aanschouwelijk de overgangen van maatschappelijke toestanden voor oogen: b.v. hoe het heidendom door het christendom werd vervangen: of wilt gij anderen, hoe de door de veldheeren van Alexander in Bactrie ingevoerde Grieksche beschaving allengs voor eene Indische moet wijken, hoe en wanneer in Gallie de Franken de Romeinen verdronken, enz. enz. Zij geven ons de middelen aan de hand, om de betrekkelijke waarde der levensbehoeften zelfs in zeer ver verwijderde tijdperken met juistheid te bepalen en nog zoo veel anders, dat wij zouden kunnen vermelden.
Met deze bedoelingen en op deze wijze wist de directeur, met geringe middelen, de 16000 stuks munten en penningen bijeen te brengen, waarvan ons nu het overzigt wordt aangeboden. - Helaas! het was zijn laatste arbeid! Hij ontsliep, onverwacht, in den avond van den 4den November ll., en toen men 's mans studeerkamer betrad, lag de laatste gecorrigeerde proef van het laatste vel van het door ons aan te kondigen werkje op zijn schrijftafel. Hij had zijne levenstaak volbragt!

{==398==} {>>pagina-aanduiding<<}

Met een enkel woord willen wij dien laatsten arbeid ontleden. Voor hen, die het Leidsche penning-kabinet eens willen bezoeken, is het een Bädeker. Voor hen, die eens willen weten waarmede men nu drie en twintig eeuwen lang elkander betaalde of hoe men personen en voorvallen in metaal vereeuwigde, is het een leerrijk handboekje. Zij, die door het lezen er van (en wij hopen dat er velen lezers mogen zijn) lust krijgen om in het belangrijk onderwerp dieper door te dringen, vinden vele bronnen daartoe aangewezen. Het is te hopen, dat bij het onderwijzen van de staathuishoudkunde aan onze hoogere burgerscholen, de docenten tot de hoofdstukken waarde en geld genaderd, ook een uurtje, als ware het maar bij wijze van ontspanning, wijden aan de kennis der oudere en nieuwe munten, hunne benamingen, waarde, enz. Reeds nu gebeurt het dikwijs, dat de jongeren de ouderen moeten vragen naar opheldering voor de benamingen er van, die zij al lezende of hoorende opvangen, b.v. myt, penning, duit, oordjen, groot, braspenning, blank, stooter, reaal, snaphaan, rijder, kroon, zeeuw, ducaton, goudgulden, om niet van de knapkoeken, postulaten, schilden, schuitjes, leeuwen, nobels enz. te gewagen; allen munten hier te lande met vele anderen vroeger bekend en gangbaar. - Maar wij dwalen af.
In de Inleiding, blz. 4-26, zal men een zeer beknopt antwoord vinden op de vragen: waarom, hoe, wanneer en waar ontstond het geld, de munten wanneer de gedenkpenning of medaille? Het oneindig aantal aanleidingen om deze laatsten te slaan, wordt ontvonwd. Verder zegt de S. iets over de legpenningen of jettons, over de familiepenningen ‘die men tot in deze eeuw bijkans alleen in Nederland en Duitschland kende.’ Wij merken daarbij op, dat men ze bepaaldelijk ook in Denemarken kende. Zie Vervolg van Loon No. 503 en 807 van de familie von Hemert te Kopenhagen. - Een aantal andere soorten van penningen worden vermeld. Onder de fictive munten misten wij de tokens in Engeland, zie blz. 84 en 87, en in Amerika zoo in zwang en ook in Oostenrijk en elders niet onbekend. De literatuur voor onze Leg-Gilde-Schutters-Stadhuis of Vroedschapspenningen wordt niet medegedeeld en in de opsomming van de Numismatische tijdschriften mist men de Numismatische Zeitung, die reeds 34 jaargangen beslaat.
De geschiedenis van het kabinet wordt blz. 27-39. De S. gewaagt wel van de lotgevallen van het Penningkabinet van 1749-1818, maar hem is de volgende aanteekening van den archivarius van Leeuwarden, G.I. Voorda, niet onder de oogen

{==399==} {>>pagina-aanduiding<<}
gekomen. Deze vermeldt, 9 Junij 1803, aan het slot der voorrede voor zijn Register van de archiven, ... in de stads archivekast te Leeuwarden (Leeuw. 1803) ter loops, ‘dat hij voor ‘3 jaaren de voortreffelijke collectie van Antique Penningen der ‘Leidsche Universiteit hervormd had en een register voorzien ‘van een voorrede aan heeren Curatoren had aangeboden.’ Wij vragen met den heer Eekhoff, in de Spectator No. 1, 1868, is dat register nog aanwezig?
Blz. 36-38 treft men eene kleine ontboezeming aan, die ons den S. levendig voor den geest doet treden: even als in de Muntgeschiedenis had ook deze wel gemist kunnen worden. Het te zamen brengen van een album van Numismatici was een gelukkig denkbeeld. Ook dit berust in het Munt- en Penningkabinet te Leiden. - Wat van de oude numismatiek daarin voorhanden is, wordt globaal blz. 40-53 vermeld, met aangifte van de literatuur van enkele meest hoofdwerken voor Hispania, Gallia, Britannia, Italia, Sicilia, Thracia, Macedonia, Graecia, Africa en de Romeinsche en Bysantijnsche munten. Voor ons land zijn daaronder bijzonder merkwaardig de vele, in 1696, in de overblijfselen van Brittenburg bij Katwijk, gevonden munten, blz. 50 vermeld.
De munten en penningen der middeleeuwen en van den tegenwoordigen tijd, zoo luidt het opschrift der laatste en grootste afdeeling van het geschrift, blz. 54-140. Munten en penningen van bijna alle landen, treft men hierin aan. Portugal is vooral zeer rijk door 423 munten vertegenwoordigd, waaronder 54 in goud. De in de munt te Gorinchem vervaardigde munten van den Portugeschen, den door de Spanjaarden verjaagden koning Antonio I, zijn met andere munten van dien ongelukkigen vorst, door R. Chalon onlangs in de Revue Belge beschreven en afgebeeld, en 's mans leven geschetst. Spanje is mager vertegenwoordigd. Frankrijk beter, Belgie zeer mager met uitzondering van Luik. De beoordeeling van het werk over de Luiksche munten, van den Graaf van Renesse-Breidbach, door J.J. Becker Bz. (een eerzaam Kruidenier in de Joden Breedstraat), Amst. 1833 had wel verdient vermeld te worden.
Onder de Nederlandsche penningen zijn slechts enkele zeldzame stukken. Merkwaardig is een oud koperen doosje, vol half gesmolten Angel-Saksische munten, uit het door de Noormannen met vuur verwoeste Dorestate (Duurstede). - Vervolgens worden de munten van onze gewesten vermeld. Wij lezen blz. 78: ‘Het is bij vergissing dat Verkade, munten in 1794 te Utrecht geslagen, wegens de letter W, die er op gevonden wordt, onder die van de West-
{==400==} {>>pagina-aanduiding<<}
Indische' Compagnie plaatste. Zij zijn uit het zilverwerk van den Stadhouder Prins Willem V. Wijlen de Leidsche Hoogleeraar W.L. Mahne, zoon van den Utrechtschen Adjunct-Muntmeester van dien naam in 1794, was persoonlijk bij het stukslaan van de zilveren vaten enz. tegenwoordig geweest, en het was deze geleerde, die het aan den Directeur des kabinets heeft medegedeeld.’
Men ziet hieruit, dat v.d. Chijs de bij Verkade, blz. 209 en onder no. 1142-1145 beschreven en pl. 204, 1-4 afgebeelde munten niet voor West-Indische erkende, in strijd met Verkade, maar ze op eene mondelinge getuigenis voor de munten hield afkomstig van het zilverwerk van Prins Willem V. Ware het den Hoogleeraar nog vergund geweest, blz. 439-441, te lezen van het in dit jaar nog waarschijnlijk uit te geven Xde Deel van het Vervolg op van Loon's Ned. historiepenningen, hij zou Verkade niet berispt hebben. Het zijn West-Indische munten; de W. daarop voorkomende (zie Vervolg no. 822-825, pl. LXXVIII en pl. LXXXVIII, 823* de halve gulden), duidt niet aan dat deze munten uit het zilverwerk van Prins Willem V zijn geslagen. Van de guldens daaruit vervaardigd, is er nog één in het Kon. Penningkabinet te 's Gravenhage, maar het stuk verschilt niet van de gewone guldens. De mededeelingen ons welwillend door mr. L.C. Hora Siccama uit het register- en notulenboek der Generaliteits-muntkamer van 1790-1793 gedaan en t.a.p. afgedrukt, beslissen deze kleine numismatisch-historische questie. Toen Willem V toch zijn zilverwerk naar de munt zond, deed hij een daad van vaderlandsliefde, die in een humbug zoude ontaard zijn, indien hij die munten met zijn W had laten stempelen, als om den volke te verkondigen, ziet dat heb ik gedaan!
Wij kunnen zonder langwijlig te worden niet al de landen opsommen, waarvan nog penningen en vooral munten voorhanden zijn. Soms wordt er de inhoud van de enveloppe, waarin het stukje is gewikkeld, bijgevoegd, zooals die van het stukje: ‘tot een eeuwige gedachtenis dat wij Spanjaarts in 1572 in Rotterdam zijn geweest, aan een kind gegeven.’ - Meer in het oogvallend voor den bezoeker zijn die 5 groote platte vierkante stukken koper, Zweedsche munten! van 1720 en 1729. De Russische (koperen) munten zijn vrij volledig voorhanden...
Maar wij leggen de pen neder, men koope het net uitgevoerde welgeschreven boekje om den verderen inhoud beter te leeren kennen, als ons verslag zulks zou kunnen doen.
L., 9 Januarij 1868.
J.D.


















{==401==} {>>pagina-aanduiding<<}

Binnenlandsche Letterkunde.

Bibliographie.






I. Fraaie Letteren.

ROMANTISCHE WERKEN van Hendrik Conscience. Te Leiden, bij A.W. Sijthoff.

Deze Volksuitgave verschijnt in afleveringen van 2 vellen druks of 32 bladzijden (Roy. 8o). Jaarlijks verschijnen ongeveer 30 afleveringen.

De prijs per aflevering is bij inteekening 25 Cents. Over het bedrag wordt bij de 6 afleveringen per quitantie beschikt.

Deze bloemlezing uit de werken van Conscience zal compleet zijn in 48 afleveringen of 4 deelen, en bij inteekening slechts ƒ 12, - kosten.

Het portret van den Auteur, op staal gegraveerd, zal niet in rekening worden gebracht.

Wanneer deze onderneming den gewenschten bijval ondervindt, zal de Uitgever ook de andere werken van Conscience in dit formaat uitgeven, waardoor dan de Bloemlezing wordt ‘Compleete Werken van Conscience.’

Beide uitgaven zullen op zich zelve compleet zijn.
Ik schreef bovenstaand Prospectus af en plaatste het aan het hoofd dezer aankondiging, om te beter te voldoen aan de bedoeling, waarmede de Uitgever de reeds verschenen Afleveringen aan de Vaderl. Letteroefeningen toezond. Zeker roept hij de hulp in onzer aankondigende of recenseerende Tijdschriften, opdat zij het lezende publiek opmerkzaam maken op de wijze, hoe hij Consciences werken op nieuw aan de markt brengt, - dus om zijne onderneming bijval te doen vinden, niet om nieuwen lof uit te lokken voor den welbekenden Anteur zelven.
Ieder kent Hendrik Conscience; ieder heeft iets, zoo niet veel van hem gelezen; en reeds in 1856 schreef Schimmel, in de Gids, met hooge ingenomenheid over den populairen Vlaamschen Schrijver, ‘die zoo boeiend verhaalt, zoo gloeiend schildert en zoo fijn teekent.’ ‘Hendrik Conscience!’ - zoo liet hij zich verder uit - ‘die naam is ook in Noord-Nederland niet vreemd. Ook bij ons heeft hij menigen traan van medegevoel doen weenen; heeft hij menig hart veroverd, dat vroeger niet warm voor

{==402==} {>>pagina-aanduiding<<}
Vlaanderen klopte; heeft hij menigeen doen genieten bij de jeugdige frischheid, die over zijne werken verspreid ligt, even als de morgendauw over de weiden.’ En als de Vries, op het Prospectus dezer uitgave zijner werken, in September 1857, dus elf jaar later, getuigt: ‘Sedert jaren is Conscience de lievelingsschrijver zijner Vlaamsche landgenooten en ook hier te lande heeft zijn naam eene populariteit verworven, zooals maar enkelen te beurt valt;’ zeggen beide bevoegde beoordeelaars niet alleen niets te veel, maar zou het ook een geheel overtollig werk worden, nieuwe steenen aan te dragen tot vergrooting der eerzuil, die reeds voor hem werd opgericht. Ik althans acht mij noch bevoegd, noch verplicht zijne verdiensten op nieuw in het licht te stellen of op zijne gebreken opmerkzaam te maken. Wie iets degelijks over Conscience lezen wil, neme het artikel van Schimmel in de Gids; en, al heeft hij met recht gewezen op iets ‘zoets’ en ‘teêrs,’ op iets ‘wekelijks,’ dat in Consciences scheppingen doorstraalt, welke zoetheid, ‘als zij wijkt voor kracht, wel eens ruwheid wordt;’ - al kan de Kritiek, zooals op alle voortbrenselen van 's menschen geest, ook op de pennevruchten van den gevierden Vlaamschen schrijver nog andere gegronde aanmerkingen maken; - toch mag de Vries spreken van de vele goede eigenschappen, ‘waardoor Conscience de hoogschatting en de liefde gewonnen heeft van allen, die in Noord en Zuid onze taal en onze letteren waardeeren;’ toch mag hij verwachten, dat eene nieuwe uitgave zijner werken ‘in Noord-Nederland zoowel als in Vlaamsch België met algemeene toejuiching zal worden begroet.’
Eigenlijk moest ik thans spreken van de toejuiching, waarmede deze uitgaaf reeds begroet is; want ik twijfel volstrekt niet aan het goede debiet van wat reeds uitkwam; en moet eerlijk bekennen, dat ik met mijne aankondiging wel wat heel laat kom..... De schuld hiervan ligt geheel aan mij. Ik heb gewacht totdat er zooveel van de nieuwe editie in 't licht verschenen was, als ik noodig keurde, om mijne bekendheid met Conscience te vernieuwen. Veel van hem had ik jaren geleden, weinig of niets in den jongsten tijd gelezen. Gaarne zou ik zelfs nog langer gewacht hebben, om mij te vergewissen, dat niet slechts de kleinere, aan het actueele leven ontleende, maar ook de grootere, historische stukken mij nog even goed bevielen als weleer; maar de tijd gaat zoo haastig voorbij; de Redactie der Vaderl. Let-
{==403==} {>>pagina-aanduiding<<}
teroefeningen dringt aan op het ter sprake brengen der onderneming in haar Tijdschrift; de Uitgever heeft aanspraak op aankondiging zoo spoedig mogelijk; en volgens zijne eigen opgaaf komen juist de door mij bedoelde uitvoerige Romans eerst aan het eind dezer eerste serie. Ik moet dus wel de pen opvatten; uit het bekende besluiten tot het onbekende of, beter gezegd, tot het niet meer helder mij voor den geest staande, en aan de lezers van dit Tijdschrift verklaren, of ik deze nieuwe verschijning van Conscienses werken aanbevelen mag. En dan moet ik zeggen: waarom niet? Wat zou mij beletten, tot het koopen en lezen aan te moedigen der geschriften van een Romandichter, zoo populair, zoo door bevoegde kunstrechters geprezen, zoo door het lezende publiek gewaardeerd, als Hendrik Concience? De Vries zegt, op het Prospectus, dat hij zich ‘geene aanbeveling zou durven vermeten,’ ‘waar het een man geldt, op wien Nederland sedert het vierde eener eenw roem draagt;’ en ik voeg er bij, dat mijn lof of blaam, verondersteld dat ik iets te blameeren had, hier bitter weinig zou afdoen.
Onlangs sprak ik een ongunstig oordeel uit over een vod, dat Lamartine geschreven had. Zou mijne afkeuring eenigen invloed hebben op den straalkrans des roems, die den grooten Franschen dichter sedert meer dan een vierde eener eeuw om de slapen gewonden is? Al bliezen honderd Vaderlandsche Letteroefenaars, zooals ik, op die auréole, zij zouden geen enkel straaltje uitdoven; het groote publiek zou blijven staren op haar glans, als deze niet van zelf een beetje aan 't verbleken was geraakt. Dit laatste is, voor zoover ik beoordeelen kan, met Conscience nog geenszins het geval. Maar het geldt bij deze aankondiging eigenlijk niet hem, noch zijn werk, neen het geldt eenvoudig den vorm waarin, de wijze waarop zijne romantische werken op nieuw uitgegeven worden. Of ik de onderneming van den Heer Sijthoff aanbevelenn mag of niet, is alleen de vraag; en hierover mijn oordeel uit te spreken, daarin zie ik niets vermetels, niets dat naar ‘durven’ gelijkt. Op zich zelf beoordeeld, heb ik dan ook volle vrijmoedigheid, deze uitgaaf fraai, niet te duur en aanbevelenswaardig te noemen. Men krijgt veel en zeer goed uitgevoerd drukwerk voor betrekkelijk weinig geld; en wie Conscience gaarne leest, kan zich den gelukwensch van de Vries voor dit ‘lettergeschenk’ zeer goed laten welgevallen. Eén ding is er echter, wat ik niet alleen den Heer Sijthoff, maar allen HH Uitgevers wel in bedenking zon

{==404==} {>>pagina-aanduiding<<}
willen geven: het is het Royaal 8o formaat voor werken van smaak. Zoogenaamde studieboeken legt men voor zich op tafel en, incumbens litteris, getroost men zich deze het bloed naar het hoofd jagende houding om den wil van het doel. Met uitspannings-lectuur is dit wat anders; dan hondt men het boek of boekske liefst in de hand, terwijl men, den rug naar het licht gekeerd, in een easy-chair zit. Ik heb wat dikwijls gewenscht, dat ik b.v. mijne groote, dikke edities van Göthe, Schiller en Schakespeare tegen klein 8o kon verrnilen, omdatze te zwaar hiertoe zijn. Zoolang nu de Afleveringen van deze uitgaaf van Consciences Romans tot ons komen, zijn ze ligt genoeg en leest men ze, in bedoelde gemakkelijke houding, met het grootste plezier. Maar als er twaalf zulke Afleveringen bij elkander in een band gebonden zijn, wordt dan zulk een royaal 8o deel niet veel te onhandig en lastig?... 't Is slechts eene vraag, eene opmerking. HH Uitgevers zullen met de kosten-rekening komen en beweren, dat zij in klein formaat niet zoo goedkoop kunnen werken; en wie kan hen nacijferen? Ik niet! Ik geef ook alleen maar mijn spijt te kennen, dat Conscience niet, in plaats van in 4 deelen, Royaal 8o à ƒ 3.00, in 8 deeltjes kl. 8o à, ƒ 1.50 of in 12 à ƒ 1.00 uitgegeven wordt. Nu de zaak is zooals zij is, wensch ik den Uitgever een toenemend goed succes, zoodat het eenmaal tot de ‘compleete werken’ komt; den vrienden van den schrijver vernieuwd genot onder het herlezen van het vroeger reeds gewaardeerde, en verzeker aan allen, die deze ‘Romantische werken’ nog niet kennen, dat zij die kennismaking wel zeer zeker verdienen. Deze soort van lectuur is te veel punt van smaak, om door allen in alle opzichten even ‘mooi’ gevonden te worden; maar ik zon de vrijheid
nemen van te twijfelen aan iemands goeden smaak, als hij niet heel veel fraais en goeds bij onzen gevierden Vlaamschen Volksschrijver vond.
Kampen, Mei 1868.
J. Hoek.
ONZE WERKKRING, door Agatha. ‘Aide-toi, et Dieu t' aidera’. Te Haarlem, hij de Erven F. Bohn. 1868. Postf. Prijs ƒ 1,50.
In mijn exemplaar van boven genoemd werkje, ter aankondiging mij toegezonden, lag een gedrukt briefje van de Heeren Uitgevers. Het was geadresseerd aan eene Haarlemsche Dame, eene moeder met volwassen dochters, en behelsde verzoek om ‘bescheid’ op het HEd. ‘ter inzage gezonden boek.’ Het

{==405==} {>>pagina-aanduiding<<}
schijnt, dat zij hun exemplaar onverkocht terug ontvingen en bij de verzending aan de Redactie der Vaderl. Letteroefeningen verzuimden dat briefje er eerst uit te nemen, mogelijk niet bemerkten, dat het tusschen de onopengesneden bladzijden verzeild was. Veel beteekent deze kleine bijzonderheid zeker niet, maar toch iets. Ik verbeeld mij namelijk, dat menig exemplaar op dezelfde wijze, niet alleen te Haarlem, maar ook elders, bij den Boekhandel zal terugkomen. Mamaas weten immers zelven wel, wat de ‘werkkring’ is van haar en hare dochters! Zij behoeven daarover waarlijk geen boeken meer te lezen! En die dochters? Hoe velen er van zijn niet veel wijzer nog, dan hare moeders, volgens de wet van den voornitgang, of, zooals men zegt, omdat het jongere geslacht op de schouders van het ondere staat en dus van zelf veel verder ziet! Maar bovendien... die Agatha durft reeds op de eerste bladzijde van haar boek een Heer de stelling laten verdedigen, dat ‘de jonge dames uit onzen stand niets doen dan wachten op een huwelijk!...’ Horreur! roepen velen uit, die reeds gewoon zijn hare neusjes op te trekken voor Hollandsche lectuur en niet veel meer ‘doen,’ dan Romans lezen, mits uit den vreemde. Door dezen zal dus het boekje noch gekocht, noch gelezen worden. Welke lezeressen blijven er dan nog over?...
Misschien neemt u het ter hand, Mevrouw! die toevallig eens bladert in deze Aflevering der Letteroefeningen en nog iets geeft om eene aanprijzende aankondiging. Heusch! Ik recommandeer u deze lectuur. En gij, lieve lezeres! die nog den titel van Mevrouw niet draagt, - maar daarom toch niet zit te wachten op een huwelijk zonder iets te doen, foei! - gij, die meer gezet onze letterkundige Tijdschriften leest en u op de hoogte houdt van hetgeen ook in ons land gedacht, geschreven en gedrukt wordt, gij wilt wel een oogenblik naar mij luisteren. Om uwentwil breng ik natuurlijk Agatha's boekje hier niet ter sprake. Gij toont reeds door de lectuur dier Schriften, en zeker ook van andere niet-romantische of belletristische boeken, dat gij begrijpt wat zij wil. Gij stemt toe, dat ook de vrouw redelijk en zedelijk d.i. geestelijk zich moet ontwikkelen en volmaken. Gij hebt, ten gevolge uwer lectuur, reeds een afkeer van het leven enkel voor genot. Gij kunt u niet meer vinden in dat beuzelachtige, bezige niets-doen, waarmede, bij gemis aan uithuizige vermaken, in huis de tijd gedood, de verveling verdreven moet worden. Hebt gij geen bepaald studie-
{==406==} {>>pagina-aanduiding<<}
vak gekozen waaraan gij de uren wijdt, die niet voor huishoudelijke bedrijvigheid benoodigd zijn, gij hebt dan toch zeker de eene of andere degelijke werkzaamheid en noemt deze terecht uw werkkring. Maar is het niet voor u, het is door u, dat ik anderen dit boekje in handen wensch te spelen. De soort van dames, welke ik bedoel, krijgen dit mijn geschrijf toch niet onder de oogen; wij kunnen dus vrijuit met elkander praten. Biecht eens eerlijk op! Al verrijkt gij uw verstand met ook voor de vrouw onmisbare kundigheden; - al is het uwe, dagelijks met liefde vervulde levenstaak, geheel of gedeeltelijk voor de huishouding te zorgen; - al doet gij werkelijk iets, veel zelfs ten behoeve van anderen; - hebt gij niet onder uwe vriendinnen.... neen, vergeef mij! ijdeltuitjes of onwetende, niets degelijks uitvoerende, niets dan
Romans lezende dametjes kunnen uwe vriendinnen niet zijn!... hebt gij niet onder uwe kennissen genoeg aankomende meisjes, of reeds eenigen tijd paraisseerende jonge dames, die broodnoodig hebben, dat men haar duidelijk zegt: het leven is geen plezierpartijtje, gij hebt een werkkring, gij zult u eenmaal doodelijk vervelen, als gij niet naar wat anders, wat beters zoekt, dan uw toilet en uw romannetje, uwe piano en uwe soireetjes? Welnu, onder haar zijn beelderig mooije poppetjes, ijselijk lieve dotjes, wezentjes met den besten aanleg, met de heerlijkste natuurgaven naar ligchaam en geest; en is het nu niet doodjammer, dat dat alles verwaarloosd wordt en zij haar kostelijksten levenstijd nutteloos verspillen? Hebt gij geen medelijden met hare toekomstige echtgenooten en kinderen, geen medelijden met haar zelven, als zij ongehuwd blijven en het aantal dames van onzekeren leeftijd helpen vermeerderen, die onnut hare plaats bekleeden in de maatschappij? Hare Mamaas waren in hare jeugd even zulke ijdeltuitjes, anders zouden zij hare dochters wel anders opvoeden en voorgaan. Op hare beurt zullen die dochters even ongeschikte opvoedsters en verkeerde voorbeelden voor anderen worden. Is het dan niet goed, haar hierop opmerkzaam te maken? Zeker wel! Agatha deed een goed werk met iets te schrijven over den werkkring harer gezusters; allen, die hiertoe in de gelegenheid zijn, moeten haar helpen, opdat haar geschrift in de rechte handen kome en veel besproken worde.
Zonder pretentie treedt zij op; en toch is het gehalte van haar boekje veel degelijker dan dat van Eva Strooveld; zij is sedert veel aangeleerd, en verdient den lof, dien ik haar toekende bij de

{==407==} {>>pagina-aanduiding<<}
aankondiging van dat werkje, in verhoogde mate, te meer, omdat zij zelve de leemten ziet en erkent van hetgeen zij thans ons geeft. Door een brief van een ouden vriend, bij wijze van Naschrift achter haar werk te plaatsen, beaamt zij, geen boeijend verhaal, geen afgerond kunstwerk te hebben willen geven. Het is alsof zij de aamnerkingen makende Krietiek bij voorbaat toeroept: ‘wat gij daar zegt, weet ik allemaal wel; als letterkundig product beteekent mijn geschrijf niet bijster veel, laat het passeeren; maak maar dat ik gelezen, besproken wordt, opdat mijne gezusters tot nadenken komen en mijne wenken ter harte nemen!’ En ik roep haar een bravo! toe; ik zeg haar dank, in naam van allen, die het opkomende vrouwelijke geslacht lief hebben, voor de poging, welke zij aanwendt, om eene hoogst gewichtige zaak ter sprake te brengen. Wij, bedaarde Nederlanders, wij zijn nog lang niet aan de émancipatie der vrouw; voor alle openbare betrekkingen zijn nog sollicitanten genoeg zonder daarnaar dingende vrouwelijke candidaten; en ons kiesstelsel sluit nog zooveel geschikte kiezers uit, dat wij nog lang niet aan de dames toe zijn. Heeremijntijd! verbeeld u eens in onze pratende, discussieerende en debatteerende vergaderingen nog eenige vrouwetongetjes!.... Maar al zijn wij tegen ‘het geschikt maken van vrouwen’ ‘tot het waarnemen van ambten en bedieningen,’ toch zijn wij, ben ik althans sterk voor de verheffing van het schoone geslacht boven het peil der alledaagschheid, waarop een groot deel ten onzent nog staat: en wie hieraan medewerken juich ik van harte toe.
Van die medewerking verwacht ik echter nog meer, als zij de groote drijfkracht, die den mensch, en dus ook het meisje en de vrouw, naar een werkkring leert zoeken en ieder doet arbeiden aan zijne levenstaak, niet uit het oog verliest. Met den ouden vriend-briefschrijver stem ik daarom in, dat in Agatha's boekje ‘het godsdienstige element’ wel wat veel gemist wordt. Ik zon hier kunnen herhalen, wat ik voor twee jaar in de Tijdspiegel schreef, naar aanleiding van Eva Sirooveld, of, even als die vriend, kunnen vragen: ‘waarom niet gezegd: “gij allen die traag en gedachteloos blijft, gij kunt geen kinderen Gods genaamd worden.”’ Maar of het baten zou, op dat godsdienstige aan te dringen in dien zin, dien hij schijnt te bedoelen, of het namelijk veel helpen zou, meisjes tot het zoeken van een nuttigen werkkring aan te moedigen, door haar ‘op hare eeuwige bestemming te wijzen,’ be-
{==408==} {>>pagina-aanduiding<<}
twijfel ik. Onder die ‘eeuwige bestemming’ wordt nog te veel verstaan: ‘de zaligheid des hemels beërven;’ of, zeker reeds iets beter ‘door volmaking steeds zaliger worden;’ terwijl de godsdienst als het middel hiertoe wordt aangeprezen, volgens het: ‘wie gelooft zal zalig worden.’ Als dit geen nuttigheids-, eigennuttigheidsbeginsel is, dan weet ik het niet; en als gij, Mijnheer X! onder die eeuwige bestemming iets anders verstaat, dan die hemelzaligheid, bijv. volmaakte kinderen Gods te worden; laat dan als 't u belieft dat ‘eeuwige’ weg, om verwarring voor te komen; want dit is hier reeds onze bestemming. Juist dit, dat ieder mensch zich bewust moet worden, hier reeds, als kind Gods, zijne roeping te hebben, welke hij moet trachten te vervullen, zijne bestemming, welke hij moet zoeken te bereiken, en omdat hij zich hiervan bewust geworden is zich wil bekwamen, zich wil volmaken, juist dit
acht ik godsdienst. Niet zijne eigen volmaking, veel minder zijne eigen zaligheid mag, kan het hoofddoel, het eigenlijke levensdoel zijn van het kind Gods; het is slechts het middel om het hoogste doel te helpen bereiken: aller volmaking, aller zaligheid! Zoolang er nog iets zelfzuchtigs onder loopt, zoolang ons streven nog is: zelf iets te hebben, te worden, te zijn, alleen om ons zelven of om eigen gelukzaligheid, meen ik, dat men nog niet de voetstappen van Jezus drukt, bij wien ik de ware zelfverloochening vind, namelijk: niets om mij zelven, alles voor anderen!
Ik weet niet, of Agatha dit echte humaniteitsbeginsel huldigt; haar motto: ‘aide-toi et Dieu t'aidera predikt het niet; maar iets er van geloof ik toch, dat zij, misschien onbewust, er van heeft. Ik kan niet zien, dat zij met eenig nevendoel dit boekje schreef: het draagt, naar mijn oordeel, het kenmerk, dat het haar werkelijk om het waarachtig belang harer gezusters te doen geweest is. Had zij enkel een kunstwerk willen leveren, zij had anders geschreven. Had zij eer, veel eer willen inoogsten, zij zou den vinger niet gezet hebben op vele leelijke plekken in het jonkvrouwelijke leven hier te lande. Nu stelt zij zich bloot aan de afkeurende aanmerkingen van allerlei beoordeelaars, en vrees ik, dat, als men weet wat zij wil, velen juist daarom haar boekje ongelezen zullen laten. 't Een noch het ander is strelend voor schrijvers-eigenliefde; en het is om deze reden, dat ik haar openlijk prijs; want wat is dit anders dan zelfverloochening? Dat zij eene goede zaak bepleit en iets degelijks gewild heeft, blijkt ook reeds uit de woorden van de

{==409==} {>>pagina-aanduiding<<}
Génestet op de keerzijde van den titel afgedrukt. Daarmede toont zij zelve bedacht te hebben, dat ‘de eeuwigheid vraagt naar de vrucht van den tijd,’ en te behooren tot hen, die ‘d'ernst van het ijdele (?) leven verstaan.’
De Heeren Erven F. Bohn hebben gezorgd voor eene nette en niet dure uitgaaf. Moge een groot debiet het bewijs leveren, dat er onder onze Nederlandsche dames genoeg zijn, die niet willen geteld worden onder de ‘dwazen, die 't werkloos, gedachtloos vergeten,’ dat het leven is ‘ernst, arbeid en roeping en edele strijd!’

Kampen, April 1868.
J. Hoek.
EENIGE BESCHOUWINGEN over het tegenwoordig geschut der Marine en het gebruik daarvan in onze verdediging aan de zeezijde; door den Luitenant-ter-zee le klasse N. Mac Leod. Te Nieuwediep bij L.A. Laurey. 1868.
De proeven gedurende de laatstverlopene jaren in ons land en in vreemde Staten genomen, zoowel om eene pantsering daar te stellen die tegen de kracht van den kogel bestand is, als om aan een kogel zooveel indringensvermogen te geven dat hij ieder pantser vernietigt, heeft voorzeker ook de belangstelling opgewekt van velen die niet tot den militairen stand behooren.
De Luit. t/z. Mac-Leod heeft een gelukkig denkbeeld gehad toen hij tot het besluit kwam om zijne der zaakkundige beschonwingen publiek te maken. Hoe kort van inhoud bevat zijn boekje toch veel lezenswaardigs.
Na eene opsomming der bij onze marine in gebruik zijnde geschutsoorten, behandelt de geachte schrijver achtereenvolgens de kanons, die bij een aanval met of verdediging tegen gepantserde schepen, door ons zullen worden gebruikt;
Het getrokken kanon van 23 duim, waarmede onze ramschepen en monitors gewapend worden, komt den schrijver teregt voor als bij uitstekendheid geschikt om aan zijn bestemming te voldoen. Hij bewijst zijne bewering door den uitslag der daarmede genomene proeven, en doet uitkomen hoe ons gepantserd schip de Prins Hendrik, zoowel door bewapening als snelheid om zich te kunnen verplaatsen, met de meeste gepantserde schepen onzer naburen den strijd zoude kunnen aanvaarden, niet zonder kans op een gunstigen uitslag.
Na te hebben aangetoond, hoe onze monitors en kleinere ramschepen met voordeel zullen kunnen slaan tegen alle grootere

{==410==} {>>pagina-aanduiding<<}
schepen géeft de schrijver een middel aan, om zich in het gevecht altijd in den voordeeligsten stand te kunnen plaatsen. Wij vreezen echter dat, na de eerste schoten vooral op kleine afstanden dit middel uithoofde van den kruiddamp niet meer toepasselijk zijn zal.
In zijne tweede afdeeling wijst de schrijver ons op het nut der 23 duimers waar het onze kustverdediging geldt;
Onze zeegaten één voor één beschouwende, komt hij tot de conclusie, dat geen ligter geschut dan dat van 23 duim met vrucht tot verdediging kan worden gebruikt - eene beschouwing, die wij ten volle deelen. Onze meeste zeegaten liggen zoo goed als open voor den vijand, en hoevele weerbaarheidsvereenigingen men ook oprigte, welke meerdere sterkte onze schutterij en militie ook erlange, hoevele millioenen men ook aan drijvend materieel besteede, wij kunnen ons niet veilig achten, zoolang in de eischen onzer kustverdediging niet naar behooren zal zijn voorzien.
Ten slotte bewijst de schrijver het onvoldoende der bewapening zoowel van gepantserde schepen, als van kustbatterijen met het getrokken kanon van 18, 16 en 12 duim;
Het gladde kanon van 60 ℔ waarmede onze drijvende batterijen zijn gewapend, voldoet volgens 's schrijvers meening in geene deele aan de eischen van de verdediging der positiën die het moet helpen behouden. De door hem bijgebragte bewijzen laten geen twijfel over, of de bedoelde verdedigingsvaartuigen zullen door met ligter getrokken geschut bewapende schepen vernield kunnen worden, zonder wederkeerig belangrijke schade te veroorzaken;
Ook de granaatkanons van 20 duim worden om dezelfde reden ongeschikt geacht.
Ofschoon wij nog niet aan het einde der proefnemingen zijn gekomen, en de strijd tusschen pantser en kogel nog onbeslist is, heeft de schrijver een nuttig werk verrigt, en door de korte en duidelijke wijze, waarop hij een zoo belangrijk punt als de bewapening onzer gepantserde schepen en kustbatterijen heeft behandeld, den dank van zijne krijgskameraden en medeburgers verdiend.

Een oud soldaat.

{==411==} {>>pagina-aanduiding<<}

DE GESCHIEDENIS DER MARINIERS van het jaar 1665 tot op heden, door P.A. Leupe, oud-majoor van en F.A. van Braam Houckgeest, le Luitenant bij het korps Mariniers.
Bovenstaand werkje is door ons met eene groote voorliefde ontvangen. Zulk een verdienstelijk militair korps als dat der mariniers, hetwelk ook wanneer ons vaderland in het genot is van vrede, zijne gelederen ziet dunnen ten gevolge der krijgsverrigtingen waaraan het in de koloniën van den staat deelneemt, verdient in de eerste plaats, dat zijne geschiedenis ter kennis worde gebragt van de natie in welker belang het gewoon is bloed en leven veil te hebben. De geëerde schrijvers hebben daardoor aanspraak gekregen niet alleen op den dank hunner krijgskameraden, maar ook op dien van het volk, dat zij bekend gemaakt hebben met de heldendaden door een deel zijner zonen verrigt.
De verdeeling van het werk in vier Hoofdstukken komt ons zeer doelmatig voor, al zij het ook dat niet ieder hunner even belangrijk is wat de krijgsgebeurteuissen betreft.
Wij zien in het eerste Hoofdstuk op welke gebrekkige wijze aanvankelijk in de behoefte aan zeesoldaten werd voorzien. Het is dan ook niet te verwonderen dat er klagten opgingen tegen militairen die slecht betaald, gekleed, en gevoed werden en ten slotte als bedelaars naar hunne korpsen werden teruggezonden. Gelukkig zien wij spoedig dien ongelukkigen toestand voor een beteren plaats maken en door meer doeltreffende maatregelen de militaire waarde van het korps zeesoldaten aanmerkelijk toenemen. De geachte schrijvers leveren ons daarvan het bewijs in hunne bijdragen tot de krijgsgeschiedenis. Te regt doen zij het wenschelijke eener naauwe verbintenis van zee- en landmagt uitkomen. In den eersten tijd der republiek werd echter die verbintenis wel wat vreemd toegepast. Zoo zien wij een officier bij de landmilitie later benoemd tot Luitenant Admiraal van Holland, en officieren der mariniers het bevel voeren over oorlogschepen, doch in welke betrekking zij ook mogen geroepen worden om diensten aan den lande te bewijzen, wij zien hen steeds hunne pligt betrachten en die ten slotte met den dood op het veld van eer bezegelen!
In weinige bladzijden geven de schrijvers ons eene reeks van beroemde namen, en zien wij zelfs dat de admiraal de Ruijter eene kompagnie mariniers heeft gekommandeerd. In groote trek-
{==412==} {>>pagina-aanduiding<<}
ken wordt ons een zoo duidelijk mogelijk overzigt gegeven var hetgeen door de mariniers is verrigt. Ten gevolge hunner zamenwerking met soldaten der landmagt en met matrozen, is het niet wel mogelijk aan ieder zijn onpartijdig aandeel in den behaalden roem toe te kennen, maar wij mogen uit enkele der medegedeelde feiten wel afleiden, dat het korps mariniers in den regel heeft uitgeblonken door dapperheid en pligtsbetrachting. Het is daarom jammer dat het den schrijvers niet gelukt schijnt te zijn om nadere bijzonderheden te vernemen aangaande het sneuvelen voor Woerden van den kapitein der mariniers Jacob Visser. Wij zien uit hun onderzoek, dat de mariniers bij die gelegenheid de eer der vlag hebben opgehouden, en kunnen ons daarom dan ook niet vereenigen met het ongunstig oordeel dat over de zeesoldaten van genoemden kapitein wordt uitgesproken, omdat zij waarschijnlijk in de onmogelijkheid geweest zijn om het lijk van hun gesneuvelden bevelhebber mede te nemen.
Na den vrede van Nijmegen zien wij, hoe moeijelijk het is om in tijd van vrede een militair korps weder op te rigten, dat, hoe verdienstelijk het zich ook gemaakt moge hebben, toen de oorlog geëindigd was, niet meer noodzakelijk werd geoordeeld. Eindelijk kwam dan toch die zoo gewenschte oprigting tot stand. Kort daarop zien wij de mariniers zoowel aan boord der schepen als aan den wal belangrijke diensten bewijzen, en Gibraltar en Barcelona door hunne hulp veroveren. Uit het verhaal der krijgsgebeurtenissen gedurende den spaanschen successieoorlog blijkt, welke ontzettende verliezen aan officieren en manschappen die oorlog aan de republiek moet hebben gekost.
De schrijvers hebben zooals uit het medegedeelde in het derde Hoofdstuk alweder blijkt, geene moeite ontzien om zich geheel op de hoogte te stellen van al wat aan boord der schepen of in de koloniën van den staat door de mariniers is verrigt, - een onderzoek dat te moeijelijker was, daar, zooals uit het verhaal blijkt, beurtelings troupes de marine, mariniers en landsoldaten aan boord der schepen gedetacheerd waren.
In het vierde Hoofdstuk wordt meer bijzonder behandeld, wat na de omwenteling van het jaar 1813 heeft plaats gehad, en de geschiedenis vermeldt van het thans nog in 's landsdienst zijnde korps Mariniers, de geachte schrijvers maken ons hier

{==413==} {>>pagina-aanduiding<<}
bekend met de organisatiën en reorganisatiën van het korps, de dienst aan den wal, en aan boord der schepen, kleeding, wapening, opleiding der officieren enz, mededeelingen die zeker hun belang hebben, maar die wij toch wel hadden willen zien vervangen door eenige meerdere uitgebreidheid van wat de eigentlijke krijgsgeschiedenis betreft. Waar nog zoovelen in leven zijn, die aan de door de schrijvers vermelde expeditiën hebben deelgenomen, hadden wij gewenscht in menig opzicht meer te vinden, dan eene opnoeming van datums, namen en feiten. Hoeveel waarde het ook hebben moge in eene geschiedenis niets te vermelden als hetgeen uit officieele bescheiden kan bewezen worden, zoude door het raadplegen van betrouwbare ooggetuigen, welligt nog menig feit dat der moeite waardig was te vermelden, in de geschiedenis op zijne plaats geweest zijn;
De schrijvers doen teregt uitkomen dat het korps mariniers niet in het bezit is van een vaandel. In een tijd, dat wij vaandels zien uitreiken aan scherpschutters en weerbaarheidsvereenigingen, die hunne diensten nog aan het vaderland moeten bewijzen, is het niet meer dan billijk dat een korps, hetwelk zoo ruimschoots zijn bloed voor Koning en Vaderland ten beste geeft, vereerd wordt met een zinnebeeld zijner trouw.
Aan het einde onzer beoordeeling gekomen, brengen wij gaarne een woord van dank aan de geëerde schrijvers voor hunnen moeijelijken arbeid. De stijl is aangenaam en de naam van den oud-majoor Leupe strekt ons ten waarborg voor de geschiedkundige waarde van een boek dat wij in handen van vele Nederlandsche jongelingen wenschen te zien. Welligt worden er eenigen hunner door opgewekt, hunne diensten aan hun Vaderland te wijden, in stede van aan eenen vreemden Souverein. Zij zouden dan hunne hoedanigheid van Nederlander niet behoeven te verliezen, en ook niet voor werktuig dienen tot het kluisteren van eene natie, die even als hunne voorouderen, getoond heeft, goed en bloed voor hare éénheid en vrijheid veil te hebben.

{==414==} {>>pagina-aanduiding<<}

DE BOHEEMSCHE VELDTOCHT van 1866. Uit het Hoogduitsch bewerkt door C.P.J. van Vlierden, le Luitenant der Infanterie. Utrecht A.J.S. van Rooijen. 1867. Prijs ƒ 2,50.



BEGINSELEN DER TAKTIEK VOOR ALLE WAPENEN, in gebruik bij het Pruissische leger, door H.G. von Berneck, Majoor in Pruissische dienst, leeraar aan de militaire academie, lid der commissie van examen voor hoogere militaire studien. Vijfde druk, vermeerderd door de ondervinding van den laatsten oorlog. Vrij vertaald door A. Schade van Westrum, Kapitein der Infanterie, ridder der militaire Willemsorde. Met 39 houtsneêfiguren tusschen den tekst. Leiden, Academische boekhandel van P. Engels, 1868. Bij inteekening ƒ 2,40, buiten inteekening ƒ 2,75.



OVER DE FORTEN van een geretrancheerd kamp, door P.C. Kool, le Luitenant-Ingenieur, met een plaat. Utrecht, A.J.S. van Rooijen, 1868. ƒ 0,80
De hier genoemde werken, ons ter aankondiging toegezonden, wenschen wij in korte trekken te karakteriseren.
Met groote ingenomenheid hebben wij het eerste boekwerk ter hand genomen, en al lezende werd waarlijk de belangstelling niet verminderd. In ferme, goed geteekende schetsen, en uitmuntende door een aangenamen stijl, is deze gedeeltelijke vertaling getrokken uit Unsere Zeit. Deutsche Revue der Gegenwart in hetwelk eenige artikelen onder den titel van Der Deutsche Krieg von 1867 (1866?) voorkwamen. Zij behandelt in een beknopt overzigt den veldtocht in Bohemen. Eene korte staatkundige schets leidt ons spoedig in tot de oorzaken van den oorlog. Vervolgens worden wij met de legersterkte, zamenstelling en aanvoering der beide arméen bekend gemaakt. Voorts wordt gewezen op de oorzaken en gevolgen der gebrekkige organisatie, bewapening en de elementen, waaruit de soldaat van het Oostenrijksche leger moest worden gevormd, waardoor het bekende gezegde bewaarheid wordt dat de Pruissische schoolmeester eigenlijk den Oostenrijkschen had geslagen. Als andere oorzaken worden genoemd: de onvoldoende opleiding der officieren, welke hunnen rang meestal aan geboorte of rijkdom verschuldigd waren, - het wantrouwen en de zedelijke verlamming opgewekt bij de algeheele werkeloosheid, nà de hoogdravende verzekeringen van bestuur en pers ‘dat het slechts om een zegetocht te doen was.’ Schrijver stipt ook aan het onvoldoende en onverklaarbare handelen der bondgenooten (behalve Saksen) en geeft ons flinke uitgewerkte karakterschetsen, voor zoover die n.l. op de oorlogshandelingen der voornaamste personen en veldheeren betrekking hebben, terwijl juiste strategische beschouwingen dit

{==415==} {>>pagina-aanduiding<<}
werk versieren, waarin tevens de fouten, aan beide zijden begaan, worden aangetoond.
Men heeft veel gesproken over het vernuftige krijgsplan van Benedek en algemeen was de meening gevestigd, dat deze veldheer door eene stoute wending het tooneel des oorlogs op vijandelijke grondgebied zou overbrengen ja! zelfs het zegevierende leger tot voor de poorten van Berlijn zou voeren. Groot was dan ook de teleurstelling en verbittering van allen, wier sympathie of belang zich aan zijne zijde plaatsten. Vele fouten en verwijten zijn hem en zijnen onderbevelhebbers dan ook toegedicht. Zeer veel wordt door den schrijver opgehelderd, dat nog duister of minder bekend was, en de verlammende oorzaken, waarmede deze veldheer had te worstelen, worden ons duidelijk. Zeer juist worden ons de vermetele stoutheid, de energie en snelheid van beweging der Pruissische legers en het onbegrijpelijke idée fixe van Benedek geschetst, die niet tot het besluit kwam den kroonprins te verslaan, hetgeen, in den beginne vooral, voor hem eene gemakkelijke taak ware geweest. Had hij met stoutheid dit plan volvoerd, en niet stelselmatig het leger van den kroonprins geminacht of voor onschadelijk gehouden! - hoe geheel anders ware dan wellicht de uitslag geworden. Een oordeelkundig nagaan der verschillende stellingen kan dit spoedig genoeg doen inzien. Dit geminachte leger was echter juist Oostenrijks verderf. Geheel anders worden ons de handelingen van Prins Frederik Karel, diens angstvallige voorzichtigheid, doch juiste beschikkingen en veldheersblik geschetst, zoo gunstig uitstekende boven zijn tegenstander Clam-Gallas welke de man niet was, om door energieke besluiten den vijand tegen te houden.
In den loop der veldtocht bleek het onvoldoende der Pruissische Intendance. De verpleging was uiterst gebrekkig, en de haat der vijandiggezinde bevolking gaf zelfs aanleiding tot gruwelen, in beschaafde oorden sterk te veroordeelen. Van stap tot stap volgen wij de gebeurtenissen, die tot het drama bij Königgrätz voerden.
De taktiek van de flank- en rugbedreigingen der Pruissen, het ongebruikt laten van veldverschansingen, de vele taktische en strategische fouten, het te veel in details treden van de bevelen des bevelhebbers, waardoor de handen der legerhoofden werden gebouden, benevens het ongeloofelijk groot aantal

{==416==} {>>pagina-aanduiding<<}
gevangenen der Oostenrijkers worden ons achtereenvolgens bekend. Overal teruggedrongen door de zegevierende Pruissen, moesten de Oostenrijkers eindelijk den wapenstilstand van 22 Julij aannemen. Ziet daar kortelijk den hoofdinhoud!
Het werk van den Heer van Vlierden kan als zeer goed geslaagd worden beschouwd. Wij zijn overtuigd, dat hij uitnemend voor de taak, die hij zich-zelven opgelegd heeft, geschikt is, en zullen dan ook met belangstelling het tweede gedeelte van den ons toegezegden arbeid te gemoet zien.
De Hr. v. Vl. had gemeend (ook om den prijs niet te hoog te maken) de oorspronkelijke terreinschetsen achterwege te kunnen laten, daar toch goede kaarten overal te bekomen zijn. Evenwel: ten einde hem goed te volgen en over het verband der handelingen te kunnen oordeelen, is bepaald een kaartje noodig. Het doet ons derhalve leed, dat zijn boek daarvan niet is voorzien. Men moet zich zulk een kaartje nu afzonderlijk aanschaffen, zoo het n.l. te bekomen is, hetgeen misschien niet overal en altijd mogelijk is, terwijl met geringe kosten een eenvoudige schets bij dit werk had kunnen gevoegd zijn. -
Het tweede geschrift ontwikkelt de beginselen der Pruissische taktiek, en heeft dit voordeel, dat het met de jongste oorlogen menige ondervinding heeft kunnen opdoen.
Zeer doelmatig verdeeld in 2 deelen, is ieder deel in afdeelingen en onderafdeelingen gesplitst, terwijl een overzicht wordt bevorderd door paragraphen. Het werk is helder en duidelijk geschreven en zeer geschikt tot handleiding of leerboek. Ook wat betreft een deel der elementaire, benevens de toegepaste taktiek, heeft het voor Nederlandsche beoefenaars groote waarde. Aan alle billijk gestelde eischen is voldaan. Hij intusschen, die van de taktiek van elk wapen meer wenscht te weten, neme uitgebreider leerboeken ter hand, daar hier in geene details kan worden getreden. Ten slotte voegen wij er nog dit bij: de vijfde druk van 't oorspronkelijke bewijst wel, dat het werk in veler handen komt. Moge ook de vertaler door een ruim debiet voor zijn arbeid beloond worden, in de overtuiging van nut te hebben gesticht. -
In oorlogen waarin ons leger handelend moet optreden, zal steeds de verdediging het domineerende element zijn. Uit den aard der gesteldheid van ons land zullen de levende strijdkrachten slechts een gedeelte der verdedigingsmiddelen uitmaken en verdienen

{==417==} {>>pagina-aanduiding<<}
inundatiën, liniën, geretrancheerde kampen en forten onze onverdeelde belangstelling. In den jongsten tijd heeft zich eene nieuwe school (de Duitsche) naast de oude Fransche gevestigd, welk nieuw stelsel van bevestiging, uit den aard der eischen van de getrokken vuurwapens, aanmerkelijk van het gebastionneerde stelsel afweek. Deze nieuwere rigting met den ernst der overtuiging zijnen wapenbroeders, in den algemeenen zin des woords, mede te deelen, ziedaar 't doel, dat de heer Kool zich heeft voorgesteld. Schrijver wijst in een voorwoord op de verdeeldheid van zienswijze ten aanzien der vestingbouwkunde, zelfs bij de officieren der Nederlandsche genie. Hij heeft in zijne brochure de hoofddenkbeelden trachten weder te geven, waaraan forten, als dekkingsmiddelen voor geretrancheerde kampen, naar de eischen der tegenwoordige wetenschap, moeten voldoen. Wij willen trachten in eenige regelen deze gegevens beknopt op te noemen.
De heer K. beschrijft de constructie der vuurlijnen, en geeft aan, waarom het gebruik van bonnetteringen en barbetten is te verkiezen boven schietgaten. Hiermede zijn wij het zeer wel eens. Als dekkingsmiddel voor de bedieningsmanschappen had evenwel nog kunnen worden opgegeven: het graven van smalle gangen rondom de barbetten (vóór en ter zijde), eenvoudig en doelmatig tevens, waarbij men slechts te zorgen hebbe voor een afloop van het regenwater. Vervolgens de flankering, eene inrigting der schietgaten, waardoor de kans, dat een vijandelijk projectiel in de kazematten doordringt, uiterst gering wordt. Voorts: de voordeelen der enkele en dubbele caponnières op de uiteinden der frontlijn (bartionnet-caponnières), grachtsverdediging, ook te verkrijgen door eene zigzagsgewijze borstwering op de flanken. Eindelijk: Kulasladers zijn sterk aan te bevelen, vooral in kazematten, terwijl bovendien op de glacis der flanken emplacementen voor veldgeschut moeten worden daargesteld. Ten slotte; Het noodzakelijke van bomvrije localen en kazematten, opdat besparing van krachten mogelijk worde, tot op het beslissende oogenblik. Waarom ook de geringe kans, dat de stukken zelfs bij een overstelpend vuur gedemonteerd worden, wordt opgehelderd door een voorbeeld uit het beleg van 't fort Wagner in 1863.
Zeer noodzakelijk komt het ook ons voor, eenige traversen op den hoofdwal van kazematten of liefst ijzeren dekkingsmiddelen te voorzien, ten einde zoonoodig de artilleristen daarin of daaronder te kunnen opstellen, hetwelk wel is waar groote onkosten

{==418==} {>>pagina-aanduiding<<}
na zich sleept, doch die voor de uitwerking der tegenwoordige artillerie noodzakelijk zijn geworden. Vervolgens treedt schrijver in beschouwingen omtrent de reduit, haar doelmatigsten vorm, noodzakelijkheid, doel, plaatsing, stormvrijheid, actieve kracht, grachtsverdediging, toegangen, enz.
Zulk een fort zonde echter op 850 mille of met kazemattraverzen op 930 mille komen, - teregt zeer kostbaar. De vraag is echter: zijn zulke forten noodig? Zoo ja, alsdan moeten deze ook zoo doelmatig mogelijk worden ingerigt en aan alle eischen der wetenschap voldoen. Vermindert men de kosten te veel, dan zon goedkoop wel eens duurkoop kunnen worden.
De heer Kool kan overtuigd zijn een goed werk te hebben verrigt en menigeen zal hem dankbaar wezen, door dezen arbeid met de beginselen der nieuwere versterkingskunst beter te kunnen bekend worden.
De verschillende grouden zijn duidelijk omschreven of aangestipt en een goede plaat versiert het werk.

Een jong krijger.





II. Godgeleerdheid.

DE APOCRYFE EVANGELIËN. Naar de nieuwste uitgaven van C. Tischendorf vertaald door L. van Cleeff, Predikant te Uithuizen, en C.P. Hofstede de Groot, Theol. Dr. en Predikant te Kampen. Amsterdam. C.L. Brinkman. 1867.
Gelijk het O.T., heeft ook het N. zijne Apocriefen, die, even als de boeken van dat N.V. zelf, in 4 hoofdsoorten kunnen verdeeld worden. Er zijn namelijk Apocriefe Evangeliën, Apocr. Handelingen der Apostelen. Apocr. Brieven en Apocr. Apocalijpsen.
Onder de Apocr. Evangeliën zou men kunnen verstaan die geschriften der christelijke oudheid, welke aangaande personen, die in onze vier Evangeliën voorkomen, bijzonderheden bevatten, maar niet in den kanon des N.V. zijn opgenomen.
De HH. van Cleeff en Hofstede de Groot hebben van diezelfde Evangeliën eene overzetting in onze taal geleverd. Of, om ons juister uit te drukken: zij hebben slechts die Apocr. Evangeliën vertaald, welke men vindt in Tischendorf's uitgave van

{==419==} {>>pagina-aanduiding<<}
deze geschriften 1), waarvan zij echter één hebben buiten gesloten; terwijl zij er één hebben bijgevoegd, later door dien geleerde 2) uitgegeven. Zij hebben ons bezorgd: het Voor-Evangelie van Jacobus, het Evangelie van Thomas, het Evangelie van Maria's geboorte, het Evangelie van Pseudo-Mattheus, het Evangelie van Jezus kindsheid, de Geschiedenis van Jozef, Maria's opneming 3), 't Evangelie van Nicodemus, (de Gedenkstukken van Pilatus en de Nederdaling ter helle), het Verhaal van Jozef van Arimathea, de Brief van Pilatus, (in zijne dubbele gedaante) Het Verslag van Pilatus, Pilatus' gevangenneming, Pilatus dood 4). Welke uitsluiting van sommige Apocr. Evangeliën zij hebben trachten te rechtvaardigen door de opmerking dat zij ‘zulks deden in 't belang hunner uitgave, die door de opname van alles wel in omvang, doch zeer weinig in waarde zou gewonnen hebben’; en wat in 't bijzonder betreft het Evangelie door Tischendorf in zijn boek opgenomen, en dat in het werk van de HH. v.C. en H. de Gr. niet wordt gevonden, door te zeggen, dat dit Evangelie ‘te omslagtig is, te veel in herhalingen valt, ook van te jongen ouderdom’ dagteekent en te weinig belangrijk voor ons is, ‘dan dat zij er mede eene plaats in
hunne uitgave aan konden inruimen.’
Door de redactie van dit Tijdschrift uitgenoodigd, om deze vertaling der Apocr. van de HH. van Cleeff en H. de Groot hier aan te kondigen en ons oordeel daarover uit te spreken, dringt zich aan ons onwillekeurig de vraag op: of zij geacht kunnen worden in eene werkelijk bestaande behoefte te hebben voorzien?
Slechts ten deele kunnen wij die vraag toestemmend beantwoorden. Wij onderschrijven volgaarne hunne bewering, dat deze boeken der christelijke oudheid ‘groote waarde’ bezitten ‘ter verklaring van de geschiedenis der Christelijke Kerk.’ Te recht merken zij op, dat ‘in’ de ‘verhalen,’ welke zij bevatten, ‘de gedachten en meeningen der eerste eeuwen zich afspiegelen; en niet der eerste eeuwen alleen. Zij toch zijn later door de Kerk

{==420==} {>>pagina-aanduiding<<}
in zich opgenomen en verwerkt. Zij heeft er zich mede gevoed en is er mee opgegroeid; ja, van de vierde of vijfde eeuw af tot aan de Hervorming toe, kan men zeggen, dat de invloed dezer officiëel veroordeelde schriften bij de lagere klassen en bij de minder ontwikkelde geestelijkheid ook oneindig grooter is geweest dan die van de kerkelijk gewijde Evangeliën. Aan de-Evangeliën had men niet genoeg.’ De ‘kleuren,’ de ‘opschik,’ de ‘vertooning’ der Apocriefen ‘had men noodig.’ Wat daarvan den inhoud uitmaakt, ‘dat streelde den smaak en bekoorde de zinnen, daar vermaakte men zich mee; dat verheerlijkte de Kerk in hare feesten, die zij aan de nagedachtenis der heiligen dezer Apocryfen had gewijd: dat veraanschouwelijkte de kunst in beeldhouwwerk, schilderij of teekenstuk; dat vertolkte de zanger in zijn rijmkroniek of mijsteriënspel, zijn leekedicht of ridderlied. De theologie, de kunst, de gebruiken, ja het gansche leven der Kerk gedurende een geheel jaarduizend wortelt in 't geen ons deze Apocryfe Evangeliën verhalen.’ De Maria-vereering, het monnikenleven met zijne gebruiken, de heiligheid van den ongehuwden staat, de leer der erfzonde en des doods als bezoldiging der zonde, die van de opstanding des vleesches, van de nederdaling ter helle, de viering van menigen heiligen dag en van menig feestgetîj, zoo vele voortbrengselen der christelijke kunst, ze kunnen alleen recht worden begrepen, wanneer die Apocr. Evangeliën ter verklaring worden opgeroepen; terwijl zij, allerwege verspreid, bovendien op de letterkunde der Middeleeuwen den gewichtigsten invloed uitoefenden.
Dit alles moet gereedelijk worden toegestemd en het valt dus niet te loochenen, dat de kennisneming van deze geschriften der oudheid belangrijk is te achten.
Maar .... was het, om voor menigeen, die ze niet in het oorspronkelijke kan lezen, den toegang tot den inhoud dezer Apocriefen te ontsluiten, juist noodzakelijk, dat er een vertaling van werd geleverd? Zou het hoofddoel, dat de HH. v. Cleeff en H. de Groot zich met hun boek hebben voorgesteld, nog niet beter zijn bereikt en zoo in de behoefte van velen nog niet meer zijn voorzien, indien zij, in plaats van eene overzetting, een boek over de Apocr. Evangeliën, of liever over de Apocr. Geschriften des N.T. hadden bezorgd; en daarin den oorsprong dezer Apocriefen, hun eigenaardig karakter, hunne verhouding

{==421==} {>>pagina-aanduiding<<}
tot de canonieke boeken des N.T., hun gewicht voor de rechte waardeering van laatstgenoemde geschriften, en wat er al verder omtrent hen valt op te merken, in 't licht gesteld, en dan tevens hun hoofdzakelijken inhoud hadden medegedeeld? Zulk een werk zoude dit mede boven eene vertaling hebben vooruit gehad, dat het al de herhalingen, die wij aantreffen in deze boeken, waarvan enkele u berichten wat gij reeds in een voorafgaan hebt gelezen en wat ge soms later weder ontmoet, had kunnen vermijden, en dat daarin, ook afgezien hiervan, in beknopter en nog behagelijker vorm de inhoud dezer geschriften had medegedeeld kunnen worden. Het kan zijn dat wij ons vergissen, maar wij vreezen dat dit boek van de geachte vertalers niet vele lezers zal vinden.
Doch dit is eene opmerking van louter subjectieven aard, wier juistheid of ongegroudheid uit de ondervinding zal blijken.
Wij willen ons daarom in de volgende bladzijden slechts bezighouden met het ouderzoek in hoever de HH. v. Cleeff en H. de Groot de taak, die zij zich zelven hebben gesteld, volvoerd hebben.
Reeds in de Tijdspiegel 1) is de aandacht gevestigd op de verhouding tusschen deze vertaling der Apocr. Evangeliën en die, welke voor 26 jaren hier te lande 2) is verschenen. Daarbij is aangewezen in welke opzichten de arbeid van de '67ers dien van den '42er overtreft, maar tevens hoe eerstgenoemden wel beter hadden kunnen doen, dan door eerst ter elfder ure omtrent de betrekking tot hun voorganger eene verklaring af te leggen, die de smet van plagiaat, welke schijnbaar op hen kleefde, had kunnen wegnemen. Tegen dit laatste is de Heer H. de Groot in de Tijdspiegel opgekomen en daarop is weder gerepliceerd 3).
Wij zullen nu niet herhalen wat door den beoordeelaar in de Tijdspiegel reeds is gezegd, en merken dus alleen op, dat hetgeen door den Heer H. de Groot uit de geschiedenis van het papiertje, dat men vóór de vertaling der Apocr. Evangeliën van hem en den Heer van Cleeff, geplaatst vindt, wordt medegedeeld, niet bewijst dat zij eene voldoende

{==422==} {>>pagina-aanduiding<<}
zorg voor de behoorlijke uitgave van hun boek gedragen hebben en dat, naar ons oordeel, de referent in de Tijdspiegel alle recht had tot de bewering, dat hunne vertaling meer den naam van eene herziene, dan dien van eene nieuwe verdiende. Wij hebben de overzetting van '42 en die van '67 onderling vergeleken en daaruit is ons gebleken dat, met uitzondering natuurlijk van hetgene uit de Apocriefe Evangeliën bij den '42er niet voorkomt, de '67ers dezen, en dus, voor verreweg het grootste gedeelte, in hunne vertaling zijn gevolgd, en dat zij van hem slechts zijn afgeweken in zoo ver een andere dan de door hem gebezigde titel, of een betere tekst een andere overzetting eischte of keuriger stijl of woordenkens het bevallige der vertaling kon verhoogen. De '42er mocht voorzeker wel meer dank van de '67ers hebben ingeoogst, die ‘tallooze malen toonen niet aan de voeten van den '42er te zitten, maar op zijne schouders te staan’ en wier arbeid niet slechts door andere vertalingen, maar ook door de zijne, zoo verligt is geworden.
In zijne verdediging, om daar nog eenmaal op terug te komen, hooren wij den Heer de Groot zelven, met het oog op het door hem en den Heer van Cleeff geleverde, zeggen: ‘Ik meende dat eene grondige critiek ook nog wel het een en ander te laken zou hebben gevonden.’ Terwijl ik nu bezig ben met de beoordeeling van hun boek, kan ik mij niet anders dan over deze verklaring zeer verblijden, daar ik inderdaad, behalve hetgeen reeds in de Tijdspiegel is gezegd, nog andere aanmerkingen heb op hun arbeid en ik un te eerder de hope mag koesteren, dat de Heer de Groot zal erkennen dat ze niet ongegrond zijn.
Men zal mij toestemmen dat eene vertaling, als die waarover we hier spreken, aan deze drie eischen behoort te voldoen:

a.zij moet, waar verschillende lezingen van het oorspronkelijke bestaan, den besten tekst volgen;

b.zij moet dien tekst zoo getrouw mogelijk teruggeven;

c.zij moet niet slechts duidelijk, maar ook voor zoover dit eene overzetting wezen kan, vloeiend zijn.

Laat ons de vertaling van de HH. v.C. en H. de Gr. aan deze eischen toetsen!
Wij beginnen met c.
Wat dit punt betreft kunnen wij den geachten vertalers niet genoeg lof schenken. Te recht werd reeds in de Tijdspiegel op-
{==423==} {>>pagina-aanduiding<<}
gemerkt, dat wat ‘bevalligheid van vertaling aangaat, de uitgave van '67 ver staat boven die van '42’.
Maar ten opzichte van a heeft de critiek meer te doen dan te prijzen.
Voorzeker, de geachte vertalers hebben met recht gebruik gemaakt van den beteren tekst, door Tischendorf geleverd. Maar hebben zij zich niet te slaafs aan dezen geleerde gebonden? Hadden zij ook niet, bij deze hunne uitgave van de Apocr. in onze taal, moeten onderzoeken, of de tekst door hem voor den besten erkend, ook werkelijk dien naam verdient? Tischendorf is toch geen autoriteit, bij wiens uitspraken wij ons maar hebben neer te leggen? Het is immers bekend dat hij bij de vaststelling van den tekst van het N.T. zich vaak door voorliefde voor den eenen of anderen codex heeft laten leiden en dat hij meer dan eene plaats heeft uitgemonsterd omdat zij in zijn geliefden codex niet wordt gevonden. Waarlijk! er wordt door velen aan T. te groote eer bewezen. Wij willen zijne verdiensten geenszins verkleinen. Ook wij erkennen, dat wij veel aan hem, wat de tekstcritiek betreft, verplicht zijn. In het opsporen en afschrijven van HSS. is hij een meester. Maar 't is nog iets anders: juist te beoordeelen welke de ware tekst is? Daartoe behoort eene onafhankelijkheid en onbevangenheid, tot welke T. inderdaad nog niet gekomen is. De HH. v. Cl. en H. de Gr. hebben waarlijk, naar ons oordeel ten minste, zich hunne taak te gemakkelijk gemaakt. Wij hooren hen toch, waar zij reden geven van hunne afwijking in hunne vertaling van een paar Hoofdstukken van het Evangelie van Pseudo-Mattheus van den tekst, zooals die bij Tischendorf in zijne Evangelia Apocrypha luidt, zelven zeggen: ‘Van de betere lezingen door Tischendorf in zijne Apocalypses apocryphae aangegeven, hebben wij - ofschoon wij ons anders buiten de kritiek van den tekst houden 1) - om de wezenlijke verbeteringen die zij leveren, gemeend gebruik te moeten maken.’ Inderdaad deze verklaring ontsiert hun boek. Wilden zij eene nieuwe vertaling leveren, dan moesten zij wel degelijk met de critiek van den tekst zich inlaten. Zij behoefden daarom
juist niet de verschillende lezingen mede te deelen. Zij konden volstaan met de resultaten van hun critisch onderzoek te leveren; maar dat onderzoek moest ook vooraf zijn gegaan. Het zou toch al heel

{==424==} {>>pagina-aanduiding<<}
toevallig zijn, zoo zij overal met T. in het oordeel aangaande den besten tekst overeenkwamen. Volkomen rechtvaardigen kunnen zij zich ook niet door te zeggen, dat andere lezingen den zakelijken inhoud der Apocr. niet veranderen. Want waarom dan bij hunne overzetting den tekst geraadpleegd door T. geleverd en zich niet gehouden aan dien, welken de '42er is gevolgd? Oefende de eerste dan zulk een beslissenden invloed uit op de vertaling? Bovendien, zoo zij zich meer met de critiek van den tekst hadden afgegeven, dan zouden zij, in een aanteekening op het Voor-Evangelie van Jacobus, de opmerking niet hebben behoeven te maken, die nog al vreemd klinkt: ‘De schrijver, of althans zijne afschrijvers, bekommerden zich weinig om de eigenlijke beteekenis der voorzetsels.’ Dan zouden zij terzelfder plaatse niet hebben behoeven te zeggen: Er staat eigenlijk: naar;’ (en dus niet uit, zooals zij in de vertaling hebben opgenomen); want uit de verschillende lezingen, die T. levert, blijkt dat het nog de vraag is of de schrijver naar heeft gezegd; daar in een paar codd. juist uit wordt gelezen. Dan zouden zij zeker aan het einde van het hoofdstuk, waartoe genoemde aanteekening behoort, wel in plaats van ‘naar Judea’, hetwelk, dunkt mij, om het in 't begin van 't hoofdstuk, voorafgaande ‘Bethlehem in Judea’ kennelijk een fout is, iets anders, en dat op grond van meer dan een codex, in hunne vertaling hebben opgenomen. Dan zouden zij.... maar wij willen ons met deze weinige proeven vergenoegen, om te doen zien, dat de geachte vertalers zich met de tekstcritiek wel degelijk hadden moeten inlaten.
En wat nu b aangaat: wij hebben hier meer te prijzen dan te laken. Uit de vergelijking van hunne overzetting met den tekst, dien zij zijn gevolgd, is ons gebleken, dat zij zich op getrouwheid ijverig hebben toegelegd, en dat zij in dit hun streven over het geheel gelukkig geslaagd zijn. Toch mag ook hier onze hulde geene onvermengde zijn.
Wij willen dit met bewijzen staven.
Wij zullen nu geen aanmerking maken op de vertaling, die in kap. 15 van het Voor-Evangelie van Jacobus, bl. 28, reg. 12 van bov., voorkomt, waar gedankt staat in plaats vant gedanst; daar toch het oorspronkelijke luidt: χορεύσασα; want dit zal wel een drukfout zijn. We willen ook geene bezwaren inbrengen tegen de eene of andere overzetting, waarvoor wij eene andere zouden hebben gekozen, daar hieromtrent verschil

{==425==} {>>pagina-aanduiding<<}
van opinie kan bestaan; maar wij willen hier releveeren fonten in de vertaling, die, o.i., objectief fouten zijn.
Hierbij bepalen we ons echter slechts tot de twee eerste Evangeliën. We vragen onze geachte vertalers of: Voor-Evangelie van Jacobus, H. II, bl. 15 laatste en bl. 16 eerste regel van hunne vertaling, niet voor: vouwde hare rouwkleederen op, had moeten overgezet zijn: legde hare rouwkleederen af; vermits er toch in het grieksch staat: περιείλατο ϰτλ; en H. III, in 't begin, en H. XII, tegen het eind, 't daar voorkomend werkwoord ἀτενίζειν niets meer beteekent dan ‘naar den hemel opzien,’ of ‘de oogen ten hemel slaan’; of Evangelie van Thomas, A, II. III, aan het slot, wel goed is vertaald: bij wien zij zich beklaagden; daar toch 't oorspronkelijke luidt: ϰαὶ ενεϰὰλουν: hetwelk H. IX terecht anders is teruggeven; H. IV, tegen het einde ϰαταμέμρεσθαι wel zich beklagen beteekent; en H. IX. bl. 56, ἐπηρέαζον had mogen vertaald zijn: deden hem moeite aan; in welke beteekenis dit werkwoord wel nergens zal gevonden worden; of en Evangelie van Thomas C., H. II, bl. 68, die elkander beten, wel eene getrouwe overzetting is van insidiantes inter se?
Hieruit ziet men dat onze aanmerkingen op de vertaling van genoemde Evangeliën niet vele zijn; en zoo hebben we ook slechts weinige op de volgende; maar de in het midden gebrachte zijn toch, o.i., wel geschikt, de HH. v. Cleeff en H. de Groot te doen zien, dat ze, zoo hun boek een 2e uitgave mocht beleven, dan hunne overzetting nog wel aan een herziening mogen onderwerpen.

Aan elk van hunne vertalingen der Apocr. Evangeliën hebben zij inleidingen en aan het geheele werk een algemeene inleiding doen voorafgaan; terwijl bij de vertaling van elk apocr. geschrift. aan den voet der bladzijden, aanteekeningen zijn geplaatst, die, zooals reeds elders is opgemerkt, grootendeels eene herhaling zijn van die, welke in de uitgaven der Apocr. van '42 voorkomen.
Met het oog op den kring der lezers, voor wie deze vertaling is bestemd, willen wij gaarne, zoowel ten opzichte van die algemeene inleiding, als van die bijzondere inleidingen, erkennen dat hun arbeid in dit opzicht gansch niet onverdienstelijk is.
Maar we hebben ook hier een enkel bezwaar.

{==426==} {>>pagina-aanduiding<<}

In de inleiding op het Voor-Evangelie van Jacobus wordt door hen voor meer dan waarschijnlijk verklaard, dat Justinus Martijr aan dit Evangelie heeft ontleend wat op 2 plaatsen van zijne geschriften voorkomt. Dit echter kunnen wij hun maar niet zoo gaaf toestemmen. Wel wordt op die plaatsen bij dezen kerkvader eene opmerkelijke overeenkomst tusschen hem en den auteur dit Voor-Evangelie aangetroffen: maar laat zich dit verschijnsel slechts daaruit verklaren, dat hij dit Evangelie heeft gekend? Zou het niet mogelijk zijn, dat hij met den schrijver van het Voor-Evangelie uit dezelfde bron beeft geput? Mag dit niet te meer worden aangenomen, daar wij toch bij Justinus ook ergens (Dial. c. 88) eene zoo goed als woordelijke overeenstemming aautreffen met het Evangelie van Thomas (A. c. 13), voor zoover beiden van Jozef zeggen, dat hij ploegen en jukken maakte en slechts dit niet noemenswaardige verschil tusschen hen bestaat, dat Justinus ζνγἁ en de S. van genoemd Evangelie den in beteekenis hiervan niet verschillenden vorm ζυγούς bezigt: terwijl de HH. v. Cleeff en H. de Groot zelven erkennen dat Justinus het Evangelie van Thomas niet heeft gekend? 1).
In het 18e Hoofdst. van genoemd Evangelie komt de bijzonderheid voor, dat, ofschoon Jacobus in het boek zelf de auteur er van wordt geheeten, Jozef toch, van wien in 't omniddelijk voorafgaande in den 3en persoon was gesproken, op eens in den 1en persoon zelfstandig optreedt. Met het oog hierop kunnen wij niet nalaten op te merken, dat het ons bevreemd heeft dat de HH. v. Cl. en H.d. Gr. niets hebben doen blijken van eene poging, om dat verschijnsel te verklaren en zich vergenoegd hebben met te zeggen dat ‘Jozef hier zelf sprekende wordt ingevoerd.’
Ook hebben zij ons teleurgesteld, voor zoover we hadden verwacht, dat ze niet geheel de kwestie onaangeroerd zouden hebben gelaten, of niet de redactie van het Voor-Evangelie oorspronkelijk grooter is geweest dan die, welke wij er van bezitten? Iets waarvoor, o.i., nog wel het een ander, ook op grond van dit Evangelie zelf, zooals wij het kennen, valt te zeggen.
Nog meer heeft het ons echter verwonderd, dat wij in de aanteekeningen, waarvan we daar zoo gewaagden, teruggenomen vonden wat vroeger gezegd was. Eene zoodanige correctie treffen wij zelfs 4 malen aan. Nu mag het verklaarbaar worden geheeten,

{==427==} {>>pagina-aanduiding<<}
daar dit werk in afleveringen is verschenen en bovendien door twee auteurs is vervaardigd, dat in eene latere aflevering eene verbetering voorkomt van 't in een vroegere gezegde, hoedanige correcties wij er drie hebben ontmoet 1), maar meer mag het bevreemding wekken, dat in ééne en dezelfde aflevering eene dergelijke verbetering van 't geen in diezelfde aflevering voorafgaat wordt aangetroffen. Men vergelijke slechts bl. 131, noot I met bl. 78. Wij kunnen hier de vraag niet terughouden: waarom toch de HH. v.C. en H.d. Gr. niet gezorgd hebben. dat zulk een verbetering overbodig was? Pleit dat voor genoegzame zorg voor hun werk? 2)
We moeten nog op iets de aandacht vestigen. Ook zonder dat wij het memoreerden, zou men wel vermoeden dat onze auteurs op de verhouding wijzen, waarin de Apocriefe Evangeliën staan tot de canonieke. Maar ook met hunne beschouwingen daarvan kunnen we ons niet geheel vereenigen. Zij laten zich daaromtrent toch zóó uit, alsof het zoo zeker was dat die Apocriefe geschriften zijn voortgevloeid uit het streven om de gapingen, die in onze canonieke bestaan, aan te vullen. Aan deze bewering echter, zóó tot alle Apocriefen uitgestrekt, kunnen wij volstrekt niet onzen bijval schenken. Dat dit ten minste niet omtrent allen als ontwijfelbaar mag beschouwd worden, blijkt hiernit dat het alles behalve zeker is of al de anteurs dier geschriften onze 4 Evangeliën gekend hebben. Ik zou wat sommige betreft wel bewijzen voor het tegendeel kunnen aanvoeren En als dit waar is, dan hebben we natuurlijk niet het minste recht om op die wijze het ontstaan van al de Apocriefen te verklaren. Hadden de HH. v. Cleeff en H. de Groot gezegd dat die Apocriefen zijn ontstaan uit de behoefte, die men gevoelde om de traditie, die ook in onze Evangeliën is neergelegd, aan te vullen, dan zouden zij met meer grond van waarschijnlijkheid zich hebben uitgesproken. Maar ook dan nog zouden zij de betrekking der Apocriefen tot de Evangeliën van het N.T. nog niet volkomen juist hebben aangegeven. Wij gelooven toch te mogen beweren, dat,

{==428==} {>>pagina-aanduiding<<}
eersten hun bestaan mede, te danken hebben aan dezelfde oorzaken, waaruit zooveel is voortgevloeid is wat wij in de laatsten aantreffen. En het is, naar onze innige overtuiging, eene dwaling, wanneer men een specifiek onderscheid tusschen apocrief en canoniek maakt. Een onderscheid, dat ook, zoo we hen goed hebben begrepen, door de HH. v. Cleeff en H.d. Groot wordt aangenomen. Te recht stellen zij dat er verschil bestaat tusschen de Apocriefe en Canonieke Evangeliën en dat de eersten de voortreffelijkheid van de laatsten doen uitkomen. Maar, naar we meenen, in een geheel ander opzicht, dan waarin zij het bedoelen. Volgens ons oordeel, is dit toch het groote verschil tusschen beiden dat de Apocr. niets bevatten dan geschiedenis, waarvan bijna alles naar het gebied der legende moet worden verwezen en dat ze volstrekt niets behelzen van het onderwijs van Jezus. M.a.w. dat zij wel historie bevatten, maar geen leer, waaraan onze Evangeliën zoo rijk zijn en waardoor zij zoo hooge waarde bezitten. Wat echter het geschiedkundig gedeelte van de Canonieke en Apocriefe Evangeliën betreft, daarvan mag o.i. volstrekt niet worden gezegd, zooals men vaak hoort verzekeren, dat het eerste louter historie is en het laatste daarentegen niets anders dan legende. Men zal begrijpen dat wij hier denken aan de wonderverhalen van onze Evangeliën. Deze onderscheiden zich van de wonderen der Apocriefen alleen hierdoor, dat de laatste voor het grootste gedeelte niet anders dan laffe, smakelooze, kinderachtige verhalen zijn, die al de poëzy missen, welke het karakter van meer dan een wonder in de 4 Evangeliën uitmaakt. Maar wat aangaat het miraculeuse, ik plaats de wonderen van het N.T. en die van de Apocr. in dit opzicht op ééne lijn. Voor een gedeelte moet ieder dit terstond toegeven, daar toch de Apocriefen, behalve andere, ook dezelfde mirakelen verhalen, die in het N.T. worden gevonden, b.v., om maar
iets te noemen, de verschijning van een engel aan Maria en Jozef, de geboorte van Jezus uit eene maagd. Maar we mogen verder gaan. Heeft Jezus toch werkelijk de wonderen verricht, die in 't N.T. worden vermeld, waarom kan hij niet, wat het miraculeuse betreft. die hebben volvoerd, welke de Apocriefen hem toeschrijven Heeft hij, zooals het N.T. beweert, het vermogen bezeten om eene schare van duizenden met weinige brooden en visschen te verzadigen, of zieken te genezen, of dooden op te wekken; is het waar dat eene vrouw, die sedert 12 jaren het bloedvloeien

{==429==} {>>pagina-aanduiding<<}
had, enkel door het aanraken van het boordsel van zijn kleed, gezond werd, zooals onze Evangeliën verhalen, wat verhindert ons aan te nemen, dat hij de macht bezat om vogels, uit klei gemaakt te bezielen en die te doen wegvliegen; of om Jacobus, die door een adder was gebeten, door eenvoudig in de wond te blazen, te genezen; of om een knaap, die van het dak was dood gevallen, op te wekken; en waarom kon het dan niet geschieden, dat iemand, die doodelijk krank was, door dat hij werd gewasschen met het water, waarmede men Jezus had gewasschen, herstelde, zooals de Apocriefen verzekeren? Heeft werkelijk dat wondervolle, waarvan het N.T. gewaagt plaats gehad, toen Jezus reeds den volwassen leeftijd had bereikt, waarom kan zoo iets dergelijks niet gebeurd zijn, toen hij nog knaap was? Zegt men, dat de wonderen van het N.T. noodzakelijk waren, om Jezus te verheerlijken en hem als den Heiland der wereld te doen kennen, wat belet ons vast te stellen, dat dit zelfde doel de miraculeuse feiten der Apocriefen heeft in 't leven geroepen? Wij kunnen ons dan ook geenszins vereenigen met de verklaring van de HH. v. Cl. en H. de Gr.: dat wij in de Apocriefen ‘zien, wat er van onze Evangeliën zou hebben moeten geworden zijn als ook zij, niet aan 't geen Maria en Johannes. Petrus en Mattheus beleefd hebben, maar aan de voorstellingen, die een later geslacht omtrent Jezus, zijn werk en lot zich had gevormd, hun aanzijn hadden te danken gehad.’ Te minder stemmen wij hun dit toe, daar het, wat de Evangeliën van Jacobus en van Thomas betreft, nog de vraag is, of onze Evangeliën wel zooveel jonger zijn dan deze Apocriefen. En, in plaats van te deelen in hunne beschouwing van de verhouding tusschen de Apocr. en de Canonieke Evangeliën, waarop wij daar de aandacht vestigden, is het veeleer onze meening, dat juist de Apocr. het recht handhaven, om veel voor onhistorisch te
verklaren, dat den inhoud van het N.T. uitmaakt. Was het mogelijk dat zulke wondervolle gebeurtenissen, als de Apocr. behelzen, omtrent Jezus in omloop kwamen, en verklaart men deze met recht voor mijthe of legende; waarom zouden we dan ook niet het miraculeuze in het N.T. als zoodanig mogen beschouwen? Men bestempelt het wel eens met den naam van willekeur, wanneer men verhalen in het N.T. beschouwt als ontstaan uit het overbrengen en toepassen van hetgeen in het O.T. wordt gelezen op Jezus. Maar wordt niet door hen, die dat vonnis

{==430==} {>>pagina-aanduiding<<}
vellen, om slechts hierop te wijzen, het verhaal der Apocriefen, dat de ouders van Maria eerst, nadat jaren lang hun echt ongezegend was geweest, over de geboorte van een kind zich mochten verblijden, niet alleen als onhistorisch verworpen, maar ook, om te verklaren hoe zulk een verhaal heeft kunnen outstaan, de parallel er van in het O.T. gezocht? Vinden zij haar niet, of in de geschiedenis van Sara, of in die van Rachel, of in die van de moeder van Simson, of in die van Hanna, de moeder van Samuël (wiens geschiedenis vooral voor Jezus' jeugd parallellen oplevert), die ook, volgens het O.T., langen tijd onvruchtbaar waren? 1)? Wanneer men zich nu die vrijheid veroorlooft ten opzichte van de Apocriefen, wat verbiedt ons denzelfden weg te bewandelen waar het 't N.T. geldt? Ik voor mij noem de handelwijze van vele supranaturalisten in dit opzicht juist het meten met twee maten, wat vaak den anti-supranaturalisten wordt te laste gelegd.
En hiermede beschouwen wij onze taak geëindigd. Wij besluiten haar in het vertrouwen, dat de HH. v. Cl. en H. de Gr., als wetenschappelijke mannen, het ons niet ten kwade zullen duiden, dat wij onverholen onze aanmerkingen op hunnen arbeid hebben uitgesproken. Wij willen hier gaarne nog de verklaring bijvoegen, dat zij getoond hebben dezen aan een uitgever te hebben toevertrouwd, wiens uitvoering niets te wenschen overlaat.
Olst. April 1868.
H.E. Stenfert Kroese.
BEANTWOORDING DER PRIJSVRAAG, uitgeschreven door de academie (d'archeologie Belgique): ‘Faire connaitre la vie de l'hérésiarque Tanchelin ou Tanchelm, exposer ses doctrines et en apprécier l'influence sur les idées religieuses des Anversois au XIIe siècle’; door H.Q. Janssen, briefwisselend lid te St. Anna ter Muiden (Zeeland). Waaraan eene eervolle vermelding benevens eene eeremedaille is toegekend. Antwerpen, drukkerij J.E. Büschmann 1867. In gr. 8o. 81 bladz. Prijs ƒ 1, -

(Overdruk uit de Annales de l'académie d'archeologie Belgique).
‘Er is’ - aldus vangt terecht deze prijsverhandeling aan, - ‘nauwelijks één historisch persoon, over wien door de latere

{==431==} {>>pagina-aanduiding<<}
geschiedschrijvers een zoo lijnrecht tegenovergesteld oordeel geveld wordt, als over den man, die in deze bladeren wordt ter sprake gebracht. Waar de een hem brandmerkt als een volksverleider, een pest der maatschappij, daar verheft hem de ander tot een' hervormer, die het lofwaardig oogmerk had om 't volk te verlichten en te verbeteren; en terwijl deze hem scheldt voor een' zedelooze, een' eerzuchtige, een' oproermaker, een' aartsketter, prijst hem gene als iemand, die, met reine waarheidsliefde bezield, door de edelste en zuiverste bedoelingen gedreven werd.
‘Vraagt men naar de oorzaak van deze zoo wijd uiteen loopende gevoelens, zij is te zoeken deels in het verschillend standpunt, waarop zich de beoordeelaars plaatsten, deels in de weinige en onzekere bronnen, waaruit de berichten omtrent Tanchelijn geput worden.’
Dat eene wetenschappelijke vereeniging als de Académie d'archeologie Belgique de aandacht op het leven, de leerstellingen en den invloed van Tanchelijn vestigde, vindt niet alleen daarin rechtvaardiging, dat het onderzoek aangaande dien historischen persoon nog op verre na niet gesloten was, maar ook en vooral in het belangwekkende der figuur zelve. Verbeeld u: te midden van de dikke duisternis der middeleeuwen, nog voordat de kruistochten een weinig licht uit het Oosten hadden doen dagen, treedt, ver van elken der toenmalige zetels van kennis, een man op zonder wetenschap, niet eens tot den geestelijken stand behoorende en geheel en al een man uit het volk. Deze man predikt, dat de geestelijkheid, van den paus af, voor wien keizers en koningen ootmoedig bogen, tot den minsten priester toe, niets beduidden en geen het minste recht hadden op de gehoorzaamheid der leeken. Onverschrokken vingerwijzende op de zedeloosheid dier geestelijkheid verklaart hij de kerken voor bordeelen en de bediening der sacramenten voor heiligschennis, als plaats hebbende zonder zuiverheid der bedienaren. Ja, hij outrukt driest aan het misoffer den stralenkrans der heiligheid, en men meent de stem van Luther te hooren, vier eeuwen eer de Wittemberger sprak: ‘de mensch wordt gerechtvaardigd en zalig, alleen door het geloof.’ 1) Voorwaar, 't verwondert niet, als een geschiedschrijver, die, breedvoeriger zooveel ik weet dan eenig ander, althans in onze taal, over Tanchelijn handelende, uitroept: ‘Onsterfelijke hervormer, aan wiens nagedachtenis ik mijne pen gewijd heb!

{==432==} {>>pagina-aanduiding<<}
Mogt ik, door de verdediging van uwen naam, welke ik schuldig was, op mij te nemen, den lof die u toekomt van duizend rongen dwingen, den laster beschaamd hebben en u eene duurzame gedenkzuil oprigten!... Dit zal u, schoon uw gemarteld ligchaam verachtelijk in de Schelde verdronken werd; schoon de laster uwen naam op de bitterste wijze aanrandde en in eenen nacht van verachting en onzekerheid dompelde, tot eene heerlijker grafnaald wezen dan immer door de hand van den grootsten bouwmeester op het rijkste praalgraf kan gevestigd worden!’
Pathetischer bladzijde is er niet in het zeer grondige, maar ook zeer kalme werk van wijlen mijnen schoonvader, 1) maar deze beschonwt ook Tanchelijn als ‘den eersten en voornaamsten kampvechter tegen den stoel van Rome en den grondlegger der hervorming in de Nederlanden.’ Hem hevreemdde dan ook, ‘dat het nog niemand in den zin gekomen is zich tot een meer opzettelijk onderzoek aangaande zijne herkomst, leer. navolgers enz. te verledigen.’
Noemt men dat de getnigenis van eenen Protestant, ik moet er bij zeggen: van eenen hoogst gematigden, ja buitengewoon onpartijdigen Protestant. Maar dat ook in den zetel van het Utrechtsche bisdom door den tijdgenoot de ‘kerk’ zelve den vrijmoedigen prediker van haar standpunt voor meer dan een onbeduidend meteoor aanzag, blijkt uit den niet malschen, van angst en schrik getuigenden bijnaam: ‘de satan in de gedaante van een engel des lichts.’
Wat figuur in de stikdonkere eerste jaren der twaalfde eeuw! En dat een leek, die waarschijnlijk niet eens lezen kon! Vanwaar mag hij die denkbeelden ontleend hebben? Vanwaar den moed om kerk en geestelijkheid in het aangezigt te slaan? Dat is waarlijk wel onderzoek waardig, en de Belgische ondheid-academie heeft wèl gedaan, zoodanig historisch onderzoek uit te lokken, waarbij zij waarschijnlijk, door den man eenen aartsketter (hérescarque) te noemen, meer eene algemeene opinie heeft willen aanduiden, dan vooruitloopen op de slotsom van dengene, die de vraag naar eisch en wensch beantwoorden zon.
Deze arbeid kon moeilijk door bevoegder hand worden opgevat dan die van den schrijver der voor mij liggende, zeer be-
{==433==} {>>pagina-aanduiding<<}
knopte, maar zeer zaakrijke verhandeling. Janssen heeft zich door meer dan één geschrift bekend gemaakt als ijverig beoefenaar, en wat meer zegt allergrondigst kenner, van de kerkelijke geschiedenis van Vlaanderen en omgelegen landen. In de kerkhistorie van Brugge en Gent en Antwerpen weet hij den weg als in zijn eigen huis; is het een of ander niet opgenomen in zijn geheugen of zijne aanteekeningen, toch weet hij waar hij het zoeken moet; is hem iets duister, hij ontziet geen moeite om het met bedachtzaamheid na te vorschen; een geoefende historische blik en een helder historisch oordeel staan hem ter dienste, terwijl het hem aan de gave niet ontbreekt om wat hem zelven duidelijk is ook aan zijne lezers duidelijk voor te dragen - eigenschappen, van welke het prijsantwoord eene nieuwe proeve oplevert.
Veel beloofde het opzetten van het netwerk des historischen onderzoeks niet. De bekende berichten zijn schraal, gebrekkig en hoogst partijdig: berichten van hevige vijanden en tegenstanders, slechts aan henzelv' te toetsen zonder mogelijkheid van vergelijking met oorkonden in het voordeel van den geheimzinnigen persoon. Want waar hem lof en eer gegeven wordt, daar is het door Protestantsche schrijvers van eeuwen later als aan eenen ‘Reformator vor die Reformation.’ 't Liet zich van stonde aan al niet aanzien, dat het doorzoeken van ‘een aantal onuitgegeven kronieken’ wezenlijke nalezing zon geven op eenen reeds zoo schralen oogst, en al wat te doen viel, moest bestaan - en bestaat ook uitnemend - in ‘te zorgvuldiger letten op de ons zoo spaarzaam toebedeelde berichten.’
Aan een oordeelkundig verslag van die berichten is de Inleiding gewijd. In de allereerste plaats komt hier in aanmerking de brief van de ‘Utrechtsche kerk’ aan den aartsbisschop van Keulen ter dankzegging voor het in hechtenis nemen van den ‘antichrist, den beroerder en godslasteraar der kerk van Christus,’ met nadrukkelijk verzoek, hem niet los te laten. Dit een en ander wordt aangedrongen met eenen gansch niet malschen catalogus zijner ketterijen en goddeloosheden, van welken evenwel slechts eene editio princeps, nog geene auctior et emendatior gegeven wordt. Ik zie met Janssen niet in, dat redelijkerwijze iets tegen de echtheid van dezen brief kan worden ingebracht; hoogst eenvoudig, maar vernuftig is zijne gissing, dat hij op naam van de ‘Utrechtsche kerk’ is geschreven omdat destijds

{==434==} {>>pagina-aanduiding<<}
de bisschoppelijke zetel ledig stond, hetwelk dan tevens den tijd des schrijvers helpt aanduiden als tusschen Burchard en Godebald (1112 of 1113) - eene tijdsbepaling, die zich ook overigens goed aan de geschiedenis van Tanchelijns optreden sluit. Terecht wordt opgemerkt, dat hevige toorn en scheldwoorden argwaan inboezemen omtrent de juiste waarheid der voorstelling van de feiten. - De als in 't voorbijgaan door Abelard van Tanchelijn gemaakte melding wordt afgewezen, èn op grond van verdenking van partijdigheid, èn omdat Abelard hoogst waarschijnlijk niet goed ingelicht was of kon zijn. Hierbij hadde Janssen kunnen opmerken, dat Tanchelijn zijne leerstellingen den volke in de volkstaal verkondigde - eene taal, die aan den Parijschen scholastiker zeer zeker geheel en al onbekend was, zoodat hij de waarheid nooit uit de eerste hand kon hebben. - Op het zwartst worden Tanchelijns gevoelens en gedragingen gebrandmerkt in het ‘Leven van den H. Norbert,’ die naar Antwerpen reisde ten einde de met den dood der ketters niet uitgeroeide ketterijen te bestrijden. Hier krijgt men dan ook de editio auctior, boven aangeduid. Ook deze getuigenis is, gelijk Janssen niet verzuimt aan te toonen, niet gaaf te vertrouwen. Eene vraag echter. Door het ‘Leven van Norbert’ verstaat Janssen het door de Premonstratenser monniken bijeengebracht levensbericht van den stichter hunner orde, zooals het de bron is van het art. in de Acta sanctorum. Maar er bestaan ook nog andere levensbeschrijvingen van Norbert: van der Perre, Vita Norberti (Antwerpen 1622, ald. 1656); Merzius, Norberties cetriumplans in vita (Ravensburg 1627); Dupré, Vie de St. Norbert (Parijs 1627); Hugo, Vie de saint Norbert (Luxemburg 1704). Zijn nu die levensbeschrijvingen enkel gevloeid uit de genoemde oorspronkelijke bron, of zijn er ook bij, in welke
zelfstandig van andere bronnen gebruik is gemaakt? En zoo ja, van welke? En kan dit ook nog eenig nieuw licht op Tanchelijn werpen? Ik kan die vraag niet beantwoorden omdat ik geen der aangehaalde werken te mijner beschikking heb; ik moet mij vergenoegen met de kwestie op te werpen. - De vierde getuige is Robertus de Monte in zijn, eene halve eeuw na Tanchelijns dood geschreven aanhangsel op de kroniek van Sigebertus Gemblacensis. Dit bericht aangaande den volksprediker is blijkbaar uit het Leven van Norbert geput en behelst op het van elders bekende slechts enkele bijvoegsels, Ook aan

{==435==} {>>pagina-aanduiding<<}
de zijne blijkt het, dat Diercxens bij zijn ‘forte fama eundo crevit’ wel het eerste woord hadde kunnen weglaten - Tanchelijns figuur wordt hoe langer zoo afzichtiger. - Het bericht van den uitmuntenden geschiedschrijver Meyer is kort, maar zelfstandig en geloofwaardig. - Niets nieuws leveren de berichten van Proost Hildorf en bisschop Burchard. - Nog minder de ‘andere getuigenissen,’ in de laatste plaats vermeld. Ik voeg er alleen nog bij, dat de laatst vermelde schrijvers ons bekend maken met het door de vroegeren niet vermelde omkomen van Tanchelijn.
‘De prijsvraag,’ merkte Janssen aan, ‘scheidt ons onderzoek in drie deelen. Wij moeten eerst Tanchelijns leven doen kennen, vervolgens zijne leer voorstellen en ten laatste den invloed er van op de godsdienstige deukbeelden der Antwerpenaars in de twaalfde eeuw kenschetsen.’
Tanchelijns leven. Zijn naam wordt verschillend geschreven, 't geen aanleiding heeft gegeven om hem met Tandemus te verwarren. Van geboorte was hij waarschijnlijk een Vlaming, althans een Nederduitscher, dewijl hij zoo overredend en medeslepend in de volkstaal predikte. Van stand, volgens meer dan één bericht, een leek. In 't voorbijgaan zij 't mij vergund aan te teekenen, dat mijn schoonvader tot de onderstelling dat hij een weggeloopen of ontslagen kanonik was, niet, gelijk Janssen ook omtrent dezen aanteekent, ‘uit partijdigheid’ gekomen was, maar - hoewel het 1) niet wordt gezegd, omdat de auteur er eigenlijk geen bewijs van zon hebben kunnen bijbrengen - omdat hij zich niet voorstellen kon, dat een leek in die dagen zulke vrijzinnige begrippen kon hebben. Janssen vermeldt niet dat Le Sieur Tanchelijn bepaald voor een Vlaming verklaart 2), doch hoe deze er aankomt, zegt hij-zelf niet. - Wanneer, waar en hoe predikte Tanchelijn? Omstreeks 1109-1124, een jaar onder of boven, en wel: eerst in zeeplaatsen, in Vlaanderen, met name te Brugge, in de vier Ambachten, tot Antwerpen toe, ook in Zuid-Brabant. Naar mijn bescheiden oordeel treedt hier Antwerpen, als tooneel der prediking van Tanchelijn, te weinig op den voorgrond. Dat hij het eerst onder de ‘ruwe en onkundige’ bewoners der Vlaamsche zeeplaatsen optrad, is

{==436==} {>>pagina-aanduiding<<}
allezins natuurlijk; maar dat hij, bij zoo buitengewonen opgang, niet ook en vooral zijne schreden zou gewend hebben naar de steden, zou zich moeilijk laten verklaren. Op het platteland trouwens vond hij oneindig minder voedsel, dan in de toen reeds tot meer levensbeschaving gekomen steden, voor zijne, hem door de toch wel (ook volgens het gevoelen van Janssen) niet geheel te onrechte nagegeven beschuldiging van hebzucht en tafelweelde. Laat het verhaal aangaande de geopende geldkisten bij zijne voorgewende verloving met de H. Maagd zooals het daar ligt verdicht wezen, iets zal er dan toch wel aan zijn van het te zijnen behoeve offeren van oorversierselen en halsketenen door vrouwen; voorwerpen, die destijds te plattenlande gewis dun gezaaid waren. Voeg er bij den voornamen inhoud zijner prediking: gij behoeft u niet slaafs te onderwerpen aan de geestelijkheid; gij behoeft haar geen tienden te geven, enz. Te plattenlande drukte in het begin der twaalfde eeuw het juk der geestelijkheid niet zoo zwaar op de inwoners, omdat dezen eigenlijk niets waren dan arbeiders in dienst van anderen; in de steden woonden de kooplieden, de industriëelen enz., die door de geestelijkheid maatschappelijk en geldelijk zooveel mogelijk onder den duim gehouden werden, omdat zij iets beteekenden; in de steden in den regel de grondbezitters, aan wie de anti-tienden-prediking besteed was. Ik zou daarom, na de eerste proeven op het land, het tooneel van Tanchelijns prediking voornamelijk in de steden zoeken en de triomftochten met 3000 gewapenden meestendeels aanmerken als tochten van de eene stad naar de andere, altijd behoudens prediking onderweg. En dat die prediking ‘volgens de meeste schrijvers’ (zoo als van Rijn zegt 1) ‘gansch Antwerpen bijna vergiftigd heeft,’ doet wel aan een
hoofdtooneel der kettersche prediking denken. Dit wordt door Janssen niet genoeg in het licht gesteld, gelijk het dan ook bij hem eenigzins in de lucht hangt, dat Norbert uit de valei van Prémontré juist naar Antwerpen werd ontboden om den nog altijd voortwoedenden kanker der ketterij uit te roeien. Van Norberts prediking elders dan te Antwerpen is schijn noch spraak; even weinig van andere welsprekende mannen elders in de weer om het Tanchelinisme te bestrijden. Ik meen het er dns voor te moeten houden, dat

{==437==} {>>pagina-aanduiding<<}
Antwerpen daarom de hoofdzetel der besmetting was gebleven, dewijl het de hoofdzetel althans der latere prediking van Tanchelijn geweest was. Met dat al zou ik zoo in het algemeen en blijkbaar van Tanchelijns eerste prediking niet durven overnemen wat Uyttenhooven schrijft 1), dat hij zich ‘niet alleen bepaalde tot Antwerpen,’ maar - blijkbaar is de zin: vervolgens - ook gehee! Braband, Vlaanderen, Zeeland en Holland, tot Utrecht toe, doortrok.’ Voor ‘Holland’ heb ik geen bewijzen gevonden; even weinig voor Utrecht, maar ik gis, dat hier mijn schoonvader zich vergist heeft door Tanchelijn zelven niet genoeg te onderscheiden van zijnen medehelper Everwachter. Aangaande den laatstgenoemde schrijft Dupin 2), dat deze uit de hechtenis te Keulen terugkeerde naar Utrecht en aldaar vele leerlingen won; nopens Tanchelijn zelven voegt hij er echter uitdrukkelijk bij, dat men niet weet waar deze vervolgens bleef. Ook de uitschrijvers der vraag schijnen het er voor gehouden te hebben, dat Antwerpen het brandpunt van Tanchelijns levenswerkzaamheid geweest is; althans zij vragen niet naar den invloed zijner prediking in het algemeen, maar bepaald naar dien op ‘de Antwerpenaars der XIIe eeuw.’ Janssens voorstelling heeft te dezen ook eenigermate invloed op den vorm van zijn geschrift: terwijl hij het voor den dag komen der hostiën en de tegenprediking van Norbert tot de stof neemt van het laatste deel des antwoords, komt ‘Tanchelijns invloed op het volk’ in meer algemeenen zin in het hoofdstuk zijner levensbeschrijving ter sprake. Hier wijst Janssen op het bijgeloovig gebruik dat men van zijn wasch- en badwater enz. maakte, benevens op de verhalen aangaande de reeds met een woord vermelde verloving met de H. Maagd, 
alsmede - en dit vooral - de aantijging, dat Tanchelijn de dochters in tegenwoordigheid der moeders en de vrouwen in 't gezigt harer mannen misbruikte. Deze beschuldiging komt, en dit verdient opmerking, meer voor in het licht van eenen onzinnigen, bijna afgodischen eerbied der volksmenigte, die dat bedrijf den vrouwen tot hooge eer en onderscheiding aanrekende, dan wel als zedeloosheid van de zijde des predikers. Toch wordt het terecht als onwaarschijnlijk verdichtsel afgewezen door Janssen.

{==438==} {>>pagina-aanduiding<<}
die zelfs te zijner plaatse het zedelijk karakter van Tanchelijns prediking doen uitkomen. - Vervolgens wordt een kort, maar belangrijk woord gezegd over de twee voornaamste aanhangers en medehelpers van Tanchelijn: Manasse en Everwachter; kortheidshalve ga ik dit voorbij. - Eindelijk; Tanchelijns latere lotgevallen en dood. Een priester gaf hem aan boord van een schip, op 't welk hij uit Antwerpen naar Holland trachtte te vluchten, een slag op de hersenen, dat hij dood nederstortte. De schrijver heeft met oordeel teruggegeven wat de berichten melden. Dat zij niet rijker zijn kan hij niet helpen. Doch 't zij mij vergund, hier even terug te komen op zijne verzekering, dat hij een aantal nog onuitgegeven kroniken heeft doorzocht in de vruchteloos gebleken hoop er iets over Tanchelijn te ontmoeten. Welke? Als hij het had medegedeeld, ware aan de wetenschap die dienst bewezen, dat een later onderzoeker wist waar hij niet behoeft te zoeken. Zoo ook enkele uitgegevene werken. Van de levens van Norbert sprak ik reeds: er zijn bij te voegen: Rodolphus, Alberic, beiden wellicht vruchteloos, daar Tanchelijn denkelijk St. Truijen en Luik niet zal hebben bereisd; de schrijver van Flandria generosa niet onwaarschijnlijk, maar ik heb noch Galopinus', noch Paquots uitgave van de Historiae Flandriae synopsis te mijner beschikking en zeg alleen, dat Janssen zich nog verdierstelijker omtrent een later historisch onderzoek zou gemaakt hebben, indien we van hem wisten welke bonnen men niet meer behoeft te raadplegen.
Het hoofdstuk over ‘Tanchelijns leer’ wordt geopend met juiste opmerkingen over den godsdienstigen en zedelijken toestand des volks in Tanchelijns dagen, natuurlijk in betrekking tot hetgeen aangaande den inhoud van diens prediking door de geschiedschrijvers wordt vermeld. Antwerpen treedt hier weder eenigermate op den voorgrond ten gevolge van den toestand der zaken aldaar: slechts één parochie-priester, die een zedeloos leven leidde. Terecht wijst Janssen op de onmiskenbare punten van aanraking tusschen de prediking van Tanchelijn en die van zijnen tijdgenoot Peter van Bruis. De geschiedenis geeft ons geen de minste inlichting aangaande Tanchelijns opleiding en hetgeen men de bronnen zou kunnen noemen van zijne leerstellingen, zoodat men zich moet bepalen bij gissingen en gevolgtrekkingen. Doch daar men in zulke zaken zich moet behelpen met hetgeen men heeft, zou 't niet misplaatst zijn geweest te

{==439==} {>>pagina-aanduiding<<}
onderzoeken in hoever men Tanchelijns prediking zou kunnen noemen: toepassing der door Peter uitgesproken grondstellingen op de toestanden die aan des eerstgenoemden prediking ten grondslag lagen. - ‘Tanchelijns leerstellingen’ worden door Janssen uit de hem ter dienste staande bronnen met veel grooter juistheid teruggegeven dan door Uyttenhooven, die dan ook alleen latere schrijvers, Dierexens, Millot, Brandt, Venema, Cerisier enz. aanhaalt en aan eenen schrijver als Goeree 1) de stelling, als van Tanchelijn, ontleend: ‘dat de mensch alleen door het geloof gerechtvaardigd en zalig wordt’ - iets waaraan de volksprediker der XIIde eeuw waarschijnlijk nooit gedacht zal hebben. Janssen plaatst, dunkt mij althans, de acht hoofdpunten van Tanchelijns leer in het juiste licht. Doch als hij moeite doet om dezen te verdedigen tegen Hagenbach's bewering, dat daarin alles ontkenning is, dan geloof ik, dat hij zich te veel moeite geeft en de prediking van Tanchelijn er op haar-zelve niets bij verliest, zoo men, wat toch Janssen in het algemeen doet, toegeeft, dat hij geen opbouwer, maar een afbreker was. 't Is zeer juist gezegd: Tanchelijn was meer een slooper dan een stichter. Gedreven door zijn brandend vrijheidsgevoel tegenover het juk der kerk, was verzet tegen de geestelijkheid, met haar ongebonden levens de zenuw zijner ketterij.’ Doch laat ik Hagenbach spreken van Tanchelijns ‘Negation’, ik moet protest aanteekenen tegen zijne kwalificatie: ‘Fanatismus der Negation.’ Want de Vlaamsche volksprediker moge een vinnig ijveraar zijn geweest, een geestdrijver was hij niet. Janssen noemt hem een ‘dweeper’, maar de omschrijving die hij er op laat volgen, drukt meer het denkbeeld van geestdrift uit dan van eigenlijke
dweeperij. Overigens moent de anteur de trekken in hem te vinden van ongeletterde, maar krachtige welsprekendheid, zedelijk beginsel en diepe overtuiging. Jammer, dat dit beeld bezoedeld wordt door blijkbaren hoogmoed. ‘Zijne beenen waren niet sterk genoeg om de weelde te dragen; de wierookgeuren, die hij alom volop inademde, hebben hem bedwelmd.’
Eindelijk: ‘invloed van Tanchelijns leer op de godsdienstige denkbeelden der Antwerpenaars.’ Hier staat Norbert op den voorgrond, die naar Antwerpen geroepen werd om de ook nog

{==440==} {>>pagina-aanduiding<<}
na den dood des predikers voortwoelende ketterij uit te roeien. Voorts geeft Janssen eene aannemelijke opheldering van de duistere zaak der bewaarde hostiën, zoodat het te voorschijn brengen van deze eene daad wordt van tot inkeer gekomen Tanchelinisten. Daarna het ‘besluit.’
Reeds hier en daar in het bovenstaande verslag laschte ik de aan- en opmerkingen in, tot welke het lezen van deze wel niet lijvige, maar toch zaakrijke verhandeling mij aanleiding gaf. Mij rest dus alleen nog in het algemeen te zeggen, dat ik het er voor houd, dat Janssen de weinige gegevens die er liggen, tot een uitmuntend geheel heeft gemaakt. Door het schrale der grondstof heeft hij zich niet laten verlokken om af te wijken op de zijpaden, die de abt Vertot zelf beleed te betreden, als hij zeide, de geschiedenis te schrijven’ ‘moitié d'après le peu qu'il en savait, moitié d'après son imagination.’ Maar zorgvuldig ook is tot het schetsen van Tanchelijns leven, prediking en invloed alles bijeengegaard wat de historische monumenten, na naauwkeurige kritische schifting, blijken te geven, zoodat geen houtsplinter of steenscherf ongebruikt zijn blijven liggen. En van de zijde der inkleeding laat het stukje zich aangenaam lezen, ook van wege de wijze soberheid in het te pas brengen van geleerdheid.
Dat ik van een zoo dun boekske een zoo uitvoerig verslag gaf, geschiedde niet enkel, schoon mede, uit hoogachting voor eenen letterkundigen Zeeuwschen vriend: het was er mij vooral om te doen, langs dezen weg de aandacht der belangstellenden te vestigen op een stuk, dat een deel uitmaakt van de Annates eener buitenlandsche wetenschappelijke Maatschappij, doch waarvan, naar ik vernam, ook eenige, doch ook slechts eenige, overdrukken in onzen boekhandel verkrijgbaar zijn.

Oirschot.
H.M.C. van Oosterzee.

III. Wis- en Natuurkunde.

ARCHIVES DU MUSÉE TEYLER. Vol. 1. Fascicule troisième. Harlem, les Héritiers Loosjes. - Paris. Gauthier-Villars. - Leipzig, G.E. Schulze. 1868. I-XII, 145-254 blz. 4o. (7 tabellen en 1 plaat). Prijs f
Achter de gewone statistieke opgaven vindt men vooreerst het ‘Programm der Teylerschen Theologischen Gesellschaft zu Haar-
{==441==} {>>pagina-aanduiding<<}
lem, für das jahr 1868,’ waaruit blijkt, dat aan Dr. W. Scheffer en Dr. S.P. Heringa, hervormde predikanten te Leiden en te Zuid-Scharwoude, de gouden en de zilveren medaille waren toegekend, wegens het beantwoorden van een prijsvraag over een volledig kritisch overzicht van den arbeid van Dr. Ferdinand Christian Baur, op theologisch gebied; - en dat geen der vier antwoorden op een prijsvraag over den oorsprong, het karakter en den invloed van het Essaeisme koude bekroond worden. Verder werd er een nieuwe prijsvraag uitgeschreven over de Pseudepigrapha.
Het ‘Programme de la seconde société Teyler, pour l'année 1868’ (waarom is het vorige in het hoogduitsch, dit in het fransch gesteld?) geeft eerst een nieuwe prijsvraag op over de geschiedenis der Xylographie in ons land, tot aan het einde der 17de eeuw. Tevens bericht het, dat een antwoord op eene prijsvraag over het Vaticinium niet konde bekroond worden.
Voor beide prijsvragen is eene gouden medailie uitgeloofd, ter waarde van vier honderd gulden.
Daarop volgt. (blz. 145-160) ‘Notice sur quelques lettres, écrites au Comte de Leycester par le Prince Guillaume de Nassau, par Dr. K. Sybrandi.’ Deze, vier in getal, met eenen brief van zijne vrouw Charlotte de Bourbon, twee van zijne weduwe Louise de Coligny, één van den hofprediker de Villiers en één van Prins Maurits, komen voort uit drie bundels brieven uit de verzameling Hottoman.
Verder bevat deze aflevering vier verhandelingen van V.S.M. van Willigen. De eerste en grootste (bladz. 161-200) ‘Mémoire sur les indices de réfraction de quelques dissolutions salines, et de deux autres liquides à faible dispersion’ is een vervolg op eene vorige (Livr. 2. p. 74-116): ‘Mémoire sur la détermination des indices de réfraction et sur la dispersion des mélanges d'acide sulfurique et d'eau.’ Schrijver behandelt achtereenvolgens de nieuwe werktuigen voor deze proeven gebruikt, de vochten zelve, de wijze van bepaling der indices van refractie, de dichtheid en de zamenstelling der vloeistoffen. Eindelijk geeft hij in vijftien tabellen de uitkomsten zijner waarnemingen, met de wetenschappelijke beoordeeling van de gevolgen, die men daaruit trekken kan. Ten slotte eene becijfering van een der waarnemingen, als voorbeeld.
Zijne tweede verhandeling (bladz. 201-224) ‘sur la réfraction

{==442==} {>>pagina-aanduiding<<}
et la dispersion du flint-glass, de l'essence de cannelle et de l'essence d'anis,’ is wederom gedeeltelijk een vervolg op zijne vroegere verhandeling (Livr. 2 p. 64-73) ‘Note sur la réfraction et la dispersion du flintglass.’ Hier toch vindt men vooreerst eene behandeling van een tweede prisma van Merz (No. II), vervolgens die van de beide genoemde vochten, waartoe een hol prisma van Steinheil werd gebruikt. Drie tabellen I, II en III wijzen de uitkomsten der waarnemingen aan, waaraan eerst eene wetenschappelijke beoordeeling vooraf gaat.
Dit onderzoek gaf aanleiding tot eene derde verhandeling, ‘sur l'influence de la température sur les indices de réfraction du prisme Merz No. II’ (bladz. 225-231) met eene tabel IV, die de uitkomsten van het onderzoek bevat.
De vierde verhandeling ‘sur la réfraction de l'eau’ (bladz. 232-239) met eene tabel van uitkomsten (tabel V) levert eene vergelijking tusschen vier verschillende waarnemingsreeksen van den schrijver, met de uitkomsten van Dale, Gladstone en Baden Powell en van Fraunhofer.
De aflevering wordt besloten door eene verhandeling van Dr. P.J. Kaiser, ‘étude de la marche de la pendule astronomique Hohwü No. 20 et du chronomètre Knoblich No. 1700, par Dr. P.J. Kaiser, Vérificateur-adjoint des Instruments nautiques de la Marine royale Néerlandaise (bladz. 239-254). De uitkomsten van het onderzoek is vervat in tabel A, B en C voor het uurwerk van Hohwü van 24 Nov. 1865 tot 25 October 1867, - in tabel D, E, F, G; voor den chronometer van Knoblich van 16 Sept. 1865 tot 30 Maart 1867. Schrijver komt tot de slotsom. dat het nurwerk van Hohwü althans niet minder is dan zijn nurwerk No. 17, dat op de sterrewacht te Leiden gebruikt wordt, en een der beste werktuigen is, die men kent: de chronometer van Knoblich daarentegen bleek niet zoo goed te wezen als de gewone chronometers, die bij onze zeemacht in gebruik zijn.

D. Bierens de Haan.






{==443==} {>>pagina-aanduiding<<}

IV. Onderwijs.

DE WET OP HET LAGER ONDERWIJS. (13 Augustus 1857, Staatsblad No. 103). Na haar tienjarig bestaan uit koninklijke besluiten, ministerieele bescheiden, regterlijke uitspraken, Inspecteurs notulen, tijdschriften, week bladen enz. toegelicht door S. Blaupot ten Cate, Inspecteur van het Lager Onderwijs in de Prov. Groningen. Groningen, J.B. Wolters. 1868. 259 bladz Prijs ƒ 2.75.



JAARBOEK VOOR HET LAGER ONDERWIJS in het koningrijk der Nederlanden, uitgegeven door de Inspecteurs van het Lager Onderwijs, onder medewerking der hierachter vermelde HH. Schoolopzieners. Redacteur: De Inspecteur van het lager onderwijs in Zuid-Holland, Dr. M.P. Lindo. 1868. 's Gravenhage, Martinus Nijhoff. - Arnhem, D.A. Thieme. 283 bl. Prijs ƒ 2,75?
Even als in de meeste tijdschriften en dagbladen geschied is, wensch ook ik bovenstaande werken tezamen in de Letteroefeningen aan te kondigen. Daarvoor zijn ook vele goede redenen bij te brengen; - om ze niet allen op te noemen - 't zijn twee boeken die naast elkander behooren te liggen op de schrijftafel van elk lid van het schooltoezicht niet alleen, maar geraadpleegd behooren te worden door allen die met het lager onderwijs in verband staan. De wet op het lager onderwijs van den heer Blaupot ten Cate verdient vooral op elke gemeente-secretarie aanwezig te zijn; het even opslaan daarvan zoude vele gemeenteraden van dwaze wets-interpretatiën, die men maar al te dikwijls hoort, (men denke slechts aan art. 18), weêrhouden. Deze twee boeken behooren ook nog bij elkander te worden genoemd wegens de op de titelbladen voorkomende namen: Blaupot ten Cate en Lindo, twee namen die goed klinken in de wetenschappelijke wereld, namen van mannen met het onderwijs en de behoeften daarvan grondig bekend. Geen wonder dan ook dat hunne werken met eenparige ingenomenheid in tallooze aankondigingen worden begroet. Ook ik zal hier geene uitzondering op den regel maken, doch wil omtrent beide zoo belangrijke werken aan de lezers van dit tijdschrift het een en ander mededeelen, in de hoop dat het velen tot aanschaffing dier geschriften moge opwekken.
Ik ga daarbij van de veronderstelling, uit dat het niemand mijner lezers aan belangstelling in het onderwijs ontbreekt. Vergis ik mij daarin, zoo mogen zij dit artikel gerust overslaan. Voor hen toch zal het te droog zijn en is het maar beter, dat zij het eerste romannetje het beste ter hand nemen. Bij den strijd welke misschien met verminderde krachten en slechtere

{==444==} {>>pagina-aanduiding<<}
wapenen, doch zeker met onverminderde heftigheid, door sommigen in den lande in de laatste jaren tegen de wet op het lager onderwijs wordt gestreden, verdient de vraag: ‘in hoeverre die wet dengt of wel veranderd moet worden?’ zeker de meest ernstige overweging. En hoewel men nu in de bewerking van den Groningschen Inspecteur te vergeefs de beantwoording dier vraag zal zoeken, zoo kan men daaruit geest en werking der wet grondig leeren kennen, een hoofdvereischte voor hen die de wet willen beoordeelen of meer nog - veroordeelen. Jammer maar, dat dit zoo dikwijls wordt uit het oog verloren. Wie 't niet gelooven wil, kan de proef gemakkelijk nemen door aan eenige bestrijders der wet de eenvoudige vraag voor te leggen: ‘Hebt gij de wet op het lager onderwijs ooit gelezen?’ Sommigen mogen daarop ja kunnen zeggen, maar de meesten zullen tot de bekentenis komen dat zij dit nimmer of althans slechts zeer oppervlakkig gedaan hebben. Het getal van hen, die roepen om eene verandering dier wet en tevens daarvan eene grondige studie hebben gemaakt, is zoo bitter, bitter klein. Of meent men, dat niet de wet zelve maar wel de toepassing daarvan afkeuring ondervindt, welnu, om te zien hoe die werkelijk wordt toegepast, is niets beter dan het raadplegen van koninklijke besluiten, ministeriëele bescheiden, rechterlijke uitspraken enz. allen op die wet betrekking hebbende. Deze bijeen te zamelen, 't was een verdienstelijk, - alhoewel geen hem alleen eigen, - denkbeeld van den heer ten Cate. In zijn ‘voorberigt’ 1) zegt hij: ‘Nu is ons gebeurd, wat
misschien ook bij anderen, met het schooltoezigt en de uitvoering der wet belast, het geval is geweest. Ten einde ons niet in de toepassing te vergissen, hebben we eenige jaren geleden een exemplaar der wet met wit papier laten doorschieten en van tijd tot tijd daarop aangeteekend, wat belangrijk genoeg scheen, onder de aandacht gehouden te worden.’ Die aanteekeningen hebben den grond gelegd tot deze uitgave, welke door hare volledigheid en wijze van bewerking ons alle redenen geven blijde te zijn, dat de heer Blaupot ten Cate met zijne uitgave anderen verzamelaren van aanteekeningen is voor geweest. Daar ik ook sedert een jaar of

{==445==} {>>pagina-aanduiding<<}
drie dergelijke aanteekeningen heb gemaakt en ook een soortgelijk plan had opgevat, als de heer t.C., zoo meen ik met alle bescheidenheid een oordeel over het voor mij liggende werk te mogen uitspreken, een oordeel gegrond op nauwkeurige vergelijking van beider aanteekeningen.
Naar leemten heb ik gezocht, ten einde aanmerkingen te kunnen maken, want wie geeft er wat om eene recensie waarin niet een lijstje flaters of uitlatingen of onnauwkeurigheden van het aangekondigde werk voorkomt! De oogst was echter gelukkig zeer schraal! Ik vind onder mijne aanteekeningen slechts de volgende, die ik te vergeefs bij den heer ten Cate zoek.
Op art. 1: juncto artt. 6-8 heb ik genoteerd:
‘Vonnis kantongerecht te Bergen-op-Zoom, 4 Januari 1867. De houderes eener bewaarschool tot ƒ 25. - boete veroordeeld wegens het geven van aanvankelijk leesonderricht.’
‘Dit vonnis vernietigd door de rechtbank te Breda, 4 Maart 1867, op grond o.a. dat art. 1 niet in den volstrekten en uitsluitenden zin mag worden opgevat, dat elk voorbereidend onderwijs in dat vak als lager onderwijs zou moeten worden beschouwd.’
Op art. 16: al. 3.
‘Bij kon. besluit van 7 Aug. 1867 is de schoolopziener in het 6e district van N. Holland niet ontvankelijk verklaard in zijn beroep van een besluit van Gedeputeerde Staten van N. Holland, waarbij werd goedgekeurd een besluit der gemeenteraden van Bergen en Egmond. Binnen tot opheffing der gemeenschappelijke school te Woud - en wel op grond dat art. 16 der wet op het L.O. verwijst naar art. 121 der Gemeentewet, welk artikel alleen beroep verleent wanneer door Gedeputeerde Staten goedkeuring is onthouden.’ 1)
Bij art. 19 (zie ook art. 21 laatste lid) vind ik de beide volgende Kon. besluiten niet:
a. Van 30 Maart 1866, ‘handhavende eene beschikking van Ged. Staten van N. Braband van 22 Sept. 1866 weigerende goedkeuring eener verordening van den Raad der Gemeente Breda, waarbij wordt bepaald dat: “ingeval, bij ziekte, schorsing met behoud van wedde, of ontstentenis van een der hoofdof hulponderwijzers in de tijdelijke waarneming zijner betrek-
{==446==} {>>pagina-aanduiding<<}
king moet worden voorzien, de kosten dier waarneming, ten bedrage van één derde zijner belooning of wedde (het veranderlijk inkomen daaronder begrepen) zullen komen ten laste van den vervangen hoofd- of hulp-onderwijzer.”’
b. Van 24 Aug. 1867 (Weekblad No. 47) ‘waarbij wordt gehandhaafd het besluit van Ged. Staten van Overijsel van 16 Jan. 1867, waarbij goedkeuring is onthouden aan een besluit van den Raad van Hellendoorn, tot vermindering van het traktement van een hulponderwijzer van ƒ 300 op ƒ 250, - en wel op grond, dat ƒ 250, - onvoldoende is te achten, en die vermindering niet met de belangen van het onderwijs strookt.’
Bij art. 33 aan het slot der aanteekeningen, had tot bevestiging van het gevoelen der schrijvers vermeld kunnen worden, eene missive van den min. v. Binn. Zaken, dd. 28 Oct. 1858 No. 43, 5e afd. (Prov. bl. v. Overijsel 1858 No. 77.)
Over art. 68 al. 2, vind ik in ‘de Wekker’ van 7 Sept. 1866 No. 6, het volgende:
‘Bij het vergelijkend examen te Spaarawoude maakte de Schoolopziener bezwaar tegen het plaatsen op de voordracht van een bezitter van den 2den rang, wiens bekwaamheid in het zingen = o was. De Gedeputeerde Staten waren van een ander advies. De min. v. Binn. Zaken vereenigde zich met den Schoolopziener en meende dat iemand die in een der bij de wet van 1857 voorgeschreven vakken onbedreven bleek te zijn niet alleen, maar nooit daarin geexamineerd was, niet benoembaar was. Wilde de honder eener acte van den 2den rang mededingen naar eene openbare school, dan moest hij bewijzen al de vakken te kunnen onderwijzen, welke de wet aan die School vordert.
Hiermede is mijne kleine aanvulling ten einde. Zij bewijst slechts, dat ook aan het uitstekendste werk nog wel iets kan worden verbeterd, doch doet aan de waarde van dit voortreffelijk vademecum voor gemeentebesturen, leden van het schooltoezicht en onderwijzers, niet de allergeringste afbreuk. Integendeel mijn nauwkeurig onderzoek en het gebruik van dit boek, gedurende eenige maanden, geven mij het volste recht deze bewerking der wet op het lager onderwijs, als bij uitstek goed geslaagd te beschouwen. Op verschillende artikelen geeft de Groningsche Inspecteur, naar aanleiding van interpellatiën of

{==447==} {>>pagina-aanduiding<<}
aanteekeningen, ook zijne meening te kennen. Bij het nalezen dier meeningen zal men overtuigd zijn dat zij geuit zijn door den deskundige, in den vollen zin des woords, door den man die praktijk aan theorie weet te verbinden, en geene uitspraak geeft, welke den toets van het gezond verstand niet in alle opzichten kan doorstaan.
Beschouwen wij thans het werk onder redactie van den Zuid-Hollandschen Inspecteur, den welbekenden heer Lindo. Hoewel mijn naam op de lijst van medewerkers van het ‘Jaarboek voor het Lager Onderwijs’ voorkomt, meen ik toch mij aan geene ‘indélicatesse’ schuldig te maken, door eene aankondiging van dit werk te geven, daar ik in dezen eersten Jaargang niets anders heb geleverd dan eenige opgaven omtrent het IIIe schooldistrict van Overijsel, en niet het voorrecht heb een der inzenders van het mengelwerk in persoon te kennen. Om echter elk vermoeden weg te nemen, als zoude ik ten gunste van het Jaarboek bevooroordeeld zijn en daarom slechts prijzen, wil ik mij tot eene bloote aankondiging bepalen en eenige mededeelingen aangaande de inrichting van dit jaarboek doen. Een bezwaar moet ik echter voorop stellen: 't boek is te duur. Hiermede wil ik niet zeggen, dat het te veel geld kost, in verhouding tot den inhoud, maar enkel dat het een boek is, bestemd om in de handen van elk onderwijzer te komen, en dat zeer vele onderwijzers er terecht tegen zullen opzien, om jaarlijks ƒ 2.75, (zooveel kost het naar ik meen,) daarvoor uit te geven.
Ik hoop dus, dat de redactie een middel zal kunnen vinden, om er eene aanzienlijke prijsvermindering in te brengen.
Intusschen mag het in geene districts-bibliotheek ontbreken. Dan is ten minste ieder onderwijzer in de gelegenheid het te raadplegen. Dat er nog al wat instaat, bewijst de rijke inhoud, welke echter met het oog op de wenschelijke prijsvermindering, misschien iets besnoeid zou kunnen worden. Men vindt daarin: een Kalender, lijsten van ministers, van leden der kamers, van ambtenaren bij het ministerie van Binn. Zaken voor de afdeeling Onderwijs; art. 194 der grondwet en de wetten op Lager en Middelbaar Onderwijs; voorts opgaven van het personeel bij het Lager Onderwijs in de verschillende provinciën, van dat bij de rijks-kweekscholen en Normaallessen, van de leden van het Nederlandsch Onderwijzers genootschap, lijsten van eerepenningen en pensioenen, evenzoo van hen die in het afgeloopen

{==448==} {>>pagina-aanduiding<<}
jaar acten of aanteekeningen voor Lager of Middelbaar Onderwijs verkregen; vervolgens eene zeer belangrijke opgave van de regeringsbesluiten in 1867, betreffende het L.O. genomen; eene statistiek over 1865/6; bijzonderheden omtrent enkele punten over het L.O. in 1865 en een overzicht van het aantal geëxamineerden in dat jaar, eindelijk mededeelingen van Inspecteurs enz. Het ‘mengelwerk’ bevat een zevental kleine stukjes, geteekend B(ouman) en M(olema?): een ‘Algemeen overzigt over den staat der scholen in Vriesland’ ingeleverd in de Vergadering van het Schoolbestuur, den 4 Juni 1805 en v. dagen, geteekend J.H. Nieuwold, ingezonden door dr. Eelco Verwijs; - ‘De bejaarde onderwijzer tegenover den Tijdgeest’ door E. Molema - en ten slotte twee zeer belangrijke bijdragen: ‘Het Lager Ouderwijs in Pruisen’ door M.J. de Goeije, en ‘Het L.O. op de Parijsche teutoonstelling’ door Lod. Mulder.
Dit is dunkt me genoeg om te doen zien, dat dit Jaarboek een rijken inhoud bevat. Moge het een langer bestaan te beurt vallen, dat het lot van zoovele zijner voorgangers is geweest.

Deventer, Juni 1868.
Mr. R.C. Nieuwenhuys.
HANDLEIDING TOT DE NEDERLANDSCHE STENOGRAPHIE, door C.A. Steger, eersten Stenograaph bij de Staten-Generaal, eerelid van de Stenographen-Akademie voor de koninklijk-Pruissische Monarchie te Berlijn. Met zes platen. Schoonhoven, S. & W.A. van Nooten. 1867. Prijs ƒ 0,90.
De verpletterende degelijkheid en meêdoogenlooze uitvoerigheid van menig wetenschappelijk boek is een struikelblok voor zijn populariteit. Hoe belangrijk men de stof menigmaal vinde, en hoe men ook overtuigd zij dat de kennisneming daarvan onmisbaar is, men deinst terug voor vijf, zes houderd compact gedrukte bladzijden, met ontelbare nooten versierd, waarmeê de schrijver zich verpligt heeft gevoeld het publiek zijne veelomvattende geleerdheid te toonen, - en men laat het boek rusten. Wanneer de schrijver zijn persoonlijk belang en dat der wetenschap die hij voorstaat, wel begrepen had, zon hij getracht hebben alle ijdelheid in het uitstallen zijner kennis tot zwijgen te brengen en zijn boek zooveel mogelijk zaam te dringen.
Aan die eerste voorwaarde om een werk populariteit te verschaffen, heeft de heer Steger in zijne handleiding tot de Nederlandsche Stenographie uitstekend voldaan.

{==449==} {>>pagina-aanduiding<<}

De schrijver is ten volle overtuigd geweest van de laauwheid van het publiek, waar het de kennismaking met iets dergelijks, iets schijnbaar dors betreft, en hij heeft, in het belang der ‘voor velen nog steeds zoo geheimzinnige, niet of slecht gewaardeerde kunst’ de meest mogelijke beknoptheid in acht genomen. In twee vellen druks vervat de schrijver zijne handleiding, en op die wijze stelt hij een ieder in de gelegenheid, zich in een verloren oogenblikje een begrip te vormen van de wijze waarop het levend woord door den stenograaf - een fotograaf van den geest, doch met retouche - op 't papier wordt vastgehouden. Want, ofschoon de schrijver in § 1 teregt zegt: ‘De stenographie (engschrift), snelschrijfkunst, is de kunst om het gesproken woord getrouw terug te geven,’ zoo moet dit ‘teruggeven,’ echter met tact en overleg geschieden, en is het een onmisbaar vereischte, dat de stenograaf het te behandelen onderwerp magtig zij, ten einde den redenaar, hier in zijne uitweidingen te besnoeijen, daar in een zin zonder staart te hulp te komen, kortom voor zijne rede te wezen, wat voor haar meesteresse een zeer vertrouwde femme de chambre is, die al 't ontbrekende kent en aanvult.
Timon zegt heel geestig in zijn ‘Livre des Orateurs’: Niet meer of minder dan Sancho, is de stenograaf de schildknaap van den sprekenden Don Quichotte. Hij kleedt hem aan en uit, maakt zijn toilet, zijn purperen mantel, zijn valsche tanden en zijn pruikje in orde. Als de redenaar het tooneel verlaat, wacht de stenograaf hem achter de schermen op. Hij wascht zijn rede met amandelpas, parfumeert ze en maakt ze blinkend en schitterend.’ Zoo is het ook.
Het stelsel dat bij de Nederlandsche Staten-Generaal in gebruik is, heeft aan den heer Steger groote verbeteringen en vereenvoudigingen te danken, en is door hem het eerst op de redevoeringen in de kamers toegepast. Het is een volkomen klanksysteem, terwijl al de teekens ontleend zijn aan den cirkel en zijne diagonalen. Tegenover de twee voorname Duitsche stelsels van Gabelsberger en Stoze, wier teekens allerlei bogten en ingewikkelde lijnen bevatten, zijn de teekens van dit systeem scherp, vierkant en beknopt. In het schrift is iets zeer karakteristieks. De zes platen van het boekje doen dit zeer duidelijk uitkomen. Doch met het bezwaar, om van een graveur, die met de stenografische teekens en hunne verbindingen volstrekt onbe-
{==450==} {>>pagina-aanduiding<<}
kend is, volkomen zuiverheid en juistheid in de uitvoering dier teekens te verlangen, schijnt men hier en daar te kampen hebben gehad. Want bij enkele verbindingen zal het voor den leek in deze kunst eenigzins moeijelijk zijn, de verschillende teekens te scheiden.
Hoe gewaagd en halsbrekend de verkortingen der woorden, waarvan men meestal slechts den klank teruggeeft, ook schijnen mogen, in de praktijk blijkt dit alles voor den geoefenden stenograaf genoegzaam, om naar het opgeteekende het gesprokene getrouw terug te geven. Blijkt het den stenograaf in de praktijk, dat eene of andere verkorting den zin duister voor hem doet worden, dan vindt hij ligt een teeken, waarmede hij dergelijk woord kenschetst.
De ondervinding zal leeren, dat de handleiding van den heer Steger een zeer praktische is. De geringe prijs (90 cents) en de uitnemende beknoptheid van het werkje kunnen niet nalaten, den man van beschaving te verlokken, zich door de lektuur er van een juist en duidelijk begrip te vormen van eene kunst, die door de meesten niet naar waarde geschat wordt, en wier beoefenaars de onwetende met kopiisten durft gelijk stellen.

's Gravenhage, 10 Januarij 1868.
Johan Gram.





{==451==} {>>pagina-aanduiding<<}

Buitenlandsche letterkunde.

Losse schetsen.


Berthold Auerbach.


‘Das ist ein Buch! Ich kann es dir nicht sagen, 
Wie mir's gepackt hat recht in tiefer Seele; 
Wie mir das Herz bei diesem Blatt geschlagen, 
Und wie mir jenes zugeschnürt die Kehle: 
Wie ich bei dem die Lippen hab' gebissen. 
Und wieder dann hellauf hab' lachen müssen! 
 
Das Alles aber ist dit nur gelungen, 
Weil du dein Werk am Leben liessest reifen; 
Was aus dem Leben frisch hervorgesprüngen, 
Wird wie das Leben selber auch ergreifen, 
Und rechts und links mit Wonnen und mit Schmerzen. 
Sturmschritts erobern warme Menschenherzen!’ 

Met deze, meer vleiende dan vloeiende, coupletten begroette vóór twintig jaren Freiligrath - beide bevriende dichters woonden toen aan den Rijn, dicht in elkander's nabuurschap - de verschijning van het eerste deeltje der: ‘Schwarzwälder Dorfgeschichten.’ Dat de hier geuitte profetie, met name de voorspelling der ‘populariteit’ van Auerbach's Muze, meer dan een dichterlijke grootspraak is geweest, heeft de uitkomst bewezen. Sinds jaren toch neemt de auteur van de: ‘Dorfgeschichten’, van: ‘Barfüssele’, ‘Edelweiss’, ‘Schatzkästlein des Gevattersmanns’, enz. enz. - ook van ‘Spinoza’ en ‘Auf der Höhe’ -
{==452==} {>>pagina-aanduiding<<}
een hoofdplaats in onder de erkende lievelingsschrijvers van een groot gedeelte van het Duitsche volk en ook buiten de grenzen van zijn Vaderland is het hem gelukt, menig warm menschenhart, zij 't dan ook juist niet ‘stormenderhand’, te veroveren.
Volksschrijver! - inderdaad een benijdenswaardige eeretitel; indien men althans aan deze min of meer dubbelzinnige benaming nog eene andere beteekenis hecht, dan die, welke het gewone spraakgebruik daaraan veelal toekent. In veler schatting, helaas! duidt die naam de treurige, zonder veel inspanning te verwerven, hebbelijkheid aan, om tot het peil van den min ontwikkelden volkstoon af te dalen. Populair schrijven is, volgens deze opvatting, gelijkluidend met oppervlakkig zijn en zich zoo min mogelijk te gêneeren. Kwasi-gemoedelijkheid, jacht maken op zekere geforceerde naïveteit en behagen scheppen in een soort van kinderachtige boert, nemen dan de plaats in van gezonde, hartige levenswijsheid en gekruide scherts. In stede van tot denken te prikkelen en den standaard van het zedelijkheids- en schoonheidsgevoel tot een hooger peil op te beuren, schijnen de toongevers dier richting zich veeleer het tegenovergestelde tot taak te stellen en leveren zoodoende een parodie vaak op Goethe's bekende uitspraak:

‘Werke des Geist's und der Kunst sind für den Pöbel nicht da.’ 

Dat ik, van Berthold Auerbach als volkschrijver gewagende, hem niet met soortgelijke smaakbedervers op ééne lijn plaats, behoeft wel nauwelijks vermelding. Zeker! - hij beantwoordt niet in alle opzichten aan het ideaal dat men zich van een populair schrijver zou willen vormen. Zijn, met een Spinozistische bril gewapend oog, dat hem, om eene uitdrukking van Julian Schmidt te bezigen, ‘als peinzend denker de dingen der wereld van eene afgezonderd standpunt doet overzien,’ is oorzaak, dat men die ongedwongenheid, die frischheid, die natuurlijkheid hij hem mist, waaraan b.v. de verhalen van een Jeremias Gotthelf, of van een Frits Reuter hoofdzakelijk hun kleur en hun waas ontleenen. Onwillekeurig verraadt zich telkens in zijne beschouwingen de man van hoogere wijsgeerige ontwikkeling, juist in de gëidealiseerde, of laat ons liever zeggen, in de overdreven voorstelling van den eenvoud en de poëzie van het landleven. De gedwongen tegenstellingen, daardoor in het leven geroepen,

{==453==} {>>pagina-aanduiding<<}
die vooral aan zijne latere verhalen een zeker tweeslachtig, soms ook idyllisch aanzien geven, gevoegd bij de nevelen van pantheïstisch gekleurde mystiek, waarin zijn dichterlijke stijl is gehuld, vallen dan ook in Duitschland volstrekt niet algemeen in den smaak.
Velen zijner landgenooten stellen b.v. een man als Freytag, als meer zuiver realist, ver boven hem en meesmuilend (naar luid van hetgeen eens een hunner mij berichtte) haalt men, met name in sommige kringen van de Saksische Hofstad, wel eens de schouders op over: ‘den Auerbach, mit seinen idealisirten Bauern...’
Zonder nu aan Freytag een lagere plaats toe te kennen, dan hem rechtens toekomt, geloof ik, dat Auerbach toch meer geboren Novellist is. Zijn levendige verbeelding; zijn meesterschap in het zielkundig ontleden van gemoedstoestanden; zijn gave om steeds den dichterlijken, ideëlen kant te zien en weêr te geven van de dingen van het ‘gewone’ leven; vooral echter zijne echt populaire verhaaltrant, het onnavolgbaar talent, waarvan hij blijken geeft, om de afgetrokkenste denkbeelden in een tastbaren vorm te gieten: om schijnbaar al spelende en met een kwistigen overvloed van beelden, spreuken en frisch uit het volksleven gegrepen humor, zijn wijsgeerige moraal, de vrucht van diepzinnige bespiegeling, tot het levensbrood zijner natie te kneden, stempelen hem tot een schrijver van geheel eigenaardige snede.
Trouwens den roem van een genre ten doop te hebben geheven, dat, hoezeer thans min of meer als versleten beschouwd, in de Duitsche letterkundige wereld époque heeft gemaakt en een heirleger van navolgers heeft uitgelokt, is reeds geen gering iets. En evenzeer is het een feit, dat menschen van onderscheiden leeftijd en ontwikkeling zich vaak gelijkelijk tot hem aangetrokken gevoelen. Hierin openbaart zich van zelf reeds een zekere meesterschap. Zoo heugt mij o.a. zeer goed de indruk, welke de eerste kennismaking met Auerbach's ‘Dorfgeschichten’ bij mij achterliet op een leeftijd, waarop gemeenlijk de verbeelding gretigst voedsel zoekt. Later ging natuurlijk het oog ook open voor zijn realistische verdiensten en bewonderde ik het zout van gezonde levenswijsheid, waarmeê zijn zinrijke verhalen zijn besprenkeld; terwijl men wederom, (en hiermede blijft Auerbach zich bij voortduring de genegenheid verwerven,

{==454==} {>>pagina-aanduiding<<}
vooral van de hooger ontwikkelden zijner lezers) zijn hart bij voorkeur kan ophalen aan de schoone ideën, de fijne, puntige opmerkingen, de diepe, aan het innigste gemoedsleven ontleende gedachten, die als zoo vele gouddraden door het weefsel zelfs van zijne kleinste romantische voortbrengselen zich slingeren.

Berthold Auerbach, gelijk men weet, is van Joodsche afkomst. Het verrukkelijke Schwarzwald, het tooneel van schier al zijne ‘Dorpsvertellingen’, is ook de plek waar hij zelf het levenslicht zag. De beoefening van Joodsche theologie en daarop gevolgde philosophische en historische studiën, waarin hij als student met grooten ijver zich verdiepte, deden reeds vroegtijdig zijn dichterlijken en denkenden geest in eerbiedige bewondering ontgloeien voor de verhevene wijsbegeerte van zijn doorluchten voorzaat Baruch Spinoza.
Niet onnatuurlijk is het dan ook, dat hij getracht heeft de trekken van het beeld des grooten meesters in zijn eersten ‘roman’ (1837): ‘Spinoza’ getiteld, te vereeuwigen 1). Als kunstwerk moge deze proeve, hoewel rijk aan détail-schoonheden, in haar geheel genomen veel te wenschen overlaten; met het oog op den geest dien ze ademde, en als een afdruk eenigermate beschouwd van de persoonlijke overtuigingen des schrijvers, mocht men er het bekende gezegde op toepassen. ‘C'est plus qu'un bean livre, c'est une belle action’. De schildering toch van het diep zedelijke van Spinoza's persoon, van het verheven karakter van den strijd diens eenzamen denkers, de warmte vooral waarmeê Anerbach zelf als belijder zich deed kennen van de beginselen van ware verdraagzaamheid en humaniteit, teekenden in zekeren zin, op moreel gebied, zijn eigen baan af voor de toekomst. Tegelijk ook hadden zich zijne dichter- en kunstenaarsgaven van zeer voordeelige zijde geopenbaard. Gewapend met zijn humanistisch program, zijn innige vereering voor het goede en schoone en zijn verrassend boetseervermogen, begon hij nu vooral de hem omringende werkelijkheid als stof voor zijn crayon te exploiteeren en wel - gelijk bekend is, met uitstekend goed gevolg.

{==455==} {>>pagina-aanduiding<<}

't Geen aan zijne ‘Schwarzwälder Dorfgeschichten’ en over 't geheel aan zijne populaire, hoewel met kunstenaars-overleg toch op den bodem van een krachtig en gezond realisme gebouwde, vertellingen, te meer nog een gunstig onthaal deed verwerven, was de omstandigheid dat de markt der letteren toen als 't ware overvoerd was, ter eener zijde met frivole salonromans, aan den anderen kant met de hoogdravende, sterk gekruide voortbrengselen der Jong-Duitsche school. 't Was dus een soort van verfrisschend natuur-bad, waarin men zich, bij de aanraking dezer aan het leven zelv' ontleende poëzie, met welbehagen dompelde.

Opmerkelijk mag het heeten, dat Auerbach een uitzondering maakt op nagenoeg al zijne letterkundige stamgenooten, Heine, Ludwig Börne, Fanny Lewald, enz. enz., in zoover hij, noch op politiek noch op sociaal gebied, de radicale vlag heeft geheschen. Zijn eenige roman van, hoewel gematigd, democratische strekking: ‘Ein neues Leben’, dagteekenende van het jaar 1852 en blijkbaar geinspireerd door de herinneringen der woelingen waarvan hij in de jaren van zijn verkeer met Freiligrath, Herwegh, Kinkel e.a. getuige was geweest, is zoo avontuurlijk opgezet en wemelt, niettegenstaande vele schoone partijën, zoozeer van ouwaarschijnlijkheden, dat men onwillekeurig den indruk ontvangt, dat de schrijver hier minder op zijn plaats was en men hem en zich zelven geluk moet wenschen dat hij geen herhaling van dit genre heeft beproefd.
Inderdaad - zijne Muze had dan ook een andere en edeler levens-roeping te vervullen, dan om aan onstuimige en onpraktische demagogen de les te lezen. Aan anderen de zorg overlatende om voor Duitschland's uitwendige emancipatie, voor zijn politieke en sociale vrijmaking, de bazuin te steken, heeft hij voor zich veeleer het stil en bescheiden levensdoel in het oog gevat - en is daaraan trouw gebleven - om aan de inwendige, de zedelijke vrijmaking zijner landgenooten, al zijne krachten en gaven te wijden. Hij wilde, gelijk 't niet onaardig staat uitgedrukt in zijn: ‘Schatzkästlein des Gevattersmann's’ de, ‘peetvader’ zijn van iedere goede en edele gedachte. ‘Wenn du das liesest was ich jetzt schreibe, und es geht dir etwas Gutes dabei durch den Kopf, und du spürst es in allen Gliedern, dass du ein braver

{==456==} {>>pagina-aanduiding<<}
Mann und eïn guter Deutscher sein willst, so steht Einer in Gedanken dabei und freut sich - und das ist dein Gevattersmann:’ dit is eigenlijk het leidende denkbeeld, dat aan het genoemde bundeltje vertellingen niet alleen, maar aan al zijn geschriften ten grondslag ligt. Openbaarde zich nu deze moraliseerende strekking in saaie preekjes of pedante vertoogen, men zoude er in naam der kunst en der poëzie met voeg tegen kunnen protesteren. Maar het eigenaardige van Auerbach's manier - gelijk ik reeds aanstipte - ligt juist hierin, dat hij in 't bezit is van een dichterlijken tooverstaf, waardoor alles, wat hij aanraakt, oogenblikkelijk den doop der bezieling ondergaat. - ‘M. Auerbach’ - zoo drukte een bevoegd Fransch kunstrechter, de heer Saint-René Taillandier het vóór jaren reeds met volkomen juistheid uit - ‘a le plus vif sentiment du style; il excelle a relever les choses simples sans les défigurer, et sa pensée se produit naturellement avec tont un cortège d'images. La morale qu'il prêche n'est pas cette morale convenue qui s'adresse à tout le monde et n'agit sur personne. Rien de plus contraire à la poésie que ces lieux-communs universels; la poésie vit de détails, elle ne jaillit que d'un sentiment distinct, et toute oeuvre littéraire qui prétend exercer une influence morale doit porter un caractère qui en marque l'origine et la date. La morale de M. Auerbach est appropriée à son pays. Rien de banal, rien d'inntile; chaque parole, comme un trait, va frapper le but....’
Het bezit van dezen gelukkigen tooverstaf vergoedt dan ook tevens en verbergt in zekere mate de armoede van vinding, die anders ongetwijfeld in Auerbach's werken, vooral in die van langeren adem, op hinderlijke wijze zich voelbaar zou maken. Hij is in geenendeele wat men noemt een groot romanschrijver. Niet vrij van eentonigheid zelfs is de lijst waarin het meerendeel zijner vertellingen is gevat. Er valt een sterk sprekende familietrek te lezen op de physionomie der talloos vele Schwarzwälder boeren, boerinnen, houthakkers, veehoeders enz. enz. die zijn fijn versneden pen in 't leven heeft geroepen. Ook het tooneel, waar hij zijn verhalen laat spelen, biedt in den regel luttel verscheidenheid aan. Behoudens uitzonderingen, herrinnert zijn decoratief nog al eens aan dat van: ‘Die Frau Professorin’ (door Birch-Pfeifer, weinig tot genoegen van den schrijver, voor het tooneel bewerkt onder den welbekenden titel: ‘Dorf und Stadt’); met andere woorden, hij vermeidt zich wat druk in

{==457==} {>>pagina-aanduiding<<}
de schildering van het contrast tusschen stads- en dorpsbeschaving, een thema (ook laatstelijk in zijn veelgelezen roman ‘Auf der Höhe’ bewerkt) dat alleen gered wordt door de schoone en boeiende variatiën. Maar juist in die variatiën, in het dichterlijk bijwerk om het zoo eens te noemen; in de fijne en gevoelige beschrijving van allerlei kleine aan het gemoeds- en natuurleven ontleende bijzonderheden, door duizende menschen over het hoofd gezien; in de geestige licht-effecten, die hij op zijn figuren weet te doen spelen; niet het minst in den bloemenregen van bewonderenswaardig schoone, menschkundige opmerkingen, waarmede hij zijn lezers bestendig overgiet - ligt dan ook zijn voorname kracht en de bron dier stille betoovering, waarin hij ons gevangen neemt.
Voeg daarbij, dat ook de inhoud zijner levensbeschouwing geheel het tegenovergestelde van somber of vertwijfelend is. Auerbach heeft de wereld en de menschen lief. Hij hecht zich bij voorkeur aan het goede in ieder individu. Zijn geloof aan den ingeschapen adel onzer natuur, aan de voortgaande ontwikkeling van ons geslacht, is de bezielende adem van al zijn denken. Die zekere wereldverachting, welke de vrucht is òf van geblaseerde overbeschaving, òf van een valsch idealisme dat de werkelijkheid tracht te ontvluchten, is allerminst de zijne. Het leven is integendeel z.i. een onuitputtelijke goudmijn, voor wie dien weet te vinden, vol goede en schoone dingen. ‘Wat is wel de meest goddelooze gedachte?’ roept hij ergens uit en zijn antwoord is in zoover merkwaardig, als Auerbach's denkwijze er zich geheel in afteekent. ‘De meest goddelooze gedachte (zegt hij) is te meenen, dat iets of iemand hier beneden, ten gevolge van uitwendige invloeden, zijn oorspronkelijke bestemming zou kunnen missen. Geen ijdeler klachten of zuchten in de wereld, dan die over onderdrukte of verstikte grootheden. Uitwendige levensomstandigheden kunnen wel is waar verandering brengen in de voorwerpen, waarmede een mensch gelukkig is, maar de inwendige tevredenheid, de vrede des gemoeds wordt door hen niet verstoord. En die innerlijke gemoedsgesteldheid, de gezindheid waarmede en de wijze waarop men de dingen doet, déze toch alleen geven de maatstaf aan van 's menschen ware grootheid: niet de breedte of uitgestrektheid van het gebied, 't welk hij met zijn geest of zijn daden beheerscht. Allerwege is den mensch de gelegenheid geopend, om zich rechtschapen en kloek, dienstvaardig en hulpgezind jegens anderen te betoonen, en dat

{==458==} {>>pagina-aanduiding<<}
is toch het beste wat hij kan doen, 't zij hij als minister of als geleerde, als boerenknecht of als fabriekarbeider zijn leven doorbrenge. Wie de hem opgedragen levenstaak zoo oprecht, zoo ijverig, zoo nauwgezet mogelijk tracht te vervullen, deze doet wat hij kan. Iets beters kan niemand verrichten. Men zou dan ook minder algemeen naar verhevener werkkring haken, als men meer in 't oog hield, dat daarbij wel de soort van arbeid, maar niet de innerlijke persoonlijke begaafdheid verandert. Gesteld b.v. dat iemand meent een bijzondere geschiktheid voor Staatsman te bezitten en dat dit ook werkelijk het geval is, welnu, ook in beperkten kring kan hij dien aanleg ontwikkelen en alzoo de in hem gelegde krachten ten nutte van anderen hesteden. Zoo hij tot geen ruimeren werkkring werd geroepen, 't was of omdat zijn krachten zoo ver niet reikten, of ook omdat in de groote huishouding dezer wereld menigeen zich met een hoogst bescheiden levensrol moet vergenoegen. Anderen weder voelden misschien de roeping in zich om leeraar der menschen, wijsgeer, dichter, kunstenaar, uitvinder of krijgsoverste te worden, en ook zij hebben gewis, ieder naar de maat zijner krachten, die roeping verwezenlijkt; hun geest leeft voort in anderen, voor wie zij een heilzame prikkel zijn geweest; en zoo zal dan toch ten laatste die geest, zij 't ook op anderen dan door hen gedachten bodem, zijn bestemde en zelfs nog veel overvloediger vrucht voortbrengen. 't Is een heerlijke uitspraak, I Cor. XII, vs. 4-6, die zegt: ‘Er is verscheidenheid van gaven, ambten en krachten, doch het is dezelfde Geest, dezelfde Heer en God die alles in allen werkt.’ En niet minder behartigingswaardig is de inhoud van het spreekwoord: ‘Arm is niet hij die weinig bezit, maar hij die veel begeert.’
Maar - gesteld zelfs, dat al de zooëven genoemden als eenzame kluizenaars hadden geleefd, en dat van den aanleg, die in hen sluimerde, bij niemand hunner ooit het minste of geringste teeken zich naar buiten had geopenbaard, ook dan nog zouden zij hun levensroeping niet ten eenenmale hebben gemist; immers zij zouden dan toch geleefd hebben voor hun eigen ontwikkeling en dat is ook een doel. Duizende bloemen spreiden op den bodem van eenzame wouden hun stille kleurenpracht ten toon, die geen oog ooit ziet. Duizende vruchten rijpen in 't verborgene, waarnaar geen menschenhand zich uitstrokt. Toch ontwikkelen zij zich tot bloemen en vruchten:

{==459==} {>>pagina-aanduiding<<}
vervullen daarmeê hun levensdoel: beantwoorden volkomen aan de goddelijke hestemming voor hen weggelegd. Zoo onmetelijk rijk toch is de natuur, dat zij niet alles wat onze oogen zien en onze handen grijpen, tot haar verbruik noodig heeft,..’ enz.
Niemand zal aan deze beschouwing het karakter van ‘bemoedigend’ ontzeggen. De natuur en het menschelijk gemoed, ziedaar de beide hoogere levensscholen, welke Auerbach blijkbaar niet zonder vrucht heeft doorloopen. Van daar dat, bij al hun aroom van dichterlijk Spinozisme, zijn vertellingen van zooveel gezonde en praktikale levenswijsheid overvloeien.

Weinige romanschrijvers, vooral niet zij, die gelijk Auerbach zich door een eigene, min of meer sprekende physionomie onderscheiden, bezitten het elasticke (trouwens niet in alle opzichten benijdenswaardige) talent van een Bulwer, om vlug en met gemak van genre te verwisselen. Na met zijn ‘Spinoza’ en een twee jaren later gevolgden, evenzeer geschiedkundige personen (Mendelssolin, Lessing, Gleim, Nicolaï, Lavater. e.a.) ten toonele voerenden roman. ‘Dichter und Kaufmann’. - die echter, wat samenstelling betreft, bij zijn voorganger achterstond - het litterair-historisch gebied vluchtig te hebben aangeroerd, heeft hij zich dan ook van lieverlede zoo goed als vastgezet binnen dat bepaalde gebied, 't welk nu eenmaal par droit de conquête zijn eigendom was geworden, dat der dorps-idylle. Een stof waarover men ten volle meester is, eindigt gewoonlijk met een soort van troetelkind der verbeelding te worden. Willens of onwillens, hij kon zich, naar 't scheen, uit den kring zijner Schwarzwälder dorpshelden bezwaarlijk meer losrukken. Toch begon langzamerhand die ader sporen van uitputting te toonen.
De latere schetsen missen reeds iets van de frischheid, van het argeloos karakter der vroegere. - Bedenkelijk vooral echter werd het, toen de schrijver meer omvangrijke geschiedenissen, uitgewerkte verhalen, zooals ‘Barfüssele’ 1), ‘Edelweiss’ e.a. altoos op hetzelfde gaas begon te borduren. Een zekere mat-
{==460==} {>>pagina-aanduiding<<}
heid viel niet langer te miskennen. Meer en meer merkbaar werd ook de breede klove, welke er in werkelijkheid tusschen den Dresdener philosoof en zijne, in poëzie gebrachte, dorpskinderen begon te gapen. Dat om iets te noemen in een verhaal als: ‘die Frau Professorin,’ dat zeker onder de schoonste behoort, prof. Reinhard, of diens vriend de Colloborator, als tolken optreden van Auerbach's dichterlijk Pantheisme, of van de Aesthetiek van Friedrich Vischer, dit kan er nog door. Reinhard was juist daardoor de man om onbewust de draden te weven van het web, waarin Lorle's onbedorven, kinderlijke zin (de gelukkigen die Friederike Gossmann in deze rol zagen, herinneren zich haar 't best uit ‘Dorf und Stadt’) zedelijk zou worden verstrikt en vermoord. Maar, (gelijk b.v. in ‘Barfüssele’), aan een arm, blootsvoets loopend ganzenhoedstertje woorden vol verheven mystiek in den mond te leggen; de verliefde droomen, welke dezer boerendeern, als zij 's nachts uit haar dakvenstertje naar de sterren (sic) ligt te turen, door het hoofd gaan, te vertolken in hoogdravende bewoordingen, als: ‘Das war ein Schauen und Sinnen, so schrankenlos, so wortlos, so nichtswollend und doch Alles umfassend, eine Minute Gestorben sein und Leben im ALL in
der Ewigkeit....’ waarlijk! ziedaar wat de grenzen eener gezonde verbeelding van lieverlede begon te overschrijden....
Of Auerbach dit zelf eenigermate heeft gevoeld, dan wel of anderen op de noodzakelijkheid eeuer herziening van zijne manier hem opmerkzaam hebben gemaakt, zeker in elk geval is het, dat zijn jongste letterarbeid: ‘Auf der Höhe’, getuige de ongewone geestdrift waarmede die allerwege is begroet geworden, - een tijd lang was er bijna van geen ander boek sprake dan van dit - veel minder aan genoemde gebreken, mank gaat. 't Is zoo, als men er den gewonen maatstaf aan legt, heeft de kritiek recht te beweren, dat ook deze créatie, strikt genomen, geen roman mag heeten. Ligt het karakter der Idylle (volgens prof. van Vloten) hierin, dat men, ‘in min of meer ziekelijken trant, de overbeschaafde en als vijandig geschuwde maatschappij ontvlucht, en meent zijn heil op het land, in de onbedorven “gewaande” natuur te vinden’ - dan gelijkt zeker geen verhaal meer als twee droppelen waters op eene Idylle dan het genoemde; uitgenomen alleen, dat Idyllen-dichters in den regel iets minder lang van stof zijn. De tegenoverstelling van

{==461==} {>>pagina-aanduiding<<}
kultuur en kwasi-eenvoud is hier zoo scherp mogelijk doorgedreven. Bij de schildering van de poëzie van het landleven, waarvan Walpurga, Hansei, het ‘Pechmännlein’ e.a. als typen optreden, is voorwaar geen azuur gespaard.
De Hofstad aan de andere zijde vertoont ons eene serre, prijkende met de fijnste, kunstmatig geteelde gewassen. Noch de koning en koningin; noch Gunther, de vorstelijke lijfarts; noch de heldin van het verhaal, de schoone en belangwekkende gravin Irma von Wildenort; noch haar in stoïcynsche afzondering levende vader, maken op ons den indruk van te behooren tot de klasse der gewone stervelingen. Zij spreken altegader als uit een wolk. Hun voeten raken nauwelijks de aarde. Hun woorden zijn als doortrokken met de geur van dichterlijke gevoelens en wijsgeerige beeldspraak. En als in weerwil van, of ten gevolge juist, van de voortdurende inademing van zulk een verfijnde atmosfeer, het gespannen gevoel ten laatste bij de jonge gravin Irma leidt tot het plegen van een bedenkelijken misstap, dan is weêr de bovenaardsche wijze, waarop zij de zedelijke smet dier overtreding tracht uit te wisschen (in den trant der ‘boetende Magdalena's’, maar zonder dier weelderige omgeving), hoe bij uitstek landelijk de ligging van haar kluisje ook zij, de onnatuur zelve, en behoort ook die voorstelling zuiver in de wereld der abstracties te huis. Toch is de kring, waarin de dichter ons binnenvoert, bij uitnemendheid belangwekkend. De vermenging ditmaal van eene dorps- en eene stads-idylle en de beurtelings realistische en ideële tint op beide aangebracht, oefenen een eigenaardig aantrekkingsvermogen en geven aan ‘Auf der Höhe’ een karakter, 'twelk Auerbach's ‘Dorpsvertellingen’ missen. Wij verkeeren bij afwisseling in twee kunstmatig gestoffeerde kringen, beide in een zeer fantastisch licht gehuld: kringen, waarvan de bewoners, hoe ook door stoffelijke belangen verbonden, nogtans door een diepe klove zijn gescheiden. Moet nu eenmaal onze verbeelding vlengelen aanschieten, zoo geven wij de voorkeur aan sfeeren, waarin gelijkbesnaarde zielen ons vóórzweven, boven die,
waarin b.v. een sentimenteele honthakker ons opvoert. Irma's gepeinzen houden uit den aard der zaak meer gelijken tred met de onze dan die van Amrei, de ganzenhoedster. Niemand zal dan ook de bladzijden van haar ‘Dagboek’ met opmerkzaamheid ten einde toe lezen, zonder zich getroffen te voelen door den overvloed van

{==462==} {>>pagina-aanduiding<<}
schoone gedachten, van grootsche en edele gevoelens, waarvan de schrijver deze ideale vrouwenziel de tolk doet zijn.
Dr. Gunther, een duitsche ‘Beele’, is ongelukkigerwijze te veel model-man, te zelfbehagelijk en te kil, om ons voor zijn duizelingwekkend verheven theoriën even groote sympathie te doen opvatten. Nog ongeschikter daartoe is de oude graaf Eberhard, Irma's vader, wien dan ook blijkbaar te weinig philosophisch bloed in de aderen vloeit, in zoover namelijk de laatste daad zijns levens, (het hartstochtelijk vonnis met stervende hand zijner schuldige dochter op het voorhoofd geschreven) meer op de handelwijze gelijkt van een ruwen puritein uit Cromwell's dagen, dan op die van een modern philosoof die met Spinoza zichzelven als een deel der godheid beschouwt en die stervende nog wel de lofspraak inoogst: ‘Du hast ehrlich mit Dir und mit den höchsten Ideën gerungén.’
Dan - het stond nu eenmaal geschreven, dat Irma moest boeten. Het bovenmenschelijk zoenoffer, 'twelk dit zich noemende ‘Weltkind’, - bijgestaan, schoon op oneindigen afstand, door haar vorstelijken medeschuldige -, op het altaar der gehoonde zedelijke wereldorde nederlegt, (beiden toch hebben het evenwicht dier wereldorde verstoord en zijn verplicht dit te herstellen) vormt het middelpunt waarop al de stralen van de vertelling uitloopen. Boven- en daardoor onmenschelijk....! noemde ik die boetedoening en mijne lezers behielden zonder twijfel er denzelfden indruk van. Intusschen, al erkennen zij met mij, dat, bij eene minder heidensche opvatting van de begrippen schuld en boete, de idylle ook een meer waarlijk verzoenend karakter zou hebben verkregen, ze moeten tevens inzien, dat die daarbij ook hare raison d'être zou hebben ingeboet. ‘Auf der Höhe’ toch is een belichaamde idée; eene in beeld gebrachte wijsbegeerte. In tweevoudigen zin voert de schrijver ons op een hemelhoogen Alpentop. Men kan voor zich zelv' nederiger verblijfplaats als de meest veilige verkiezen, en tegelijk oog en hart hebben voor het stoute en verhevene van de beschreven luchtvaart.
Trouwens aan tegenwicht ontbreekt het hier niet. Hoewel het hoofd zich in de wolken verliest, de voeten houden toch altoos min of meer hun steunpunt op de aarde. Gedurig, door tal van verrassend aangebrachte trekjes, weet Auerbach ook ditmaal ons voelbaar te maken dat hij eerst en voor alles realist is, schilder

{==463==} {>>pagina-aanduiding<<}
van het Duitsche volksleven, en dat hij met zijne schetsen een praktisch opvoedkundigen toeleg verbindt. Dank zij dit correctief, is ‘Auf der Höhe’ hoe overgevoelig soms van toon, over 't geheel genomen een frisch geschreven boek. In de beschrijving al dadelijk (waarmeê het verhaal aanvangt) van de wijze waarop Walpurga als voedster voor den jonggeboren erfprins wordt aangeworven, en in de geheele boetseering van dit pittige vrouwenbeeldje zelv', hoe gechargeerd hier en daar, herkent men de meesterhand die eens de: ‘Schwarzwälder Dorfgeschichte’ ontwierp. Met zulke fijn menschkundige opmerkingen, zulke versch uit het leven opgezamelde zinsprenken, als ook in ‘Auf der Höhe’ ons bij menigte verrassen, weet alleen Auerbach zijn idealisme te kruiden. Met het oog op dit bij uitnemendheid populair en tegelijk wijsgeerig karakter zijner Mnze, op deze verbinding van twee schijnbaar uiteenloopende gaven, denkt men onwillekeurig aan den inhoud van het bevallig liedeke, onder 't neuriën waarvan Hansei en Walpurga den schilderachtig beschreven tocht over het meer naar hunne nieuwe woning ondernamen (een symbolièk, geheel in des schrijvers eigen geest):

Wir Beide sind verbunden 
Und fest geknüpfet ein, 
Glückselig sein die Stunden 
Wenn wir beisammen sein. 

Vaak herhaald, ja bijna tot een spreekwoord geworden is de klacht, den Duitsche schrijvers - den belletristen onder hen niet 't minst - voor de voeten geworpen, dat zij meerendeels tot de orde der Hamlet-naturen, tot het ras der onverbeterlijke ideologen behooren. Het positieve, realistische element is eerst met kracht, om niet te zeggen met onstuimig geweld, in hunne litteratuur binnengedrongen, sinds deze, voor een groot deel althans, is overgegaan in de handen der Joden.... Eenzijdig positivisme hier.... overdreven idealisme ginds....!
Misschien houdt Auerbach, mede Israëliet van afkomst, tusschen deze beide uitersten in, het wankelend evenwicht op.... Misschien wettigt zijn voorbeeld met eenigen grond het vermoe-
{==464==} {>>pagina-aanduiding<<}
den dat eene meer harmonische vermenging van den Semitieschen en Germaanschen volksgeest, dan wij tot dusver beleefden, op vorm en gehalte ook van de Duitsche roman-litteratuur een gunstigen en zeer gewenschten invloed zou kunnen oefenen.

Velp.
P. Bruijn.










{==465==} {>>pagina-aanduiding<<}

Binnenlandsche letterkunde.

Bibliographie.


I. Fraaie Letteren.

STRUENSEE. Drama in vijf bedrijven, door H.J. Schimmel. Amsterdam, H.J. van Kesteren. 1868.

OEHLENSCHLAEGERS CORREGGIO, door J.J.L. ten Kate. Leeuwarden, G.T.N. Suringar. 1868.
Wij bezitten van de hand des Hoogleeraars Siegenbeek eene lezenswaardige verhandeling over de onsterfelijke Johanna Cornelia Wattier, later gehuwd met den architekt Ziesenis. Aan die verhandeling werd door den Leidschen Professor toegevoegd eene ‘beschouwing over de middelen ter vorming van een Nationaal Nederlandsch tooneel’, welke hij aanvangt met het opsommen van het vele goede, dat, zijns inziens, uit de zoo vaak miskende tooneelwereld voor de groote menschenmaatschappij voortvloeien kan. En nu - waarin zal dat moeten worden gezocht?.... Al het door Siegenbeek aangevoerde laat zich zamenvatten in dit ééne woord: het tooneel kan wezen eene kweekschool voor nationaliteit. Het kan dienen om den bloei der vaderlandsche letteren te bevorderen; om tot de zuiverheid en volkomenheid, waarmede de Nederlandsche taal moet gesproken worden, bij te dragen; om vaderlandsche gevoelens en gezindheden aan te kweeken; om de deugden en den roem der vaderen voor de oogen der nakomelingschap aanschouwelijk te maken en te verheerlijken.
Moeten wij aannemen, dat hiermede alles, dat hiermede het hoogste is gezegd? Vonden wij in Siegenbeek's betoog reeds een korrelken van het edelste erts uit die mijnen ons getoond, welker schatten nog immer dienstbaar kunnen worden gemaakt aan beschaving en ontwikkeling, aan veredeling van het hart en bevordering van het waarachtig zedelijk leven? Het eenzijdige en bekrompene, dat de geheele in herinnering gebrachte voor-
{==466==} {>>pagina-aanduiding<<}
stelling aankleeft, valt ieder onbevooroordeelde aanstonds in het oog. Het was de Leidsche Professor in de vaderlandsche taal, die uit ieder woord tot ons sprak.
Inderdaad, van een goed ingericht, heilzaam werkend tooneel mogen gansch andere, oneindig veel hoogere dingen worden gewacht dan door Siegenbeek zijn opgesomd. Het verdient eene plaats nevens de kerk - niet uitsluitend naast de school. Niet tot het nationaal - tot het zuiver menschelijk gevoel richt het zich. Het wil ons niet alleen winnen voor een vaderland - het wil ons winnen voor al wat edel is en goed.
Wat beoogt toch de tooneelspeelkunst, en inzonderheid hare eerwaardigste dochter, het treurspel? Zij stelt ons in krachtig geteekende beelden het menschelijk leven voor het oog - maar het laatste, niet genomen in een enkel vluchtig oogenblik van zijn bestaan, neen, dit laatste geschetst met al de diepten van zijn ernst en al de weelde zijner bekoorlijkheid, geschetst onder den invloed dier eeuwig geldende wetten, welke het beheerschen, dier nimmer falende, nimmer te ontvlieden gerechtigheid, aan welker uitspraken het onderworpen blijft. Van den Tragischen dichter geldt Zimmerman's *) krachtig woord: ‘Für ihn kann nichts dunkel, nichts geheimnissvol mehr sein: ein Inquisitor des Menschenlebens führt er jedes Einzelnen Gegenwart und Zukunft angefangen und beschlossen in der Santa Casa heiligen Registern. Leidenschaftlos wie ein Gott wägt er Strafe und Schuld, Vergehung und Vergeltung; Menschenleben und Sitten rollen durch seine Finger wie Perlen eines blutigen Rosenkranzes an dem ewigen Faden der Geschichte.’ Ons leven is het, dat in de voorstelling van den tooneeldichter geoordeeld of verheerlijkt wordt. In het eerste geval is het onze zwakheid, van welke hij spreekt; onze schuld, op welke hij wijst; onze straf, van welke hij profeteert - in het laatste onze deugd, onze liefde, wier triomf in zijn lied worden gevierd.
Behoeft het na het gezegde nog betoog, dat, waar de beelden des dichters in werkelijkheid aan het leven ontleend of aan het leven getoetst zijn, waar zij in achtingverdienende en bekwame tooneelspelers inderdaad waardige dragers hebben gevonden, dat zij daar niet zullen kunnen nalaten, den heilzaamsten indruk op den aanschouwer te maken en bij hem achter te laten? De laatste

{==467==} {>>pagina-aanduiding<<}
zal door het bijwonen eener dergelijke tooneelvoorstelling niet alleen geleerd hebben - hij zal er ook door gesticht zijn. Er zal ernstig nadenken, er zullen gewijde aandoeningen en heilige voornemens bij hem zijn gewekt.
Intusschen - moeten wij in het afgetrokkene toestemmen, dat het tooneel in staat is, dergelijken heilzamen invloed te oefenen - wie zal beweren, dat die invloed in deze oogenblikken in ons vaderland werkelijk zich gelden laat? Het is te bekend, hoe die krachtige zuil der oudheid, welke vroeger aan zooveel zwakheid steun schonk en voor zooveel weifeling eene vingerwijzing naar het hoogere bevatte, hoe die thans eenvoudig tot een steen des aanstoots is geworden, dien men over het algemeen als een voorwerp van rechtmatige ergernis is gaan beschouwen en waarvan nog slechts een enkel helderder hoofd en moediger hart iets voor de toekomst verwacht.
En waar liggen de oorzaken van dit verval - of liever, van waar moet de hulp, die verbetering aanbrengt, te gemoet worden gezien?
Ontbreekt het ons aan ter opvoering geschikten en doelmatigen tooneelarbeid? Ik aarzel niet, hier onbepaald het ‘neen’ uit te spreken. Buiten hetgeen door onze groote landgenooten Schimmel, Hofdijk, van Lennep en anderen geleverd werd, viel ook in het buitenland een overvloedigen oogst te lezen, en men gaat nog dagelijks voort, van daar voor onze schuren te zamelen.
Maar dan?... Ontbreekt het ons misschien geheel aan goede tooneelspelers, en heeft ook ons verleden zijn onvermogen om deze te kweeken getoond? Hoe! Zijn dan namen als die van Adam Karel van Zjermes, Izaak Duim, Jan Punt, Marten Corver uit de geschiedenis van Neêrlands roem spoorloos verdwenen? Heeft men nimmer gelezen wat de oordeelkundige vreemdeling Hang in zijne Brieven uit Amsteldam over het nationaal tooneel en de Nederlandsche letterkunde (1805) eens getuigde: ‘Hamburg, hetwelk een Schröder en Eckhof bezat, Berlijn, dat zoovele bekwame kunstenaars onder zijne tooneelspelers heeft, en, trotsch op zijn' Iffland, ook Flecks nagedachtenis nog vereert, zijn nog altijd de eerste tooneelen van Duitschland - maar Amsterdam mag stout met deze wedijveren, het Amsterdam met zijne Johanna Cornelia Wattier, zijnen Bingley, Snoek, Majofski, Cruis en anderen?’ Schreef niet de zoo uitnemend bevoegde Mr. Wiselius (De tooneelspeelkunst inzonderheid met betrekking tot het

{==468==} {>>pagina-aanduiding<<}
treurspel enz.) twintig jaren later ruim (1826), dus in een geheel ander tijdperk: ‘Met onze Mevrouw Grevelink, onzen Snoek, Jelgerhuis, Evers en anderen, zouden wij voor het beroemdste tooneel in Europa nog geen enkelen stap behoeven te wijken, zoo zij slechts in de gelegenheid gesteld werden, om huune gaven vrijelijk en met waardigheid ten toon te spreiden?’ Zal er één onbevooroordeelde zijn, die durft ontkennen, dat Nederland ook op het tegenwoordig oogenblik tooneelspeelsters en tooneelspelers bezit, op welke het met recht roem dragen mag?
Wij zagen het, aan geschikten tooneelarbeid is geen gebrek, onze volksaard is tot de vorming van den waren tooneelspeler volstrekt niet ongeschikt, maar - en dit is onze innige overtuiging - zal het tooneel na zijn diepen val weder worden opgebeurd, dan moet dit heldenwerk door de macht eener groote persoonlijkheid worden verricht. De man moet worden gevonden, die tot iets edelers en vruchtbaarders zich aangordt dan tot dat doelloos jammeren over - en dat onwaardig hekelen van het in onze dagen zoo zeer verachte, gebreklijdende natuurkind, waartoe, helaas! de meesten zich blijven bepalen. Er zal er een moeten opstaan, die niet aarzelt, dat wegstervende kind te voeden met de vruchten van zijn geest; dat te steunen met den arm van zijn eigen aanzien en goeden naam; dat te dragen aan het warme hart, hetwelk in waarheid klopt voor kunst, voor zedelijkheid, voor het welbegrepen belang der maatschappij. - Alleen van zulk een heros op dit gebied is voor de zaak van het tooneel iets - en is alles te hopen.
Deze verwachting is niet anders dan de toepassing ook hier, van wat ons elders alom geleerd wordt; zij is voorts eenvoudig de conclusie, waartoe de aandachtige beschouwing der geschiedenis van het tooneel moet opleiden. De bloei van ieder tooneel wortelde immer in de kracht en den ernst van eene enkele bezielde persoonlijkheid. Deze waren altijd de springveeren, waardoor het geheele raderwerk werd in beweging gebracht.
Seyler legde in Hamburg de grondslagen voor dat tooneel, waarvan men voor eene wijle onder een' Löwen, als directeur, en met een' Lessing als Criticus, zulke trotsche verwachtingen koesteren mocht. De groote Friedrich Ludwig Schröder was de man, die Shakspeare bearbeidde voor het Duitsch tooneel, die Duitsche tooneelspelers vormde, ten einde de werken van den eenigen Engelschman waardig te vertolken, en een Duitsch

{==469==} {>>pagina-aanduiding<<}
publiek, dat diens werken waardeeren zou. Aan Iffland alleen dankte eerst het théater te Manheim, later dat van Berlijn zijn buitengewonen bloei. Wat Goethe in en voor Weimar op dit gebied gedaan heeft, is evenzeer bekend. Hij schiep daar tooneelspelers en publiek.
En, gelijk het ging in Duitschland, het land der dramatische kunst bij uitnemendheid, zoo is het ook in ons vaderland gegaan. De bekende geneesheer Samuël Coster, oorspronkelijk lid der Rederijkerskamer onder de zinspreuk: ‘in liefde bloeiende’ te Amsterdam, werd daarna de oprichter der nieuwe kamer genaamd: ‘De Nederlandsche Academie,’ en later (1617) de stichter van den eersten Amsterdamschen Schouwburg, die - bijna uitsluitend door Costers toedoen en ijver - zijne gouden eeuw met het uur zijner wording aanlichten zag. Wat Coster voor de eerste helft der 17e eeuw was, bleek Corver voor de laatste der 18e. Hij zelf, uitmuntend tooneelspeler, bouwde te 's Gravenhage een schouwburg, maakte zich bij uitnemendheid verdienstelijk voor het jonge geslacht door voorbeeld en leer beiden, en zag uit zijne school voortkomen eene Wattier en een' Bingleij - ja, mag als de scheppende heros van dat geheele schitterende tijdperk in de geschiedenis van ons nationaal tooneel aangemerkt worden, waaraan de herinnering wel nimmer geheel verloren zal gaan.
Werden er andermaal Costers of Corvers in onzen tijd geboren, dan zoude voor het vaderlandsch tooneel met zijn grootsch verleden nog weder eene daaraan beantwoordende toekomst mogelijk zijn. Met den geest, die in hen is, zouden zij het nu schijnbaar gestorvene weder met nieuw leven kunnen bezielen, en er zonden krachten van kunnen uitgaan, die in onze maatschappij slechts te noode worden gemist.
Intusschen - de verwachting van de betere dagen, aan welke wij blijven gelooven, en het heenwijzen naar de zijde, van waar hunne zon rijzen moet, mogen ons niet onverschillig doen worden omtrent hetgeen ook onze tijd in het genoemde opzicht geeft op te merken. Ieder verschijnsel op dramatisch gebied, en niet het minst op dat der dramatische letterkunde, verdient ook nu reeds onze meest ernstige belangstelling. Inzonderheid geldt dit, waar het een nieuw werk van den eenigen Schimmel is, waarmede onze dramatische litteratuur verrijkt werd.

{==470==} {>>pagina-aanduiding<<}

Wie zal' ontkennen, dat ook zijn Struensee weder schoonheden bevat, gelijk deze alleen van hem, den zoo diepen menschenkenner en fijnen aestheticus, mochten worden te gemoet gezien? Iedere figuur in zijn drama is een karakter, waarvan de daarstelling ernstige studie heeft vereischt; dat zich slechts te meer ontdekt door ieder woord, waarvan het zich bedient en in elken toestand, waarin het wordt geplaatst; dat nergens, nergens verloochend wordt. Ik noem slechts - om van andere personen niet te spreken - behalve Struensee zelven, Prins Fredrik, den Koning en freule van Eyben, in wier schildering zeker deze verdienste des dichters wel het schitterendst aan het licht treedt. De toestanden, die voorgesteld worden, zijn niet minder boeiend dan de karakters belangrijk zijn. Van iedere historische bijzonderheid heeft Schimmel met meesterlijken tact partij getrokken, om deze tot een spannend tafereel in zijn drama te bewerken, terwijl, waar het oog der toeschouwers niet door treffende handeling geboeid wordt, hij getuige is van gesprekken, wier inhoud zoo degelijk, wier wendingen zoo grootsch zijn, dat ook deze niet kunnen nalaten indruk, diepen indruk te maken. In die gesprekken, op zich zelve beschouwd, moet almede eene der grootste verdiensten van dit tooneelwerk worden gezocht. Overal is de dialoog vloeiend en aangenaam; nergens gerekt; altijd in onmiddelijk verband staande tot de handeling zelve, die dan ook door die gesprekken steeds wordt voorbereid of verklaard. Het gewone hulpmiddel van lange en ophelderende alleenspraken behoefde een man als Schimmel niet. Ook zonder deze heeft hij ons een blik doen werpen in de karakters, waaraan hij het aanzijn gaf, en onze belangstelling gewekt voor de toestanden, waarbij onze aandacht door hem werd bepaald.
Tot zoover hebben wij dus slechts bewondering en hulde voor den arbeid van onzen genialen landgenoot. Wij spraken echter nog maar alleen over de verschillende bijzonderheden van zijn stuk, en niet over de gedachte, die het in aanschouwelijken vorm brengen moet. Gaan wij daartoe over - ons oordeel moet minder gunstig zijn.
Blijkens de voorrde, aan zijn Struensee toegevoegd, ziet Schimmel in den hoofdpersoon van zijn drama den man, die onze bewondering, het genie, dat onze hulde wekt, terwijl deze tevens, waar wij hem als het slachtoffer van bekrompenheid en intrigue vallen zien, in hooge mate aanspraken op onze vereering

{==471==} {>>pagina-aanduiding<<}
maken mag. Heeft nu Schimmel dat beeld van Struensee, hetwelk leefde in zijne ziel, ook doen rijzen voor het oog van hen, door wie zijn drama gezien of gelezen werd? Heeft hij bij hen die bewondering voor den Deenschen minister gewekt, van welke hij zelf was vervuld? Ik aarzel niet, die vraag ontkennend te beantwoorden, en daarmede het groote bezwaar te noemen, dat ik tegen Schimmels dramatische schepping, in haar geheel beschouwd, heb.
Ik begin met op te merken, dat de vijanden, met welke door Struensee, den apostel der volksvrijheid, de groote worsteling wordt aangegaan, onze vijanden niet zijn - en het ook niet kunnen wezen. Er wordt ons vluchtig hier en daar van deze verhaald maar in persoonlijke aanraking met hen komen wij niet. Wij hooren van de buitensporige voorrechten aan de Deensche aristocratie verleend, van de onbegrensde macht, vaak zoo willekeurig door deze geoefend - maar daarbij blijft het ook; in het legerkamp des vijands worden wij nergens binnen geleid; zelfs zijne drempelen overschrijden wij niet. Hierdoor wekt de strijd reeds aanstonds niet die belangstelling bij ons, welke door den auteur was ondersteld, en welke niet mocht worden gemist, als ooit zijn werk bij ons doel treffen zou.
Maar nu de strijd zelf - en inzonderheid de man, om wiens hoofd Schimmels arbeid den lauwer winden wil. Blijkt deze laatste ons dien lauwer waard, na hetgeen ons van hem te aanschouwen gegeven werd?
Het is zoo, nevens de figuren van Koller en Brandt steekt die van een' Struensee gunstig af. De auteur heeft dit van het eerste oogenblik af zoo gewild, en houdt zijn wit onafgebroken op meesterlijke wijze in het oog. Koller is de man, die daarom alleen de baan der hervorming betreden wil, omdat hij in haar tevens den weg tot eigen verheffing zich gewezen ziet. Brandt houdt aan Struensee's zijde stand, maar alleen door harden nooddrang gezweept. Struensee zelf geeft door woord noch daad van zijne zelfzuchtige oogmerken blijk - maar toch die Doctorsnaam, die zoo ras met den titel van Konferentieraad verwisseld wordt, om zich straks nog eenmaal voor dien van eersten Minister van het Deensche rijk prijs gegeven te zien, zij zijn zulke enfants terribles, die de auteur te veel buiten rekening gelaten had, en door welke de geheimen van die werkplaats worden onthuld, waarin ijdelheid en eerzucht

{==472==} {>>pagina-aanduiding<<}
zoo onlooćhenbaar haar arbeid hebben verricht. Nevens het goud van de gravenkroon en de juweelen der ridderkruisen verbleekt de glans van de aureool.
Daar is meer. Valt de onzuiverheid van het doel, waarnaar Struensee streeft, onmiskenbaar in het oog - ook de middelen, door hem tot bereiking daarvan aangewend, dwingen nergens bewondering af. Hij speelt gelijkelijk met achting, vriendschap en liefde. Het gevoel van eigen onfeilbaarheid is meestentijds zijn bondgenoot; het geweld doorgaands zijn wapen. Van overtuigen weet hij niet - van overheerschen alleen. Hij wint nergens - hij brutalizeert alleen. Eén oogenblik is er in het stuk, waarin men waant, dat eindelijk de held te voorschijn treden zal. Het is, wanneer gedurende de receptie aan het hof (IVe Bedr. 5e Taf. enz.) het oproer voortjoelt tot aan de trappen van het paleis. Is het daar Struensee, die het door eene grootsche daad of door een enkel indrukwekkend woord bezweert? Niets van deze. Hij laat eenvoudig aan het volk zijn krankzinnigen koning zien, en verdiept zich straks weder met den Hofmaarschalk in het organiseeren van een galabal ten hove. Voorzeker, hier, waar de schrijver zich toch eenmaal eene geringe afwijking van de historie veroorloofde, had hij van deze een zoo schoon gebruik kunnen maken voor het doel, dat hij zich oorspronkelijk met zijn' arbeid voorstelde. Echter - dat doel heeft hij ongemerkt reeds lang uit het oog verloren. Het is hem niet meer om den verheven held - neen, maar om het belangwekkende karakter te doen.
Het grootste verraad pleegt Schimmel aan zijn held in het laatste bedrijf van zijn stuk. Daar vinden wij Struensee in den kerker en wel, na zijn zoo fijn geteekend gesprek met freule van Eijben, in gezelschap van zijnen vader. Deze verwijt hem zijn verleden, en brengt het eindelijk zoover, dat... de denker wanhoopt aan zijne eigene idée, dat de held ontrouw wordt aan de eens zoo dierbare zaak, dat de jonge Struensee zijn verleden betreurt en herroept, en ten laatste spreekt:

‘Mijn vader!.. in mijn borst weerklinkt uw stem! 
Mijn werk was ijdel en mijn pogen klein.’ 

Voorzeker, de prediker heeft het gewonnen van den hervormer. De Christen is gered - maar de held is ondergegaan.

{==473==} {>>pagina-aanduiding<<}

Ik meen nu mijne groote grieve tegen Schimmels arbeid duidelijk genoeg te hebben geformuleerd. De auteur heeft iets schoons geleverd - maar niet datgene, wat hij leveren wilde. Struensee blijft eene merkwaardige figuur, wat de schitterend volgehouden karakterteekening betreft - maar een heros wordt hij voor ons niet. Wij hebben belangstelling - geene bewondering. Wij hebben door de kennismaking met hem menschenkennis opgedaan - maar geene verheven en bezielende gedachte voor het eigen leven aan die kennismaking ontleend.
Opmerkelijk is het, dat juist daar, waar de grootste zwakheid van Schimmels Struensee zich ontdekt, de eigenlijke kracht van Ochlenschlaegers Correggio schuilt, welk werk mij te gelijk met Schimmels drama ter beoordeeling gezonden werd. Ook O. heeft een heros willen teekenen, en onze onverdeelde hulde voor dezen willen winnen. Hier echter niet een heros op het gebied van vaderlandsliefde en vrijheidszin - hier een heros op het gebied der kunst. O. heeft voor zich zelven dit doel onafgebroken in het oog gehouden, is met alle hem ten dienste staande middelen daarop afgegaan - en heeft het in mijn oog eindelijk ten volle bereikt.
Antonio Allegri, later naar zijne geboorteplaats Correggio bijgenaamd, treedt op als de gewijde kampvechter voor de rechten van dat genie, waarvan hij zich is bewust; van de kunst, die hij lief heeft met al den ernst en de diepte zijner ziel. Tot onafgebroken worsteling met de meest verschillende machten wordt hij gespoord. Dien strijd wonen wij bij. Nu eens zien wij hem belaagd door het gebrek, dan door de grofheid van den nietswaardigen herbergier Battista gehoond, straks tot de ontdekking gekomen, dat de beschaafde edelman Ottavio hem niet om de Madonna, die door hem geschilderd was, zoekt, maar alleen om de echtgenoote, die hem tot model bij dezen arbeid had gediend, zijne gunst heeft verleend - eindclijk door de luim van een' Michel Angelo in het heiligste wat hij bezit, in zijn gevoel als kunstenaar, gekwetst. In dien veelzijdigen strijd intusschen neemt Antonio nooit middelen te baat, die zijns onwaardig zouden zijn. Hij heeft slechts één schild, waarachter hij schuilt - het doek, waaraan zijn genie zijne scheppingen heeft toevertrouwd. Hij weet slechts van één wapen, waarvan hij alles verwacht - zijn penseel, dat nieuwe wonderen scheppen en straks in zijne hand de op den laatsten tegenstand ver-
{==474==} {>>pagina-aanduiding<<}
overde overwinningsvaan worden zal. Wanhopende aan zich zelven, aan zijne zaak, aan zijne kunst vinden wij hem bovendien nooit, niettegenstaande zooveel tegen hem zamenspant. Na de krenking, die Michel Angelo den nog niet genoeg gekendeu kunstbroeder doet ondergaan, schijnt het wel, alsof de ure daartoe geslagen is - maar het is niet meer dan schijn. De in het stof getredene richt zich aanstonds weder op. Zijne liefde voor, zijn geloof in zijne kunst begeeft hem niet. Eerst getuigt hij. (bl. 67)

‘ik heb de kracht 
Om 't goed te doen.’ 

en later, als de grievende bejegening van den grooten beeldhouwer hem weder zwaarder op de ziel weegt, behoudt hij toch nog den moed voor het woord: (bl. 69)

‘Hoe zal ik leven, 
Als ik niet schildren mag? Het schildren is 
Mij even noodig als het ademhalen. 
Welaan! de heele week door zal ik werken 
Voor vrouw en kind, als ieder handwerksman! 
Maar 'k houd den Zondagmorgen voor mij zelf....’ enz. enz. 

En zien wij nu eindelijk die verheven worsteling de kroon wegdragen, waarop zij zoo te recht aanspraak maken mag? Inderdaad, de mensch Allegri moest ondergaan - maar de kunstenaar Allegri weet den schitterendsten triomf zich bereid. Als wij aan zijne sterveussponde staan, vinden wij hem gesierd met lauwer en vergeet-mij-niet:

‘de dubble krans des roems en der herinnering;’ 

en hooren hem spreken tot zijne, edele vrouw: (bl. 166)

‘Maria! Daar is geld. 
Zoo heb ik u en 't arme kind dan toch 
Voor korten tijd verzorgd.’ 

Ja, de kunst van een Allegri vermocht nog meer. De voorstelling zijner boetende Magdalena deed het zwaard in de schede keeren, dat de verwoede roovers reeds tegen Frans, den zoon van Battista, hadden getrokken. Het was door zijne kunst, dat ten laatste diezelfde Battista geheel vernietigd werd.
Gewis Oehlenschlaeger heeft ons den kunstenaar voor oogen willen stellen - en hem voor goed eene plaats in onze harten

{==475==} {>>pagina-aanduiding<<}
verzekerd. Hij heeft den triomf der kunst voor ons willen verheerlijken - en wij, wij stemmen met heilige aandoening mede in het lied, dat ter harer eere geheven werd. Van die zijde beschouwd, is Oehlenschlaegers werk een meesterstuk, een juweel, dat zeldzame waarde bezit.
Aarzelden wij niet, onze warme ingenomenheid uit te spreken over de wijze, waarop O. de gedachte, die hem bij het schrijven van zijn Correggio voor den geest zweefde, verwerkelijkt heeft - waar wij bij de dusgenaamde charpente van zijn treurspel stil staan, moeten wij even onbewimpeld de getuigenis afleggen, dat deze, naar ons oordeel, verre achterstaat bij hetgeen in dit opzicht door Schimmel in zijn Struensee geleverd is. Van bepaalde karakterstudie geeft alleen de figuur van Allegri, en, na deze, misschien eenigzins die van Michel Angelo, in O's werk blijk. Al de overige personen zijn min of meer nevelachtig, of onderscheiden zich ten minste door niets, wat op den naam vana saillant aanspraak maken mag. Eene onafgebroken spannende actie, die toch bij een tooneelwerk hoofdvoorwaarde blijven moet, vinden wij hier al evenmin, terwijl, waar wij haar aantreffen, zij somwijlen nog zoo weinig gemotiveerd is, als b.v. bij de krooning van Allegri door Celestina, welk meisje oorspronkelijk alleen in de woning van haar verloofde gekomen schijnt, om daar haren vader zeer bedaard mede te deelen, dat zij liever van die verloving voor goed wilde afzien. De dialoog is over het algemeen vloeiend en schoon, maar hier en daar, als het ware, meer geschreven met het oog op een gezelschap van belangstellenden en ingewijden in de schilderkunst, dan op het gemengde publiek, hetwelk doorgaands in schouwburglokalen vereenigd gevonden wordt. Eene alleenspraak, als van Allegri ten huize van Ottavio, waar hij diens schilderijenverzameling in oogenschouw neemt, is zeker op het tooneel wel ten eenenmale misplaatst.
De vertaling van Correggio is van de hand van ten Kate. Voor onbevooroordeelde landgenooten is door deze mededeeling zeker wel hare voortreffelijkheid verzekerd. Het noemen van dien naam zegt meer dan het nederschrijven van eene lofspraak.

C.J. van Bemmel Suijck.






{==476==} {>>pagina-aanduiding<<}

II. Godgeleerdheid.

Db. Doedes' Spoorweg-Mijmering.

‘En hij zeide tot hen: Hoort toch dezen droom dien ik gedroomd heb.

En zie: Wij waren schoven bindende in het midden des velds, en zie:

Mijne schoof stond op en bleef ook staande; en zie: Uwe schoven Kwamen rondom, en bogen zich neder voor mijne schoof.’

Gen. 37:6, 7.
Het ligt in den aard van 's menschen geest zich een voorstelling te vormen van het onbekende. Zelfs de meest kritische natuur laat nog speelruimte over voor de fantasie. Soms zóóveel, dat zij den kritikus in slaap wiegt en het rijk der illuziën door zijn lieflijke kleuren en gestalten den scherpzinnigen denker tot stille gehoorzaamheid dwingt. Op onzichtbare vleugelen gedragen wordth et Eden doorreisd, en van den verboden boom der kennis gegeten, terwijl men zich verheugt in 't onschatbaar voorrecht van een genot, hetwelk aan anderen niet gegund is.
Tot op zekere hoogte is dit goed. Wanneer de problemen der wetenschap, de raadselen des levens ons een tijdlang hebben bezig gehouden, en wij peinzens- en denkensmoede zijn geworden, - dan is 't goed; dat die geest vaardig over ons worde, opdat wij, in plaats van met bewijzen op te treden, profeteeren en voor een oogenblik meenen ons op Nebo te bevinden het beloofde land aanschouwen, welks grond onzen voet niet mag dragen. Misschien schenkt het den neerslachtige moed, den afgematte nieuwe kracht. Doch het heeft ook zijn schaduwzîj. Voor velen is het gevaarlijk, dikwijls heeft het noodlottige gevolgen. De beelden der fantasie, - juist omdat zij ontstonden niet onafhankelijk van wenschen, die het heden niet vervult, - zijn vaak zoo lieflijk en spreken zoo vriendelijk dat men hun het leven niet ontzeggen kan of wil. Zij zijn te dierbare kinderen van onze hoop, dan dat wij later hen met eigen hand zonden willen dooden. Dan wordt, wat slechts het gewrocht is van ons denken, als iets reëels voorgesteld, hetwelk de bewijzen eener gezonde logica ontberen kan. Het is als of men meent, dat een ieder de zaak zoo moet zien, als wij haar in den droom hebben waargenomen.
Inderdaad dit gevaar is niet denkbeeldig. Menigeen werd er het slachtoffer van. En... wil men een voorbeeld? Wij wijzen op het onlangs door den Hoogleeraar Doedes uitgegeven geschrift: ‘1917’. Een blik in het jaar negentien honderd zeventien. Theo-
{==477==} {>>pagina-aanduiding<<}
ogisch-kerkelijke spoorweg-mijmering. Voorlezing, nagezien en uitgegeven door J.I. Doedes.’
Deze titel is eene vrij duidelijke omschrijving van den inhoud. Men vindt in deze voorlezing de voorstellingen die de Hoogleeraar zich vormt van de toekomst. Tot grens dier toekomst stelt hij 't jaar 1917. Hij beweegt zich daarbij bijna uitsluitend op kerkelijk theologisch gebied. Hij noemt dit alles een spoor-weg-mijmering, omdat hij droomde op 't spoor te zitten. - In één woord: het is een fantasie over den toestand van kerk en godgeleerdheid in het jaar 1917.
Aldus ziet het er zeer onschuldig uit. Van de fantasie geldt hetzelfde als van de gedachte: zij is tolvrij. Hier past geen kritiek. Het titelblad echter zegt ons iets, dat aan de zaak een ander aanzien geeft. Die mijmering is niet maar het onschuldige kind eener grillige verbeelding, uitgegeven met het doel om ons te leeren, dat een mensch al vrij dwaas droomen kan; neen, het is een droom die in prof. Doedes' oog, een min of meer profetisch karakter draagt. Hij heeft hem dan ook niet de wereld ingezonden, opdat het publiek er zich meê zou kunnen vermaken - hij heeft hem eerst nagezien’ - dat wil zeggen, hem behoorlijk, met de noodige kalmte overdacht, hier en daar gekleed, misschien verkleed en eindelijk bij zichzelf gezegd: ‘zoo kan 't er wel door, ga de wereld in en sticht nut.’ Met welk ander doel toch zou de hoogleeraar een lezing uitgeven?
Doch kan een droom, een mijmering nuttig zijn? Prof. D. bekleedt een hooge plaats in de kerkelijke en theologische wereld. Deze mijmering bevat zijn liefste wenschen, zijn zoetste verwachtingen. Natuurlijk kan hij door die te openbaren invloed uitoefenen, dezen stichten, genen troosten, een derde vermanen om meê te werken tot het bevorderen van hetgeen hij wenschelijk acht. Had de hoogleeraar deze mijmering uitgegeven als een droom en niets meer, wij zouden haar niet kunnen, niet mogen beoordeelen. Maar nu er in die bladzijden, deels op profetische, deels op dialektische wijs over de hoogste vraagstukken op kerkelijk en theologiesch gebied wordt gehandeld, en er niettegenstaande het ‘nazien’ nog veel, dat louter fantasie is, als stellige waarheid wordt uitgesproken, past het een ieder kritiek uit te oefenen, waar de hoogleeraar dit bij het nazien vergeten heeft.
‘Hoe zal het er hier over honderd jaren wel uitzien?’ had in een vriendenkring, waartoe de heer D. behoorde, iemand

{==478==} {>>pagina-aanduiding<<}
uitgeroepen. ‘'t Valt moeijelijk te berekenen, wat hier over vijftig jaren gevonden zal worden’ was het antwoord van een der aanwezigen. Over vijftig jaren, ‘dat is anders een goed rustpunt voor ons oog.’ 1917, dat is het vierde eenwjaar van de kerkhervorming. Die gedachte leidt den hoogleeraar tot deze vraag: ‘Zal er dan nog (ik spatiëer) van een bloeijend, rijk gezegend, onafhankelijk Nederland gesproken kunnen worden, van een krachtvol Nederlandsch Protestantisme, van eene Nederlandsche Hervormde kerk, die de waardige vertegenwoordigster van het Protestantisme in Nederland heeten mag?’ Zal dat alles er dan nog zijn, hooren wij vragen, en wij denken daarbij, dat de tegenwoordige positie van Vaderland, Kerk en Protestantisme den schrijver nog al voldoet. Men vergete echter niet, dat wij met de inleiding tot de mijmering te doen hebben en bereide zich voor op verrassingen. Want op die vraag, die van zooveel tevredenheid schijnt te getuigen, volgt onmiddelijk deze: ‘Of zal 1917 evenveel laauwheid onder de Nederlandsche protestanten vinden, als waarover men vijftig jaren vroeger, in 1867, zich heeft kunnen bedroeven en moeten schamen?’ Waaruit die laauwheid bleek? Uit gebrek aan feestvreugde op den driehonderd vijftigsten jaardag der kerkhervorming. Een gebrek zóó ijsselijk, dat de heer D. en zijn vrienden bij het denken er aan, 't slachtoffer werden van ‘een onbeschrijflijk malaise’. Immers: 't moest bekend worden, men had ‘een droevige figuur tegenover de Roomsch-Katholieken gemaakt’.
Ziedaar de treurige werkelijkheid, waarin de heer Doedes leeft - Laanwheid onder de Nederlandsche protestanten. Ziet Z.H. Gel. de zaak niet wat al te donker in? Onmogelijk, want er was gebrek aan feestvrengde en men maakte een droevige figuur tegenover de Roomschen. Zoo verpletterend is de indruk van dit alles op den hoogleeraar, dat hij tot den mistroostigen uitroep komt: ‘als het zoo voortgaat, zal het hier over vijftig jaar als in een doofpot zijn.’ ‘Het’ d.i. de kerk, het protestantisme.... in ieder geval dus een somber vooruitzicht!
Starende op zulk een akeligen toestand van het heden, dat het vooruitzicht opent op een toekomst, die een doofpot tot sprekend sijmbool heeft, gaat de Heer D. droomen en ontdekt hij het onbekende land. En zonderling genoeg - tevens gelukkig voor den droomende. - Wat hij ziet, is volstrekt niet in overeenstemming met hetgeen hij beleefd heeft. In plaats

{==479==} {>>pagina-aanduiding<<}
van een doofpot te zien, is het hem, als of de geur van den naauwelijks gebluschten wereldbrand hem te gemoet komt. Eene nieuwe hemel en aarde zijn uit het louterings-proces te voorschijn getreden. Alles wat hij waarneemt heeft het verrassende en prachtige van een luchtvershijnsel, o.i. ook al de soliditeit van... een luchtkasteel.
Het is 1917. Een vreemd jaar. Een wonderlijke, ook een heerlijke tijd! Gij kunt in dit jaar de neus niet buiten de deur steken of gij ontdekt het aangenaamste, wat de wereld al zoo kan opleveren. Overal, tot zelfs in den spoortrein, stuit uw oog op één of meer kerkelijke koeranten. En nu niet zoo'n mikroskopisch blaadje, gelijk 't orgaan der Ned. Herv. Kerk. Grooter dan de N. Rotterdamsche, vijf kolommen, kompres gedrukt. Misschien is het voor het thans levend geslacht moeijelijk, om als prof. D. enthousiast te worden bij het denken aan een kerkelijke koerant. Het zou ons evenwel niet verwonderen, wanneer de verbazing der lezers ten toppunt steeg bij het vernemen, dat die kerk. koerant tweemaal per week verschijnt; wellicht is men aprioristisch genoeg om te zeggen: wij gunnen den Hoogleeraar die lectuur.’ Dit zou verkeerd zijn. Slaat er liever eens een blik in en dan ziet ge: ‘Al de nominatien voor de Kerkelijke Besturen en kiescollegies, al de aanbevelingen van kiesvereenigingen, al de verslagen van kerkeraadsvergaderingen, van de vergaderingen der kiescollegies enz.’ - Verder: ‘de redactie heeft in zeer vele gemeenten connecties aangeknoopt met bekwame mannen, die haar op de hoogte houden van hetgeen er verder in de gemeente plaats vindt; die haar bijzonderheden mededeelen aangaande den geest en het geestelijke leven van de gemeente, aangaande de prediking en verdere werkzaamheid van den predikant, die den meesten toeloop heeft....’ Zou dat niet vervelend om te lezen zijn? Volstrekt niet. Weet lezer, het geslacht, dat die lectuur geniet, is van dien aard ‘dat een sneltrein welligt langwijlig,’ ‘een telegram om zijn breedsprakigheid misschien vervelend’ er voor zal zijn. En dan tweemaal per week, vijf kolommen, kompresse druk? Ja, maar alles in telegrammen-stijl. 't Is in één woord kolossaal! Dat is nog niet alles. Die koerant is ‘als een kerkelijke’ de
vertegenwoordigster van ‘verschheid en frischheid.’ Daarenboven is de redactie ‘bijzonder keurig,’ zelfs zoo, dat zij advertentiën weigert

{==480==} {>>pagina-aanduiding<<}
uit het oogpunt van den goeden smaak. Wil bv. een winkelier annonceeren, dat hij ingemaakte snijboonen te koop heeft en zelf van positief christelijke beginselen is, de redactie opent er haar kolommen niet voor. Zulk een annonce is strijdig met de eischen eener gezonde aesthetiek, meent de redactie. Toch kan men daarom niet beweren dat die redactie lastig is. Als ‘de goede smaak’ maar niet beleedigd wordt, is zij vrijgevig genoeg. - Men bemerkt dit, wanneer men een andere advertentie leest, die prof. Doedes ons meêdeelt, volgens hem ‘een berigt, dat altijd pijn doet:’ ‘Een predikant van de geavanceerde rigting zoekt eene burgerlijke betrekking. Hij wenscht te gelijk zijn theologische bibliotheek over te doen met zijn bijbel incluis.’ Zoo kan men meteen zien, hoe men in telegrammenstijl geestig kan zijn, zonder ‘den goeden smaak’ van dien aesthetische (?) nieuwe redactie te kwetsen!
Deze koerant is een aanwinst, sprak een der spoorreizigers, met wien Doedes in den droom verkeerde, en wel om de volgende redenen: ‘lo. Bij die oude kerkelijke koerant was het officieël gedeelte een schild, waardoor het niet officieël werd beschut. 2o. Wat de redactie, die toch slechts uit een persoon bestond, in het niet officieël gedeelte over zaken en personen schreef, scheen een veel grooter gezag te hebben, dan men er werkelijk aan behoefde toe te schrijven. Daarom, zegt hij, is er behoefte gevoeld aan een blad, dat niet half synodaal en half niet synodaal, maar vrij, waarlijk vrij, vrij en toch goed kerkelijk, - kerkelijk en toch goed Evangelisch, - echt Hervormd en toch niet bekrompen confessioneel was.’ - En wat antwoordt de Hoogleeraar hierop in zijn droom? Ad a: Het is een onwaarheid, gij doet de koerant van 1867 onrecht aan. Want die twee deelen hadden niets met elkander te maken. Ad b: Dat dit alleen zoo kon schijnen voor iemand die niet lezen kon, maar dat zulke menschen gewoon zijn zich niet met koeranten te bemoeijen; terwijl ieder die haar las met groote letters daarin gedrukt moest vinden: dat de redacteur één persoon was, dat die persoon Kits van Heijningen heette, en men in 1867 niet gewoon was aan diens woorden een overdreven gewicht te hechten? (Regt vriendelijk voorwaar van zoo'n meester-droomer!) Ad c: Dat die oerant waarlijk vrij was, daar ieder van welke richting ook, zijn onderteekende stukken er in kon plaatsen - dat zij zoo kerkelijk was als dat voor een koerant, waarin door verschillenden

{==481==} {>>pagina-aanduiding<<}
stukken geplaatst werden, mogelijk was, - dat er in een kerkelijke koerant zelden dogmatische kwesties worden behandeld, en dat ‘Evangelisch’ tot nog toe een woord was, zoo zwevend van beteekenis, dat ieder nog naar de eigenlijken inhoud zocht, - dat die koerant allerminst bekrompen confessioneel kon heeten en door degelijk-Hervormden geschreven werd?... Neen, de Hoogleraar zegt eenvoudig, alsof hij dat alles beaamde: ‘Dit nu beviel mij bijzonder.’ Foei, Professor! Dat de richting van den redakteur niet die van prof. D. is geloof ik gaarne, - dat onze kerkelijke koerant geen model blad is, moge waar zijn. Doch dat de genoemde redenen tegen haar pleiten, moet ik ten strengste ontkennen. - De Hoogl. droomt van een Evangelische koerant, d.i. toch zeker Evangelisch naar zijn opvatting van het Evangelie. Hoe kan zij dan waarlijk vrij zijn in de opname der stukken? Elk stuk toch, hetwelk dat niet de kleur draagt van dat bijzonder Evangelie, dat het eigendom van den professor is, zou geweigerd moeten worden. Of zij zoo Protestantsch zou kunnen zijn, betwijfel ik. Daar zou dan geen synodale verdrukking zijn... alleen een Evangelische tucht. - Hoe of 't komt weet ik niet, maar die ‘waarlijk vrije, kerkelijke, goed-Evangelische, echt Hervormde en toch niet bekrompen confessionele’ koerant doet mij telkens denken aan de drukpersvrijheid (?) van het tweede Fransche keizerrijk - zoo'n zonderlinge vrijheid met de noodige bewaking voor aanranding en het maken van misbruik. En als ik die Nieuwe kerk. koerant van 1917 naast de tegenwoordige leg, dan is het niet alleen het formaat, dat mij de gelijkenis te binnen brengt... van een splinter en balk. Begrepen, Professor? Tot geruststelling mijner lezers zij intusschen gezegd: die nieuwe verschijnt eerst in 't begin der volgende eeuw.
De moderne richting is een spookgestalte, die den hoogleeraar zelfs in zijn droomen vervolgt. Maar de gestalte is ditmaal niet dreigend. Ze ziet er min of meer als een teringlijder uit, als een, wier begrafenis aanstaande is. Mogen wij prof. Doedes gelooven, dan zijn haar hoogstens 70 a 80 jaren beschoren, en 't meeste van dien is moeite en verdriet.
Wij vernemen daaromtrent het volgende:
‘De naam van modernen is uit de vorige eeuw’ ('t is 1917) ‘hij is geantiqueerd als de diligences.’ Eenige ‘achterblijvers’ heeten nog zoo. De meesten noemen zich geavanceerden. - Men zal zeggen: dit is gansch natuurlijk; het woord modern, als

{==482==} {>>pagina-aanduiding<<}
nieuwerwetsch kan niet meer als tegenstelling gelden, wanneer het ouderwetsche, het antieke door de overgroote meerderheid is prijs gegeven. Dit evenwel is de reden niet. Neen, de oorzaak ligt hierin: ‘dat omdat bijna iedereen er om lacht’ - - ‘Het is algemeen bekend geworden, dat er volstrekt niets moderns in de gronddenkbeelden en bedoelingen van die zich noemende moderne theologie of rigting verborgen ligt. Toen al de nieuwheid van den naam modern versleten was, begeerde bijna niemand meer er zich mede te tooijen.’ - Onnoozele negentiende eeuw! Het kind heeft niet bestaan en toch hebt gij het willen doopen. Gelukkig brengt de twintigste uwe vergissing aan het licht; 't is slechts een aangekleede pop geweest. - Wij lezen verder, de modernen heeten in 1917 ‘geavanceerden.’ ‘'t Is niets bijzonders hen te hooren verzekeren, dat zij eenige jaren te vroeg geboren zijn en dat zij hooger vliegen dan het gewone vogelensoort.’ Zoo koutte Doedes' reisgezel. En al staat het nu niet in de voorlezing, toch mogen wij gerust aannemen, dat de hoogleeraar toen bij zichzelf gedacht heeft: wat zijn de tijden veranderd! Toen in mijn tijd eens een moderne predikant dit zeide, de predikdienst vaarwel zeggende, ging er een kreet onder de modernen op. Hun diepen afschuw van zulk een taal spraken zij luide uit in al hun tijdschriften, en thans zou zoo iets gewoon zijn geworden! Zonderling!....
‘Hebt gij - zoo vervolgt de reisgenoot, niet gehoord van den nieuwen Bijbel, dien zij een paar jaar geleden hebben willen uitgeven?’ - ‘Eenige predikanten van de geavanceerde rigting hebben een prospectus uitgegeven van een geavanceerden Bijbel, waarin met gewone letters gedrukt zou staan al wat nog geloof verdient.... met geele letters al wat onzeker is.... en met oude Gothische letters al wat stellig niet waar, geheel en al geantiqueerd is.’
't Is duidelijk, dat die reisgenoot geen theoloog was, en dat de hoogleeraar mijmerde, anders zou hij aanstonds gezegd hebben: zoo hebben de orthodoxen in mijn tijd eens het vierde Evangelie ‘ontwonderd’ uitgegeven. Doch de toenmalige modernen lachten er om en ik zelf ook, want zij voeren niet slechts strijd tegen de bijbelsche wonderhalen, maar tegen de orthodoxe opvatting van dat boek. Toen zouden zij algemeen de deuren van Meerenberg geopend hebben voor iemand, die het

{==483==} {>>pagina-aanduiding<<}
waagde zulk een dwazen inval in praktijk te willen brengen..... Wel zijn ze dan met reuzenschreden achteruit gegaan! - Nu evenwel zeide hij: ‘daar teeken ik op in.’ -
De teleurstellingen hebben zelfs burgerrecht in 't rijk der droomen. De hoogleeraar ziet zijn begeerte niet vervuld. ‘Zij kunnen’ wordt hem gezegd, ‘geen uitgever vinden,’ omdat er telkens nieuwe edities zouden moeten zijn. ‘Omdat men steeds avanceert en wat heden nog met gewone letters gedrukt staat, morgen met geele, indien niet met oude gothische letters, zou gedrukt moeten worden....’
Dit alles is door een hoogleeraar gedroomd, voorgelezen, ‘nagezien.’ Indien het waar is, dat de redactie der N.K.K. zoo kieskeurig zal zijn als wij straks vernomen hebben, meen ik te moeten aannemen dat zij zeker aarzelen zal, zulk een gesprek in hare Evangelische kolommen op te nemen, uit vrees van nog iets anders dan den goeden smaak te zullen kwetsen.
Wij vernemen nog meer: ‘Niet weinige moderne Predikanten hadden de Evangelie-bediening vaarwel gezegd. Hoe heerlijk zij haar ook zeiden te vinden, zij hadden andere betrekkingen toch nog heerlijker gevonden. Zeer vele gemeenteleden, die op hunne wijze ook modern hadden willen zijn, hadden zich evenmin met kerkelijke zaken als met de kerk zelve bemoeid. Anderen, die in de moderne atmosfeer honger hadden geleden, waren gaandeweg weder tot de kerk bekeerd en naar het Evangelie gaan vragen.’ - Deze feiten werden waargenomen ‘omstreeks 1875 en velen - ik spreek nu van de predikanten - zijn ook meer of minder orthodox geworden.’
‘Wat heeft sommigen bewogen, de moderne zienswijze te verlaten en de orthodoxe te omhelzen? vragen wij met prof. Doedes. 't Antwoord is:
‘Ik ben geen godgeleerde.’ - Inderdaad, naïf. Hoe jammer, dat die man dit niet was! Wie weet of wij niet vurig zouden gelooven in de toekomst die ons werd geschilderd, wanneer wij wisten hoe zij ontstaan moet. Hebben de lijvige boeken der orthodoxen hen genezen. Zijn Strausz, Baur, Kuenen, Opzoomer, Scholten weêrlegd, verslagen geworden? Is er een nieuwe Binksterdag aangebroken? Zijn de manuscripten van Paulus, Johannes en anderen ontdekt....? ‘Ik ben geen godgeleerde.’ Hoe dunnetjes voor een professor!....
't Is niet onaardig eens de lijst op te maken en te zien,

{==484==} {>>pagina-aanduiding<<}
welke beschuldigingen de hoogleeraar, met behulp van zijn niet-godgeleerden tijdgenoot tegen de moderne theologie of richting weet in te brengen.

a.Modern verdienen zij niet te heeten, want er is niets nieuws in hun bedoelingen en gronddenkbeelden (p. 10); - wacht twintig jaar, en ieder lacht bij 't hooren van dien naam. (ïbd.)

b.Hoe langer hoe meer maakt een ondragelijke pedanterie zich van hen meester, en het door alle verworpen woord van een, die de gelederen verlaat, wordt het wachtwoord van het leger. (p. 11.)

c.Hun opvatting van den Bijbel is even filozofisch als de beschouwing van het kind bij de legkaart. (12.)

d.Indien die moderne predikers zeggen, de Evangeliebediening heerlijk te vinden, dan is dat vaak huichelarij, want in hun hart verkiezen zij een andere betrekking boven haar. (p. 36.)

e.De moderne leeken verachten de kerk. (ibid.)

f.In de moderne atmosfeer lijden de leeken honger en zij zullen eens weêr hunkeren naar het Evangelie der orthodoxie - (die vleeschpotten van Aegypte. p. 36.)

Wij kunnen ons voorstellen, dat die arme moderne theologie de risée is geweest van het publiek, waarvoor de droom werd voorgelezen. Misschien vermaakt zich nog menige ‘evangelische’ leek en wie weet het! misschien ook wel menige ‘evangelische, echt hervormde’ predikant bij de aanschouwing van die kluchtige karikatuur. Dat was echter in geenen deele het doel van des hoogleeraars voorlezing. 't ls alsof hij zelf gevoelt, dat het toch wel wat heel erg is en van daar, veronderstel ik, is het gekomen, dat wij ook vernemen dat hij niet blind is ‘voor het goede, dat er vooral in de oudere of vroegere modernen te vinden was.’ De eerste of oudste woordvoerders ‘bragten sommige goede zaken in het midden,’ ‘werkten, goed’ - niet positief door hun nieuw onderzoek en de resultaten daarvan - maar door een vernieuwd onderzoek op vele punten noodzakelijk te maken.’ Neen, zij zijn hem een lieflijke verschijning. 't Zijn slechts die geavanceerden van 1917, die hem mishagen. En wanneer daar nu onmiddelijk op volgt. ‘Als gij u in de hoofdzaken niet met uw kerkgenootschap vereenigt, ga er dan uit, zeg ik altijd. Of gij al roept: wij blijven, dat bewijst veel minder

{==485==} {>>pagina-aanduiding<<}
voor uw regt, dan voor uw onbeschaamdheid’ dan ziet dit volstrekt niet op de tegenwoordige modernen, (ook niet op de voorstanders van den vrijen wil) uitsluitend op die pedante geavanceerden, en wij hebben dus geenzins recht om aan de lijst nog één punt toe te voegen; namelijk: Zij blijven in de kerk uit onbeschaamdheid? - Dat zou in strijd met des professors bedoeling zijn.
Geen klacht is algemeener aan de zijde der orthodoxen dan deze: de modernen slaan dikwijls een toon te hoog aan. - Zonder twijfel is deze voorlezing dunkt me een geschikt tegengift. Zij is een voorbeeld dat tot verootmoediging!!! dwingt.
Tegenover de droevige figuur der moderne richting verschijnt de Evangelische orthodoxie in vollen luister. Zij is de schoof, die staande bleef en waarvoor alle anderen knielden. Roerend tooneel voor iemand, die ingewijd is in de geheimen der Evang. orthodoxie en tot die richting behoort. De modernen keeren zich met hongerige magen naar hare welgevulde schuren. - Zij roept de afgescheidenen uit het graf der doode orthodoxie. Paaschen Pinksterfeest op één dag - zelfs afgescheidenen worden Evangelischen. Hoe is 't mogelijk? 't Is het gevolg, hooren wij, van deze nieuwigheid: ‘dat men zich al meer en meer aan den Bijbel heeft gehouden.’ Of het Hooglied, de brief van Judas, of de Openbaring, nu behoorlijk door hen geacht worden, meldt de schrijver niet. In die vijftig jaar is veel veranderd. Een ‘grondige herziening’ der Ned. Geloofsbelijdenis is, algemeen gewenscht, eindelijk tot stand gekomen. ‘De hoofdinhoud van enze belijdenisschriften was in een nieuwen vorm gegoten en in een zuiver-evangelischen geest teruggegeven, uitgebreid en aangevuld naar de behoeften van den nieuwen tijd, geheel overeenkomstig het onvervalschte apostolische Christendom, zooals het nieuwe testament het ons leert.’ Evangelisch-orthodoxe mannen, leden der Synode, hadden den meesten invloed bij de zamenstelling er van uitgooefend, met beleid, gematigdheid en bezadigdheid. Reeds eenige jaren genoot het geslacht van 1917 dezen onschatbaren zegen. 't Bleef niet zonder goede gevolgen. ‘Men hoopte,’ zegt Prof. D. ‘dat het hervormingsfeest in het najaar luïsterrijk gevierd zou worden, en dat voorts de protestanten hun kracht niet zouden zoeken in het steunen op den arm der regering, maar in de gehoorzaamheid aan Gods

{==486==} {>>pagina-aanduiding<<}
woord, in de belijdenis van het Evangelie, in den strijd voor de bijbelsche waarheid.’
Men houde wel in 't oog dat dit woorden zijn uit de twintigste eeuw. Een vijftig jaren van arbeid zijn niet zonder vrucht voorbij gevloden. Op één punt heeft men vooral gezegend gewerkt, namelijk aan het opruimen van een menigte ‘groote woorden’ en ‘holle frasen,’ waarmeê de kinderen der negentiende eeuw niet altijd even onschuldig hebben gespeeld. ‘Onlangs,’ zoo luidt het, ‘is een werk uitgekomen, dat ontzettende dingen ontsluijert, De titel is: De negentiende eeuw voor de vierschaar der twintigste gesteld.’ Neen, maar wat ‘is die negentiende eeuw toch somtijds de dupe van woorden geweest.’ Het is een geliefkoosde bezigheid van den Heer D. het levend geslacht van ingenomenheid met fraséologie te beschuldigen. En hij heeft er, 't is zeer wel mogelijk, alle recht toe. Ik kan mij begrijpen, dat de 20ste eeuw, gereinigd als zij is van deze ongerechtigheid, zijn volle symphatie ondervindt. Wij, arme tobbers, die nog moeten haspelen met die groote negentiende-eeuwsche woorden, voor wie dat boek der twintigste eeuw nog gesloten ligt, zijn evenwel weinig met die mededeeling van den Hoogleeraar gebaat. 't Zal wel aan ons negentiende-eeuwsch verstand liggen, maar met het oog op deze voorlezing ‘1917’ moeten wij zeggen, dat de twintigste eeuw nog wel wat op haar voorgangster gelijkt. 't Wil er bij mij althans nog maar niet in, dat zij geen zusters zouden zijn.
De volgende woorden uit de twintigste eeuw klinken mij min of meer hol’ in de ooren, vind ik al te groot om ze zoo in eens door te slikken, zonder een bedenkelijk gezicht te zetten - b.v. Evangelische mannen - het evangelie - zuiver evangelie, - evangelisch orthodox. Weten de mannen der twintigste eeuw nu inderdaad wat al die fraaije termen beteekenen moeten? - Tegenwoordig staan de lieden, die zichzelven Evangelisch-orthodox noemen, nog altijd voor dat groote raadsel en zwijgen op ons vragen met stil ontzag. 't Kan zijn uit eerbied voor dien grooten onbekende. - ‘Het evangelie zoo ‘zuiver gepredikt’ als de apostelen dit deden en ‘zoo eenvoudig als Jezus’ het vermocht. Is dan dat eenvoudige Evangelie van Jezus werkelijk ‘zóó zuiver’ door de Apostelen verkondigd? - ‘De hoofd-inhoud’ der Confessie, uitgebreid en aangevuld naar ‘de behoeften van den nieuweren tijd.’ De praedestinatie is dus zeker ge-
{==487==} {>>pagina-aanduiding<<}
handhaafd geworden, of is het Cor Ecclesiac als een bijzaak beschouwd? Zou het vermoeden ongegrond zijn, indien wij beweerden dat de behoeften van den nieuweren tijd ‘even verschillend door de menschen’ worden begrepen als de hoofd-in-houd der belijdenisschriften door hen wordt opgevat? -
Vreemde kombinaties smeedt die 20e eeuw. Zoo lees ik: het onvervalschte - apostolische - Christendom, zooals het N.T. het ons leert kennen. Dit riekt dan toch wel iets naar zoo'n frase uit onzen tijd. Werd er maar eens een prijsvraag over uitgeschreven, wellicht dat wij door den een of anderen genius voorgelicht, op de hoogte werden gebragt. - En dan daarnaar een belijdenis der Ned. kerk opgesteld, natuurlijk met het slotwoord van den grooten Apostel onvervalscht er bij gevoegd: ‘Indien iemand u een evangelie verkondigt, anders dan hetgeen gij ontvangen hebt, hij zij vervloekt.’ - De spoorwegreiziger spreekt van ‘gehoorzaamheid aan Gods woord,’ ‘de belijdenis van het Evangelie,’ ‘strijd voor de bijbelsche waarheden’ alsof dat woord, dat Evangelie en die waarheden drie zaken waren, zóó konkreet en handtastelijk als boordjes uit zijn reiskoffer. 't Is waar! Zóó spreekt men thans ook wel eens. Doch wij doen dat in den overmoed, den kinderen dezer eeuw eigen. 't Klinkt zoo krachtig, en die woorden - zijn zoo groot, dat men er gansche straten meê bedekken kan. We willen hopen, dat Prof. Doedes nog eens droomen zal en ons dat groote boek leert kennen, waarin de mysterien worden ontsluierd, die ons zoo lang reeds hebben vermoeid. - Tot zóó lang blijf ik gelooven aan de zoude van 1917 ook op dit gebied. Het nageslacht vergeve het mij!
Waardoor die twintigste eeuw zich vooral kenmerken zal?... Door een buitengemeen krachtig kerkelijk leven. Behalve een Rotterdamsch predikant en diens zoon, een theologisch student, maakt de heer Doedes met vier personen kennis; twee heeren en twee dames. Een heer en een dame verdiepen zich in de Kerkelijke Koerant, de andere dame geiet het verslag van de Evangelische alliantie, en de tweede heer las een brochure over 't hooger onderwijs. Dames zoowel als heeren zijn aangeblazen door den kerkelijken geest. Gij vermoedt natuurlijk reeds, waardoor dit veroorzaakt is geworden. - De kieskollegies krachtens art. 23. Ziedaar den vruchtbaren boom des levens. Overal, waar kieskollegies zijn, is er een algemeene belangstelling in kerkelijke za-
{==488==} {>>pagina-aanduiding<<}
ken. Het is moeijelijk te zeggen hoe vertroostend deze bladzijden voor ‘ultra-modernen’ kunnen zijn, indien zij in den heer Doedes willen gelooven. In 1867 heeft de hoogleeraar geprofeteerd: Art. 23 zal nieuw leven in de kerk brengen en... op gloriense wijs bevestigt 1917 zijn opinie. Waar kieskollegies zijn daar leeft het. Waar zij niet gevonden worden heerscht de dood. ‘Te Rotterdam, (zegt de reisgenoot) daar is het anders.’ - (dan te......?) - ‘o, Volmaakt is het daar ook niet. Maar “wat een leven, wat een beweging!....” Welke de factoren van al dat kerkelijk leven waren, of b.v. de hartstocht daar ook onder behoorde, zegt de reiziger niet; - de “beweging” zou het schier doen vermoeden. Te dien dage zal er ook een Synodaal en Kerkeraadsleven zijn zonder weergâ in de geschiedenis. Wanneer de Synode spreekt, schrikt de kerkeraad - (men houde in 't oog dat het nu dan ook een Evangelisch-Orthodoxe Synode is). Één voorbeeld slechts. De moderne richting en hare zuster, de bekrompen orthodoxie, waren de oorzaak van gebrek aan bijbelkennis. Wat een wel onderwezen dienstmeisje behoorde te weten, was zelfs aan studenten en kandidaten onbekend.
“Toen 't zóó erg liep bemoeide de Synode er zich meê en schreef een openbaren brief aan de kerkeraden. Alsof er “Brand!” geroepen was, kwam men van alle kanten op en onder anderen werd er een vereeniging tot bijbel-colportatie in fatzoendelijke huisgezinnen” gesticht. Er is nog een soort van leven, dat onze verwondering afdwingt. Een alliantie-leven, als ik het zoo noemen mag. De predikant, met wien de heer Doedes zich op reis bevond, “smachtte” naar meer verbroedering, en voorwaar deze mensch was de eenige niet, die haar zoo hartstochtelijk verlangde. De Evangelische alliantie breidde hare armen uit tot Engelsch-Indië en San Francisco, en om de gedachte aan alliantie levendig te houden, maakten duizenden een reisje naar Calcutta. - 't Wordt ons niet meêgedeeld of de kieskollegies hiertoe het hunne hebben bijgedragen. Eigenlijk zou de lezing ons op het vermoeden van het tegendeel brengen. Uitdrukkingen als dezen wijzen min of meer een schaduwzij van het schitterend tafereel aan: “al onze zendeling genootschappen,” - “de kerkgenootschappen blijven al zoo wat zij zijn.” Zelfs na de nieuwe konfessie wordt er melding gemaakt van de partijen en richtingen in de kerk.’ Die corfessie, die vastgestelde kerkleer, is dus ook al geen probaat medicament tegen ketterij. Vooral is dat

{==489==} {>>pagina-aanduiding<<}
jammer voor de zendingszaak. Niet slechts uit een finantieel oogpunt beschouwd, maar die verdeeldheid vermindert zoo de kracht van het ‘collectieve gebied.’ Doch... wat zegt een wolkje ter breedte van een s' mans hand aan een overigens helderen hemel? En de hemel van 1917 is helder!!! De nevelen van 1867 zijn (NB!) door den frisschen adem van art. 23 weggevaagd. ‘Sommige ultra-modernen’ hadden daar in 1867 niets van vermoed. ‘Zij vreesden’, zegt prof. D., ‘dat door den invloed der kieskollegies onze kerk door en door domperig en benepen orthodox zou worden.’ - Opent uwe oogen, zonen der negentiende eeuw, en indien uw blik reikt tot de poorten der twintigste.... ziet alles is vrijheid, verschheid, frischheid, Evangelisch, orthodox, levend, kerkelijk.... Zijt gij niet al te verstokt zondaren van ‘67. Ultra-modernen, pinkt een traan uit het oog voor den weleer miskenden gesmaden weldoener, voor art. 23! Of.... zoudt ge u nog willen verdedigen met te zeggen: wij ultra's hebben juist art. 23 voorgestaan. Het waren bovenal de zoogenaamde middenmannen en de gematigde modernen die voor dien redder vreesden?’ - Zwijgt, onverlaten, 1917 weet zulks beter! Gij waart het die den zegen der kerk steeds verachtelijk het huis hebt ontzegd, en toen hij eindelijk binnen moest komen, hem bestreden hebt. - Gij zult uw loon ontvangen. De profetie van prof. Doedes is reeds min of meer vervuld. - De ziener staat op den vasten bodem der ervaring: denk maar eens aan Amsterdam, Rotterdam, Haarlem, Leiden, Zutphen, Breda.... - ‘Was 't niet de zuiver-Evangelische’ stormwind, die daar wonderen verrigt heeft, reeds over 't grootste deel van ons vaderland heen?
We mogen niet bij alles stil staan, wat er in deze voorlezing voorkomt en belangrijk en leerzaam is voor het tegenwoordig geslacht. Het schijnt, dat de hoogleeraar bij het schrijven van dit profetisch geschrift zich zelv' en zijn omgeving geheel uit het oog heeft verloren. De man, die eens de theologische wereld verbaasde door een uitspraak als deze: ‘Van mij zult gij nooit de onwetenschappelijke bewering hooren: dit of dat is onmogelijk’, dikteert een brief, waarvan hij zegt dat hij ‘onmogelijk’ (vóór vijftig jaar) geschreven heeft kunnen worden, zelfs niet door den grootsten fantast.’ Tot die onmogelijkheden wordt besloten, omdat er uitdrukkingen in voorkomen die zaken noemen, welke voor vijftig jaar nog niet bestonden. - Men behoeft

{==490==} {>>pagina-aanduiding<<}
deze redenering slechts toe te passen op de beschouwing der oud-test. profeten, om prof. Doedes te hooren beweren, dat het toch inderdaad wel mogelijk en in 't geheel niet ‘ondenkbaar’ moet geacht worden. - Zoo verliest de hoogleeraar ook zijn omgeving, de werkelijkheid uit het oog. 1867 is hem slechts het tegenbeeld van 1917. Geeft het eerste malaise, 't tweede schenkt louter genot. Het is zoneclips op het oogenblik dat de schrijver zijn oogen sluit om te gaan mijmeren - en in zich zelf gekeerd verrast hem het volle daglicht. Daar is geen ander verband tusschen het thans en later, dan er kan aangewezen worden ten opzichte van den stand der sterren op iemands geboorteuur en levensgeschiedenis. Beide hebben niets met elkander te maken. Voor den heer Doedes ligt in het heden de toekomst niet.
De waarneming leert ons, dat het publiek hoe langer hoe minder kerkelijk wordt in den ouden zin van het woord, In 1917 ziet alles er weder even kerkelijk uit. Thans zien wij, dat de moderne richting veld wint onder predikanten en leeken. Menigeen keert der orthodoxie den rug toe en verwijdert zich van het ‘onvervalschte-apostolische-christendom.’ In den droom ligt de vijand verslagen, en de weinige overgebleven zijn een voorwerp van de bespotting der ‘geloovige’ menigte. Wij kinderen der negentiende eeuw vragen vruchteloos aan de coryphëen der Evang. orthodoxe richting, wat zij voorwaar houdt - in 1917 is die wetenschap het deel van bijna iedereen. Het heden roept ons toe: zult gij een man zijn, kiest dan partij, - de toekomst leert: noch aan de orthodoxe noch aan de moderne richting verblijft de zegepraal; ze is weggelegd voor 't Apostolisch-Evangelisch-midden. In onze dagen zien wij aan den éénen kant een angstvallig hechten aan de oude belijdenisschriften, aan den anderen een grove onbekendheid met haar inhoud, een zekere vrees voor een onprotestantsche heerschappij; en... 't begin der volgende eeuw treedt met een 1) nieuwe kerkelijke belijdenis op, omdat zij door bijna alle richtingen en partijen werd gewenscht.
Beklaagt ieder, die eenig hart voor het protestantisme heeft, de Ned. Herv. Kerk waarin, door middel van art 23 het recht van den sterkste wordt toegepast op de geloofsrichtingen, en een betrekkelijke meerderheid de minderheid berooft van dat

{==491==} {>>pagina-aanduiding<<}
kunnen maken - 1917 vindt dit een prijzenswaardig beginsel. En als het beginsel maar tot zijn recht komt, wat zullen we ons dan om minderheden bekommeren. 1) Zegt men dan: Art. 23 geeft in 1867 aan de ‘benepen orthodoxie’ een aantal overwinningen. In 1917 is aan de Evangelische orthodoxie reeds sinds vele jaren de opperheerschappij toevertrouwd. - Modernen en orthodoxen handhaven heden met tal van argumenten hun recht op 't behoud van een theologische faculteit aan de academie In 1917 wordt er over dat recht zelfs niet meer gedacht en de Heer Doedes voegt er bij: vóór vijftig jaar was dit al uitgemaakt. De hardnekkigste antirevolutinair zou misschien heden er bezwaar in vinden, den Paus nog een vijftigtal jaren het bezit der wereldlijke heerschappij te voorspellen. Toch vond de Heer Doedes in zijn droom den stand der zaken
aldus: ‘de Paus is volgens de laatste berigten geheel van zijne ziekte hersteld. Dat hij vooreerst van zijn heerschappij ontdaan zal worden’ wordt in 1917 niet geloofd... Hij regeert nog altijd over zijn 700.000 zielen en zendt zijn nuntius naar den Haag.
Zeggen wij te veel, wanneer wij beweren, dat in dit alles de werkelijkheid miskend wordt, en dat de methode van den Heer Doedes, wanneer hij mijmert, deze is: eenvoudig de verwachtingen van zijn tijdgenooten om te keeren?
Wij hebben ons lang met deze droomen bezig gehonden. Mochten wij er ergernis aan nemen?.... Indien Prof. Doedes staande op het Evangelisch-orthodoxe standpunt werkelijk aldus heeft gedroomd, indien hij alles als fantasie erkende en niet alleen uitsprak, ‘het is mij als een droom,’ maar er bijvoegde: en die droom is, ‘nu ik ontwaak, mij een dwaasheid’ - voorzeker wij zouden geen recht hebben er ons aan te ergeren

{==492==} {>>pagina-aanduiding<<}
geen, waarop zij als leden eener protestantsch kerk aanspraak De ernst van den Hoogleeraar doet ons iets anders denken. Niet doelloos gaf hij deze voorlezing uit. Niet gedachteloos heeft hij haar nagezien. Wat moeten wij anders gelooven, dan dat deze bladzijden zijn liefste verwachtingen, zijn vurigste wenschen, in grove trekken geschetst, bevatten en... dat deze mijmering zijn Jozefs droom is, die hem op toekomstige heerlijkheid wijst?... Welnu, ons zegt het heden iets anders. Wanneer wij de profetiën en beweringen van ‘1917’ lezen, roept de werkelijkheid ons toe: daar is grove onwaarheid, gevaarlijke zelfmisleiding in. Daarom spreken wij zonder zelfverheffing, bescheiden doch vrijmoedig: Een veldheer, die zich aangordt, beroeme zich niet als die zich losmaakt. Strijd liever op een andere wijs! krachtig, moedig, eerlijk, dan zullen we als weleer u weder kunnen bewonderen. De groote veldslag is bij lange na nog niet geleverd. 't Is nog minstens twijfelachtig wie de zegepraal behalen zal.... De tijd is al te kostelijk, de strijd is al te bitter en te hevig, dan dat gij reeds op dit veel bewogen oogenblik een zegelied zoudt mogen aanheffen.
d.K.
ONTWERP VAN REGLEMENT op de godgeleerde kweekscholen voor de Nederlandsche Hervormde kerk, in de grondtrekken geschetst door Dr J.J. Doedes Utrecht, Kemink & Zoon. 1868.
Zoo iemand zich geen illusiën maakt aangaande een spoedige regeling van het Hooger Onderwijs, dan is het de hoogleeraar Doedes. Hij acht het niet onwaarschijnlijk, dat onder de brochuren, die in het jaar 1917 het licht zullen zien, er een zijn zal, die tot titel heeft: ontwerp van wet op het hooger onderwijs, en dat dit het zevende van dien aard zal wezen 1). Die verwachting is kwalijk overeen te brengen met den spoed, waarmeê de hoogleeraar een ontwerp van reglement op de kweek-
{==493==} {>>pagina-aanduiding<<}
scholen voor de Nederlandsche Hervormde kerk vervaardigde en uitgaf. Immers te nauwernood was het door de regeering ingediende wetsontwerp in onze handen, of daar verscheen het Reglements-ontwerp. Doch nu weten wij dat het den hoogleeraar daarmede geen ernst was; nu blijkt het, dat de man zelf niet geloofd heeft aan de mogelijkheid, dat de tijd reeds aanstaande was, waarin zulk een Reglements-ontwerp in behandeling zon worden genomen. Wat mag hem dan hebben bewogen, zulk een haast te maken? Is hij buiten zijn zinnen geweest van vreugde over een wets-ontwerp, dat de theologie van de akademie verbande, en aan de kerk slechts subsidie beloofde bij hetgeen voortaan uitsluitend door haar zou worden gedaan ter vorming harer
aanstaande dienaars? De hoogleeraar is opgetogen geweest, toen hij het wets-ontwerp las; hij heeft het met ingenomenheid begroet; hij was het er volkomen meê eens. Over het eigenaardige, waardoor het wets-ontwerp ten aanzien der theologie gekenmerkt wordt: afschaffing der theologische faculteit, en daarvoor niets in de plaats, hierover denkt de hoogleeraar eveneens als de wetgever. ‘Gaarne wil ik een betoog lezen’ - schrijft hij in de inleiding tot zijn Reglements-ontwerp - ‘waardoor ons duidelijk wordt gemaakt, dat de Nederlandsche Hervormde Kerk bij voortduring regt heeft en dus aanspraak maken mag op het voorregt, tot hiertoe door haar genoten.’ En eenige regels verder lezen wij: ‘Faculteiten, niet voor christelijke theologie in het bijzonder, maar voor de theologie in het algemeen, die niet als godgeleerdheid, maar als godsdienstwetenschap behandeld worden moet - liefst laat ik aan anderen over, dit aan te bevelen. Ik kan hot niet goedkeuren.’ Deze verklaringen zijn duidelijk, en niemand zal er zich over kunnen verwonderen, dat wij bij den man, die ze aflegde, een gevoel van vreugde vooronderstellen, toen hem een wets-ontwerp onder de oogen kwam, dat zoo ten volle zijn wenschen hevredigde. Toch is, geloof ik, de hoogleeraar Doedes niet gemakkelijk tot enthousiasme te brengen, en moet door hem de eerste daad uit opgewondenheid nog verricht worden. Stellig houd ik het er voor, dat beweegredenen van anderen aard hebben meegewerkt tot het zoo spoedig vervaardigen van een Reglements-ontwerp. Is de politiek mee in het spel geweest? Achtte de hoogleeraar het wenschelijk, dat de leden van het Parlement, aanwezigen en aanstaanden bij een onverhoopte derde ontbinding, zouden weten, dat althans

{==494==} {>>pagina-aanduiding<<}
één hoogleeraar in de theologie aan het wets-ontwerp zijn zegel hechtte, en het der kerk niet ontbrak aan reglementerende vernuften? Ik weet het niet, en het lust mij niet, verder onderzoek te doen naar de oorzaak van de vroegtijdige geboorte van het Reglements-ontwerp. Breng ik het hier ter sprake, dan geschiedt dit, om over de zaak zelf, die er door bedoeld wordt, 't een en ander te zeggen. Over veel zal ik het stilzwijgen bewaren. De juridische verdienste van het ontwerp kan door mij niet naar waarde geschat worden. Voor al wat naar reglementen zweemt heb ik, als het de kerk aangaat, een zekeren schrik. Ik weet wel, dat de kerk niet zonder wetten en bepalingen kan; ik weet ook, dat zij door dezen kan worden in stand gehouden. Maar de kerk is niet iets blijvends, niet iets stabiels. Van de dagen van haar ontstaan af streeft zij er naar, de verzinlijking te zijn of te worden van het Godsrijk. Dit streven mag door de kerk der negentiende eeuw niet worden opgegeven - integendeel juist de kerk van onzen tijd is zich van dat streven levendig bewust. Die bewustheid maakt de bewegende kracht uit, die haar leven in stand houdt en haar bloei waarborgt. Die bewustheid heeft den strijd veroorzaakt, waarvan wij getuigen zijn. Het punt in geschil is waarlijk niets anders dan de verhouding van de zichtbare kerk tot het onzichtbare Godrijk. ‘Onze kerk staat tot het Godsrijk in de ware, eenig ware verhouding,’ beweert Rome en zij voegt er bij, dat haar kerk. volkomen verzinnelijkt 't geen het wezen is van het Godsrijk, ja dit zoo volkomen doet, dat bij haar kerk en Godsrijk woorden worden van dezelfde beteekenis. Haar kerkleer is de waarheid van het Godsrijk; al wie van het laatste burger wil zijn, moet lid worden van haar kerk. Wordt haar kerk aangevallen, dan is het voor haar zoo goed, alsof het Godsrijk wordt aangetast, en tegenover de eischen van andersdenkenden heeft zij haar onverbiddelijk: ‘non
possumus’ gereed. Al wie haar in naam van godsdienst van dwaling tracht te overtuigen, loopt gevaar door haar banvloek te worden getroffen; en in ernstige tijden is haar laatste redmiddel, een samentrekking van haar krachten in algemeene vergadering. - Van haar is de confessioneele partij in de protestantsche kerk slechts schijnbaar verschillend. Als wij deze in vergaderingen hooren aandringen op het nemen van de meest revolutionaire maatregelen, ten einde de kerk van een zekeren datum in eere te houden; als wij er getuigen van zijn, hoe haar

{==495==} {>>pagina-aanduiding<<}
leden geen offers ontzien en zich door niets laten terughouden, zelfs een bezoldigd rondgaand prediker hebben, die in gemeenten, wier voorgangers geen sympathie hebben voor de kerk van dien datum, tweedracht moet brengen, ten einde dat, wat zij afval noemen, te verhelpen of te voorkomen; als wij letten op haar terminologie, volgens welke ontrouw aan de kerkleer hetzelfde is als ontrouw aan God, en vrijzinnigheid met ontucht of dronkenschap op één lijn wordt gesteld - dan blijft ons niets anders over, dan te verklaren dat de aanhangers van die partij het Godsrijk volkomen weervinden in de kerk van den datum, die voor hen de uitdrukking is van het ware jubeljaar. Kunnen wij dus van de ultramontanen en confessioneelen niet verwachten, dat zij de kerk zullen beschouwen als iets, dat altijd meer en beter het middel moet worden ter bereiking van iets hoogers, behalve hen telt de christelijke kerk nog belijders, die met een andere benaming plegen te worden aangeduid. - Het zijn de zoogenaamde vrijzinnigen, de liberalen, de vrienden van de middenpartij, die hier allereerst in aanmerking komen. Ongeacht het kokketeeren van sommigen hunner met de waarlijk orthodoxen, die hen zullen gebruiken, zoolang zij hen noodig hebben, maar hen voortdurend zullen thuis laten, als zij weer onder de lengenachtige leus van Evangelische alliantie hier of daar zullen samenkomen; ongeacht de onduidelijkheid, waaraan alles lijdt, dat zij als uitdrukking van hun gevoelen ons aanbieden, mogen we toch zeggen: dat ook naar hun voorstelling de kerk nog geenzins zich bevindt in de ware en bevredigende verhouding tot het Godsrijk, en dus de kerk altijd iets beters moet worden, dan zij thans is. Het ideaal, waarnaar de kerk heeft te streven, is het Godsrijk; maar de voorstelling, die zij zich gevormd hebben van het Godsrijk, is voor de ontwikkeling der kerk in de richting naar dat ideaal even noodlottig als een geducht
remtoestel voor een wagen, die zich bevindt op den vlakken weg. Of liever - want die vergelijking heeft iets onbillijks - of liever: zij laten het scheepje der kerk nog zooveel ballast behouden, dat het ter nauwernood vooruitkomt in de fel verbolgen wateren. Ballast! mompelt een hunner en hij voegt er bij: dat is weer een woord van zoo'n moderne! Over de juistheid van die opmerking wil ik niet strijden; ik maak gebruik van haar, als zeer geschikten overgang tot de vermelding van de laatstgenoemden. - Ook naar het gevoelen der zoogenaamde

{==496==} {>>pagina-aanduiding<<}
modernen' is de verhouding, waarin de kerk staat tot het Godsrijk niet de ware, en ook zij beoogen niets zoozeer, dan dat die verhouding beter worde. Is voor hen het Godsrijk de maatschappij van menschen die leven van hun liefde tot God en hun liefde tot de naaste, de kerk behoort volgens hen niets anders te zijn dan de stede, waar den mensch sympathie voor die levensopvatting wordt meêgedeeld. Zoolang het Godsrijk nog niet op aarde is, behoort de kerk haar macht te toonen, en van steeds meer vermogenden invloed te worden. Het komt hun voor, dat de kerk zich daartoe zorgvuldig moet onthouden van allen categorische uitspraak in zake van wetenschap en wijsbegeerte. Zij dogmatiseert niet; zij idealiseert - dit laatste woord, genomen in gezonden zin. Zij laat al het menschelijke tot zijn recht komen, en verblijdt zich in den vooruitgang op ieder gebied. Maar zij waakt er voor, dat de mensch, te midden van het veelbewogen en snel zich ontwikkelende leven der maatschappij, zijn kroon blijft dragen, en niet afwijkt van het pad, dat tot het eenig gewenschte doel leidt.
Is dus bij alle belangwekkende richtingen in de christelijke kerk de overtuiging levendig, dat de kerk haar plaats moet blijven innemen in onze samenleving, dat zij moet bloeien, en haar invloed behoort toe te nemen; allen hebben evenzeer een gevestigde overtuiging aangaande het belang van de opleiding van de aanstaande dienaars en voorstanders der kerk. Maar naar gelang men tot de een of andere partij behoort, zal het oordeel verschillend zijn over de wijze, waarop die opleiding moet plaats vinden. De ultramontanen en confessioneelen, die iets bestaands hebben te verbreiden, wenschen natuurlijk niets anders, dan dat de dienaars der kerk uitsluitend dragers zullen zijn van de kerkleer. Nu blijkt uit alles zonneklaar, dat de kerkleer in strijd is met het bewustzijn van onzen tijd. De geest dezer eeuw is vijandig tegen de stellingen der kerk. Rome en Dordrecht - ik noem nu maar den naam van die stad, omdat van haar eens de kerkleer der confessioneelen is uitgegaan; wilde ik geheel actueel blijven, ik zou naast Rome Utrecht moeten noemen, want ten onzent is tegenwoordig Utrecht het broeinest van het confessionalisme - Rome en Dordrecht doen dan ook de geest dezer eeuw in den ban. Dat is nu voor dien geest minder; maar het is en blijft gevaarlijk voor de kerkleer zelf, dat zij moet gehandhaafd worden in een wereld, waarin zulk een geest heerscht.

{==497==} {>>pagina-aanduiding<<}
Daar dit zoo is, moeten degenen, die eens tot de gewichtige taak zullen geroepen worden om verkondigers te zijn van de kerkleer, van den geest dezer eeuw worden afgehouden. Zij moeten verder opgeleid in of aan seminariën, waar de stof van het onderwijs zorgvuldig is bepaald, en hun slechts afschuw wordt ingeboezemd voor de wetenschap dezer eeuw. Men moet zeker kunnen zijn van degenen die aan die seminariën onderwijs geven; er behoort controle te zijn op dat onderwijs, en zij zelven moeten gebonden worden aan een belofte, die bij de aanvaarding hunner taak door hen wordt onderteekend. Als men zoo zijn maatregelen neemt, de vensters goed gesloten houdt, alle achterdeuren sluit, en geen glazen pannen gedoogt in het dak, dan is er kans, dat er vele gedweëe zielen in die inrichtingen voor hooger (sic!) onderwijs worden afgericht. Daartoe bestaat te meer kans, nu het zich verwachten laat dat de meeste, zoo niet alle studenten (?), die daar zich laten inschrijven, hun eerste opleiding hebben genoten op een bijzondere school. Inderdaad deze is van die hooge school het voorportaal. Zonder dat voorportaal gaat het eigenlijk niet. Wat men jong leert, kent men oud, en wie op later leeftijd veel verkeeren moet in bedompte vertrekken, mag zich gelukkig noemen, als zijn weg niet gestaan heeft in een ruime, frissche woning. Als men vroeg begint, geraakt men aan alles gewoon, en de kerkleer, die eigenlijk alleen goed is voor kinderen in het verstand, behoort dan ook op kinderlijken leeftijd te worden aangeleerd. Daarom zijn de ultramontanen en confessioneelen in hun volle recht, als zij ijveren voor de bijzondere school. Zij kunnen het zonder deze niet stellen, daar alleen die bijzondere school bruikbare menschen vormt voor hun kerk, hetzij die menschen daarin zwijgen of spreken zullen.
Zoodra er dus sprake is van regeling van het hooger onderwijs, zijn de ultramontanen en confessioneelen klaar. Zij begeeren geen plaats voor de theologie aan de universiteiten; zij haken naar hun seminariën en staan geen oogenblik in beraad over 't geen moet voorkomen in een reglement op die inrichtingen. Of eigenlijk, dat haken geschiedt slechts uit nood. Als niet de geest der revolutie heerschte, zou het er met de theologie aan de universiteiten gansch anders uitzien. Van nature is zij daar op haar plaats, en wie weet, wat we van den abt Brouwers ten aanzien van dit punt mogen te gemoet zien, als hij zal zijn te-
{==498==} {>>pagina-aanduiding<<}
ruggekeerd uit 's Hage, van zijn bekeeringsreis naar het huis van Oranje. Maar dan blijft de heer Groen ook niet achter, en op den drempel van het universiteitsgebouw zullen deze twee kampioenen elkander ontmoeten. In afwachting van dien strijd hebben zij zich voor de werkelijkheid te schikken onder het régime van den geest der revolutie, en blijft hun niets anders voor dan te ijveren voor seminariën. Weg met de theologie van de Akademie; daar is zij geplaatst onder de meest schadelijke invloeden, daar is zij in hart en nieren bedorven! En het was de laatste plichtpleging, die de gewezen minister Heemskerk voor die partij maakte, toen hij een wets-ontwerp indiende, waaruit de theologie verdwenen was.
De confessioneele partij heeft haar ingenomenheid met het ontwerp betuigd. Bij monde van den heer de Geer, hoogleeraar in de rechten te Utrecht heeft zij verklaard, dat het zoo goed was. Een aanstaand Evangeliedienaar heeft met de wijsheid dezer wereld niet te maken, het Akademieleven vermag hem niet te vormen. Men kan dat lezen in een van de nommers van het tijdschrift: Stemmen van waarheid en vrede, jaargang 1868. En in een ander nommer van denzelfden jaargang vindt men van de heeren Tinholt en Bronsveld een woord, dat een afkeurend oordeel bevat over het ontwerp. En deze heeren zijn toch ook niet modern! Geenzins. Maar met hen naderen wij tot de grenzen der orthodoxie, tot het gebied, waarop Prof. Doedes den schepter zwaait. En deze is weder ingenomen met het ontwerp, en schrijft terstond een Ontwerp-Reglement voor een Gereformeerd Seminarie? Zoo is het, en ik begrijp mij de verbazing van mijn lezers. Gelukkig ben ik niet verantwoordelijk voor het vreemde verschijnsel, dat die verbazing gaande maakt. Ik deel ze geheel, al gevoel ik mij in staat, de oorzaak er van aan te wijzen. Het is mij niet mogelijk die ergens anders te zoeken, dan in de omstandigheid, dat bij de heeren Tinholt en Bronsveld, en wie het overigens met hen eens mochten zijn, de natuur gaat boven de leer. Nu het eenmaal vast staat, dat er van staatswege niet langer gepriviligeerd onderwijs kan gegeven worden in de geloofsleer van eenig Kerkgenootschap, moet de leer van iederen orthodox-gezinde hem brengen tot de overtuiging, dat er voor de theologie geen andere plaats is dan binnen de grenzen voor een seminarie. In zoover is de instemming van den heer Doedes met het wets-ontwerp

{==499==} {>>pagina-aanduiding<<}
en zijn ijver voor de regeling van een seminarie allezins begrijpelijk. Maar als wij nauwkeurig kennis nemen van 't geen door hem in het Ontwerp-Reglement wordt voorgeslagen, dan blijkt het, hoeveel voetangels en klemmen er liggen op het gebied, waarop hij een eerste schrede heeft gezet.
Het Reglement stelt voor drie kweekscholen, gevestigd in onze drie Akademiesteden, staande onder toezicht van curatoren, gekozen uit de gemeente, van wie hooger beroep is op een Algemeene commissie voor de kweekscholen. Aan die kweekscholen wordt onderwijs gegeven door mannen, die als predikanten met lof en eer zijn bekend geweest, werkzaam waren in de geest van de belijdenis der kerk, en zich onderscheiden door wetenschappelijke bekwaamheid. Alvorens het ambt te aanvaarden, teekent de nieuwbenoemde hoogleeraar een belofte, waarbij hij zich bereid verklaart, zich geheel te wijden aan de vorming en opleiding van herders en leeraars voor de Nederlandsche Hervormde kerk overeenkomstig haar beginselen, in haar geest, en dit tot haar opbouwing en haar wasdom in Jezus Christus, Gods eengeboren zoon, onzen eenigen Meester en Heer. Door deze mannen wordt onderwijs gegeven in alle vakken der theologie; zij examineren de studenten en verklaren de bevoegden tot candidaten en doctoren in de theologie. - Ziedaar in hoofdtrekken den inhoud van het Reglement, waarin echter nog vele andere bepalingen voorkomen. Voor mijn tegenwoordig doel is het herinnerde voldoende. Het komt hierop neder: een kweekschool geheel onder kerkelijk toezicht; professoren met een bepaald mandaat. Over de belofte zelf weidt de hoogleeraar eenigzins uit. Als 't ware verdedigt hij haar. Hij verklaart dat een belofte wel niet alle waarborgen geeft; maar een eerlijk man houdt zich aan het eens gegeven woord. Dat woord is van dien aard, dat er in billijkheid niets meer te wenschen is. Het is Christelijk, Evangeliesch- Protestantsch, Gereformeerd, en op de lippen van een Hoogleeraar in de Godgeleerdheid gelegd, wetenschappelijk te rechtvaardigen.
Die laatste verklaring is allereenvoudigst. Intusschen wij weten, wat de hoogleeraar Doedes onder wetenschappelijk verstaat, en omdat wij dit weten, behoort er veel moed toe, om over dit punt verder nog een woord te zeggen. Mij ontbreekt daartoe de moed; ik walg van het geknoei. Nauwelijks had ik de onderteekenings-formule gelezen, of daar rezen ze voor

{==500==} {>>pagina-aanduiding<<}
mijn verbeelding op al de bergen van onduidelijke uitdrukkingen, misverstand, spraakverwarring, echte, innige, zeer wezenlijke onwetenschappelijkheid. Maar ik dacht ook aan de ontevredenheid, die uit andere oorzaken tegen de formule zou ontstaan, en ik zag terstond in, dat het geheele gebied, waarop die formule te huis behoort, een veld is, waar voetangels liggen en klemmen.
Een babel zal de kerk worden, als zij is overgelaten aan zich zelve. Prof. Doedes zal gewogen worden en te licht worden bevonden. Zoo zal het gaan met de meesten. Is het niet te betreuren? Behoort het niet voorkomen te worden? Indien het maar mogelijk was. Men zegge niet: het blijve bij het oude! Het oude heeft zooveel dat verouderd is, dat 't niet kan duren. En bovendien, al bleef door het uitblijven van een beter wetsontwerp op het hooger onderwijs, de toestand nog jaren dezelfde, dan zou dit de moeielijkheden niet uit den weg ruimen. Wie opent de laatste deur, die onmiddelijk toegang verleent tot de kerk? Wie kiest deze sleutelbewaarders? Hoe zijn ze in de provincie Utrecht? Hoe zullen ze in het vervolg schier overal zijn? En als daar een vierschaar gespannen is, bestaande uit mannen, die toetsen en oordeelen en recht spreken naar de belijdenisschriften der kerk, dan is de toegang tot de kerk gesloten voor iederen oprechten, flinken, verstandigen jongen.
Wat daarvan de gevolgen zullen zijn voor het Godsrijk, behoef ik niet aan te wijzen. Als de kerk ophoudt te streven naar een al beter verzinnelijking van het Godsrijk, dan wil het Godsrijk met de kerk niets meer uit te staan hebben. Dan onttrekt zich de beschaafde maatschappij aan de kerk, dan zal deze misschien een tijd lang ronddolen, en den onmisbaren invloed van godsdienst een poos missen, ten laatste zal zij uit eigen beweging tot die bron van alle leven terugkeeren. Er zal een nieuwe kerk verrijzen, met niets kerkelijks aan zich; een nieuwe kerk, waarnaar het verlangen van sommigen reeds uitgaat, die wordt verbeid door Parker, Pécaut en andere echtgodsdienstige mannen en vrouwen. Doch wie zal een stellige uitspraak durven doen aangaande de toekomst? Ik kan haar niet anders dan donker inzien, én omdat de reactie sterk is, én omdat de tegenwoordige toestand onhoudbaar is. Maar de waarheid sterft niet; tegen haar vermag niemand iets. Bouwende op het vermogen der waarheid kunnen wij ons troosten, en in al de schrikwekkende teekenen onzer dagen oorzaken zien,

{==501==} {>>pagina-aanduiding<<}
die de uitbarsting verhaasten zullen. Er zijn vele van zulke teekenen. De ongodsdienstigheid is groot en de onzedelijkheid vreeselijk. Huets ‘Lidewyde’ is, helaas! niet de teekening van een niet bestaande werkelijkheid; maar dat boek zelf is een teeken des tijds. Wordt de kunst realisme, en verloochent zij haar ideëele roeping, dan houdt zij op opvoedingsmiddel te zijn. En zij mist haar doel, omdat haar priesters, uitgestooten door de kerk, verachters zijn geworden van godsdienst.
Onze hoop is, dat de maatschappelijke toestand meer en meer zal komen onder den invloed van waren, praktischen godsdienst, wiens wezen is echte zedelijkheid. Zal dat gebeuren, dan moet de godsdienst beter gekend en meer bemind worden, dan nu het geval is. Alleen de wetenschap kan dit veroorzaken. Zij moet ongestoord en vrij haar werk voortzetten. Aan de seminariën wordt haar vrijheid belemmerd; aan de universiteiten is haar die vrijheid gewaarborgd. Gelukkig is het wets-ontwerp op het hooger onderwijs ingetrokken, en mag men van de mannen die thans aan de regeering zijn, betere dingen verwachten. Reeds gaat het gerucht, dat de wakkere opvolger van den heer Heemskerk aan een nieuw ontwerp arbeidt. Zoo iemand dan is hij de man, die met de noodige onverschrokkenheid en goede trouw de rechten van den godsdienst kan bepleiten tegenover bevooroordeeldheid, onverschilligheid en politiek. Het moge hem gelukken, den arbeid te volbrengen! Zoo moge het ernstige on waardige woord, uitgegaan van Leidens hoogeschool gehoor vinden, en de wetenschap van den godsdienst aan de Akademie beoefenaars behouden. Dan is er voor den godsdienst niets te vreezen, en wordt de kerkelijke kerk onschadelijk gemerkt; of neen! dan kan die kerk voortgaan te arbeiden aan de minstontwikkelden, en zoo haar plaats rustig bewaren in het geheel van den toestand.
Kampen, Augustus 1868
H.C. Lohr.

III. Rechts- en Staatswetenschappen.

REDE EN REGT. Tijdschrift, gewijd aan de verspreiding van denkbeelden van vrijheid en vooruitgang door Nemo. Kampen, K. van Hulst, 1866. Tweede, derde en vierde aflevering, 1867.
De rigting en beginselen van Nemo zijn bekend. Ten overvloede blijken zij voldoende uit de omschrijving der taak van het tijdschrift, aan het hoofd dezer regelen vermeld. De

{==502==} {>>pagina-aanduiding<<}
redactie der ‘Vaderlandsche Letteroefeningen’ heeft mij de vier eerste afleveringen van dit tijdschrift ter aankondiging toegezonden, en ik zal dus het een en ander mededeelen, om de aandacht van het publiek er op te vestigen.
Vooreerst de vraag: hebben wij behoefte aan een tijdschrift, hetwelk zich ten doel stelt, gezonde denkbeelden omtrent vrijheid en vooruitgang te verspreiden? Ik geloof niet, dat iemand het ontkennen zal, met het oog op de mate van ontwikkeling onzer natie. Liberaal heet bijna ieder Nederlander. Maar heeft ieder Nederlander ook het volle besef wat het beteekent, vrijzinnig te zijn op ieder gebied van het maatschappelijke leven?
In de eerste aflevering van het Tijdschrift van Nemo is behandeld: I. de onderwijs-quaestie. De schrijver betoont zich daarin voorstander van de bestaande wet op het lager onderwijs, daarin eenstemmig met de liberale partij. Op bladz. 3 vind ik de volgende opmerking, welke ik geheel onderschrijf: als het onderwijs aan particulieren kon overgelaten worden, zou het zeer zeker het verkiesselijkst wezen, want hoe minder bemoeijingen de staat heeft, en hoe meer deze kan overlaten aan de burgerij, des te beter. Dat klinkt nu wel volstrekt niet buitengewoon, maar men hoort dan toch in de regel de voorstanders van het openbaar lager onderwijs naar de bepalingen van de schoolwet uitgaan van de onderstelling, dat de staat verpligt is te zorgen voor het onderwijs, alsof tegen die onderstelling niets in te brengen ware. Intusschen in abstracto is die onderstelling onjuist. Dat ieder lid van de maatschappij in staat wordt gesteld zich te vormen en ontwikkelen, opdat hij naar behooren zijne roeping vervullen kan, is in de eerste plaats zijn belang en daarom zijn werk voor goed onderwijs te zorgen. Dan ook alleen is het mogelijk, dat ieder naar zijne rigting en denkwijze het onderwijs inrigt, wat ik, als liberaal, voor mij even wenschelijk acht als de heer Groen van Prinsterer voor zijne christelijk-historische beginselen. Maar, - aangezien wij nog zoover niet zijn, aangezien de staat moet te hulp komen, daar waar particuliere krachten ontbreken, - daarom moet vooralsnog de staat blijven zorgen, dat er overal van rijkswege voldoend openbaar lager onderwijs gegeven worde. Ik ga echter nog eene schrede verder dan Nemo, en houd het voor uitgemaakt, dat het er eenmaal toe zal moeten komen, dat het onderwijs aan particulieren overgelaten worde.

{==503==} {>>pagina-aanduiding<<}

Eene andere opmerking kan ik niet deelen. Zooals bekend is, is een der hoofdbezwaren van de voorstanders van het christelijknationaal onderwijs tegen de wet op het lager onderwijs en hare toepassing: het geven van kosteloos onderwijs. Ik geloof, dat hunne redenering te dezen opzigte niet onjuist is. Wij moeten, zoo zegt men, mede helpen betalen aan de kosten van het openbaar onderwijs, waarvan wij niet gediend zijn, en daarenboven nog de kosten dragen van het bijzonder onderwijs. Ik weet wel, dat het met meer zaken zoo is, terwijl het in een toestand waar de meerderheid regeert ook niet anders mogelijk is, - en wie verlangt naar eene regering van de minderheid? - dat wat de meerderheid dikwijls tegen den zin van de minderheid beslist, die minderheid verpligt tot het helpen dragen van kosten voor zaken welke zij niet gewild heeft. Daaraan is niets te doen en in een welgeordenden staat is de minderheid aan de besluiten van de meerderheid gebonden. Maar in het algemeen beschouwd, is dit voor de minderheid een bezwaar en in het geval hier bedoeld draagt men dubbele kosten, terwijl men, wanneer dat voor velen te bezwarend is, - zijns ondanks - verpligt zijn zal om of geen onderwijs aan zijne kinderen te laten geven, of hen te laten gebruik maken van het openbaar onderwijs, waartegen men bezwaar heeft. Nu zegt de schrijver, dat van ouders, die de kosten van het bijzonder onderwijs niet kunnen maken, geene sprake kan zijn, want de bijzondere school, die zich laat betalen, heeft op de kinderen van deze ouders niet te rekenen. Maar ik beweer, dat het op zich zelf reeds een bezwaar is, dubbel belast te worden, ook al kan men het betalen, en een dubbel bezwaar van de ouders, die niet betalen kunnen, en hunne kinderen naar de openbare school zenden moeten. Of aan dat bezwaar iets te veranderen valt, is eene andere quaestie, maar het bestaan er van kan niet ontkend worden.
Nemo vindt het verlangen van den heer Groen van Prinsterer zonderbaar, om het woord christelijk uit de onderwijswet weg te schrappen. Ik kan dat verlangen op het standpunt van den heer Groen zoo vreemd niet vinden. De heer Groen kent slechts één christendom naar zijne opvatting. Dus natuurlijk zijn de christelijke deugden, waarvan de wet op het lager onderwijs spreekt, welke niet zijn het uitvloeisel van het christendom van den heer Groen, ook geen christelijke deugden. Daarom wordt onder die christelijke deugden, altijd volgens den heer Groen,

{==504==} {>>pagina-aanduiding<<}
iets anders verstaan en daarom moet het woord uit de wet. Die nu onderscheid maakt tusschen de verschillende leerbegrippen van het christendom en wat het wezenlijke daarvan uitmaakt, voor hem heeft dat woord in de wet geen bezwaar. Maar voor den heer Groen wel.
II. Is behandeld de koloniale quaestie en haar invloed op de algemeene politiek.
De schrijver begint met aan te halen de woorden van een onzer liberale dagbladen, dat de koloniale quaestie te veel de aandacht aftrekt van andere zaken, die niet minder de belangstelling onzer wetgevers verdienen. Dat is gedeeltelijk juist. Maar als die koloniale quaestie dan zoo predomineert, dan moet zij toch ook hare oplossing nader komen. Is dat het geval? Ik erken, dat de kennis dezer quaestie meer algemeen verspreid wordt en in zoover naderen wij. Maar tusschen dit kennen en de quaestie aan een einde te brengen ligt een groote afstand.
Juister gezegd zou het zijn, dat er eigenlijk op verschillend gebied al zeer weinig geschiedt. En de schrijver wijst teregt op de oorzaak van dit verschijnsel.
In dit opstel komt eene phrase voor, waartegen ik met alle kracht opkom. Door onhandige taktiek van een deel der liberale partij is eene wet mislukt, zegt de schrijver, welke ten doel had dat vraagstuk (het koloniale) grootendeels tot afdoening te brengen.’ Ik stem toe, dat een deel der liberale partij zeer onhandig geageerd heeft; maar juist de mannen, die de schrijver niet op het oog heeft. Ik stem verder toe, dat de bedoelde cultuurwet ten doel had om het koloniale vraagstuk tot afdoening te brengen. Met den schrijver had ik ook wel gewenscht, dat de cultuurwet van den heer van de Putte, hoe onvolledig ook, tot stand ware gekomen. Maar dat heeft de heer van de Putte zelf onmogelijk gemaakt door niet te willen het middel, door den heer Poortman aan de hand gedaan, om tot het doel te geraken. Hiermede is van zelf aangeduid, dat, naar mijne meening, het jongere deel der liberale partij zeer onhandig geageerd heeft, en ons, per slot van rekening, nog heeft doen aanlanden bij het ministerie van Zuylen-Heemskerk.
De schrijver verwacht van de conservatieve partij medewerking tot het verkrijgen eener spoedige beslissing, omdat zij den strijd niet langer zal kunnen ontwijken. Ik niet. Hoe langer de con-
{==505==} {>>pagina-aanduiding<<}
servatieven de oplossing kunnen tegenhouden, hoe beter voor hen. Is eindelijk geen ontwijken meer mogelijk, dan is het altijd nog tijd genoeg, om mede te doen. Het is volstrekt niet in het belang harer politiek, aan het verkrijgen der oplossing nu mede te werken. En onder welk ministerie ook, doen zij het best om af te wachten. Aan het langzamerhand verdwijnen der koloniale behouds-politiek, waarvan de schrijver spreekt, is nog geen denken.
In een opstel over ‘de bevordering van politiek leven onder het volk’ wordt zeer teregt aan de drukpers opgedragen, de belangstelling in de aangelegenheden van den staat onder het volk op te wekken, de kennis en de waardering van de constitutioneele beginselen meer algemeen te maken. Maar dan moet vooral de dagbladpers er bij ons wat anders beginnen uit te zien. Aan de meeste dagbladen hapert het een of ander, hetwelk waarlijk niet alleen door de afschaffing van het dagbladzegel, hoe wenschelijk ook, zal te verhelpen zijn. Een dagblad moet er bovenal op ingerigt zijn, dat het publiek er iets uit kan leeren. Het is niet in de eerste plaats de vraag, of zijne artikelen amusant zijn. Dat juist nu moet het publiek leeren begrijpen.
Een ander middel, om den politieken geest onder de natie op te wekken vindt de schrijver in het houden van volksvoordragten, in verband met publieke debatten over politieke quaestiën van den dag. Uitmuntend middel. Hierin zouden de kiesvereenigingen kunnen voorgaan. Dat eene kiesvereeniging alleen van zich laat hooren bij verkiezingen, is verkeerd. Laat men daar ook de politieke quaestiën van den dag bespreken, en men zal zien, welke gevolgen dit hebben zal voor de politieke ontwikkeling.
Volkomen deel ik het gevoelen van den schrijver van het opstel ‘losse gedachten over de godsdienstige beweging van onze dagen,’ dat zij, die medewerken om eenvoudiger en zedelijke godsdienstige begrippen onder het volk te verspreiden, zich voor ééne zaak vooral zorgvuldig in acht te nemen hebben, en dat is, dat zij niet afbreken, zonder gelijktijdig op te bouwen. Er zijn er onder de wijsgeeren van onzen tijd, die de noodzakelijkheid hiervan niet genoeg in het oog houden. Natuurlijk geldt deze bedenking niet de voorstanders van eene meer vrijzinnige denkwijze op godsdienstig gebied. Zij hebben getoond, te weten voor het oude, dat voorbijgegaan is, iets anders in de plaats te geven. De schrijver spreekt hier tot de positivisten onzer dagen.

{==506==} {>>pagina-aanduiding<<}
Zij breken af, en ofschoon zij het weten kunnen dat de mensch behoefte aan godsdienst heeft en dat de godsdienst regt van bestaan heeft, geven zij voor hetgeen zij afbreken niets in de plaats.
Aan het slot dezer aflevering volgt eene polemiek over verschillende zaken.
In de tweede aflevering komt I voor een artikel over de eerste ontbinding van de tweede kamer door het ministerie van Zuylen-Heemskerk. Aangezien wij echter nu reeds eene tweede ontbinding gehad hebben en bovendien onder een ander ministerie leven, zal de schrijver het met ons eens zijn, dat dit artikel nu de actualiteit verloren heeft.
In een tweede opstel: ‘de oorlog’ bespreekt de schrijver de wapening der kleine staten, welke hij schijnt af te keuren. Ik deel dat gevoelen niet. Ik geloof, dat iedere staat verpligt is zich zoo in te rigten dat hij behoorlijk verdedigd is. Dit beleid behoort onder de eerste regerings-bemoeijingen. Ik weet zeer goed, dat een aantal liberalen dit gevoelen niet toegedaan is. Liberaal te zijn en te stemmen tegen de hooge begrootingen van oorlog scheen in de laatste tijden zoo wat bij elkander te behooren. Ik behoor tot die liberalen, die daarover anders denken. Daarmede wordt in geen enkel opzigt de administratiën van oorlog en marine verdedigd. Ik geloof, dat wij gedurende een tal van jaren veel geld uitgegeven hebben, zonder dat wij er iets noemenswaardigs voor onze defensie voor terug gekregen hebben. Maar dit neemt niet weg, dat wij, als ons een goed plan van defensie voorgelegd wordt, de kosten er van zullen moeten dragen.
In elk geval, zegt de schrijver voorts, moeten de kleine staten vooral hare zelfverdediging hoofdzakelijk en in de eerste plaats zoeken in volkswapening, maar hij voegt er ook al weder aanstonds bij, dat ook volkswapening hare bezwaren heeft. Ik weet waarlijk niet, of de natie wegloopen zou met het denkbeeld van volkswapening. In beginsel zeker uiets beter dan algemeene dienstpligtigheid; maar het is zeer de vraag, of de natie zich daaraan gewennen zou.
Voorts spreekt de schrijver over de vereenigingen voor vrijwillige wapenoefening. Die vereenigingen maken zich te veel afhankelijk van het gouvernement en van de militaire overheid. In de tweede plaats wordt te veel werk gemaakt van uitwendig vertoon. In de derde plaats wordt de volkswapening hier en

{==507==} {>>pagina-aanduiding<<}
daar dienstbaar gemaakt aan het opwekken van beweging tegen eene vreemde natie. In deze opmerkingen is veel wat juist is. Ik geloof echter niet, dat de schrijver juist ziet, wanneer hij zegt: ‘men kieze geen bevelhebbers of onderbevelbebbers uit de in activiteit zijnde officieren van het leger en oefene zich niet onder de leiding van officieren of onder-officieren der armée-corpsen. Ik geloof integendeel, dat de oefeningen onder dergelijke leiding zeer veel waard zijn, ja zelfs, dat die waarde daarvan geheel verloren gaat, wanneer men die leiding niet heeft. In het algemeen geloof ik echter, dat bij de vrijwillige corpsen één ding op den voorgrond behoort te staan: zij kunnen alleen waarde hebben, in zoover zij bruikbare elementen aan militie en schutterij geven. Wil men er afzonderlijke corpsen van maken, dan ontneemt men aan militie en schutterij de noodige krachten.
Die schrijver heeft van het oprigten der vrijwilligers-corpsen vermindering van het militaire budget verwacht - wat echter volstrekt niet verwacht kon of behoorde te worden. Men heeft zeer teregt alle mogelijke faciliteiten om zich te oefenen aan die corpsen gegeven, maar men heeft tegelijkertijd eveneens zeer te regt begrepen, dat van die corpsen de verdediging des lands niet gewacht kan worden. De regering is het dus ten deze eens, dat, hoe uitnemend die vrijwilligers-corpsen ook werken kunnen, de verdediging des lands aan het leger en de vloot behoort en dat het vooral daarom van belang is goed geoefende vrijwilligerscorpsen te hebben, om daaruit de gewenschte krachten voor militie en schutterij te trekken.
In diezelfde aflevering wordt besproken de bekende redevoering van den heer de Brauw in de tweede kamer, waarin de opkomst eener nieuwe partij werd aangekondigd. Die redevoering is te oud en haar inhoud te weinig belangrijk, om er bij stil te staan.
Onder de rubriek ‘polemiek’ bespreekt de schrijver den heer Verheijen, lid van de tweede kamer, en het clerikale blad ‘de Tijd’. De heer Verheijen was de eenige roomsch-katholiek in de tweede kamer, die de beginselen der bestaande wet op het lager onderwijs verdedigde. Gelijk bekend is, is de heer Verheijen inspecteur van het lager onderwijs. Het spreekt van zelf, dat ‘de Tijd’ met die verdediging niet ingenomen was. Maar ons blijkt er uit, dat de roomsch-katholieken op dit punt dan toch niet eenstemmig denken.
In de derde aflevering is als eerste opstel geplaatst: ‘het koloniaal programma van de oude garde der conservatieve partij,’

{==508==} {>>pagina-aanduiding<<}
Ten grondslag aan dit opstel ligt eene redevoering van den heer van Foreest, den bekenden redevoerder van de conservatieven in de tweede kamer. De heer van Foreest is zoo conservatief in koloniale zaken, dat hij, al stortte het geheele kunstmatig opgetrokken koloniale gebouw ineen, toch nog de overblijfselen zou willen behouden, meenende het gebouw nog te hebben. Het is nu waarlijk geen tijd, om uit te wijden over ouderwetsche verhandelingen als die van den afgevaardigde uit Alkmaar.
Ook het onderwerp, behandeld in het tweede opstel dezer aflevering, - de diplomatieke bekwaamheden van graaf van Zuylen - is in den laatsten tijd meer dan voldoende behandeld, om er nu nog bij stil te staan.
In de ‘polemiek’ dezer aflevering, geeft de schrijver eene zeer passende teregtwijzing aan Multatuli, die zoo weinig met den parlementairen regeringsvorm op heeft. Dat Multatuli politieken zin noch politiek verstand heeft, is bekend, maar het is zeer goed ook van de redactie van dit tijdschrift gezien, daarop eens opzettelijk te wijzen.
In de vierde aflevering komt voor een artikel dat tot opschrift heeft: ‘Nederland's belang in Indië.’ Aangezien het onderwerp, hierin naar mijn inzien zeer goed behandeld, reeds lang tot het gebied der historie behoort, stap ik daarvan in.
Een tweede opstel in deze aflevering is getiteld: ‘onze parlementaire partijen.’ De hoogleeraar Buys had in een der nummers van de Gids te kennen gegeven, dat de woorden liberaal en conservatief buiten het parlement en de dagbladen in ons land bijna alle zin en beteekenis verloren hebben, dat wij die oude partij-benamingen sinds lang ontgroeid zijn en wij ons meer en meer vreemd gevoelen op een terrein, vol onderscheidingsteekens, die voor ons sinds lang hebben opgehonden werkelijk onderscheidingen te zijn. De heer Buys wenscht nieuwe parlementaire partijen. De schrijver van het hier bedoelde opstel kan zich daarmede niet vereenigen en spoort integendeel de bestaande partijen aan, alles aan te wenden ter bevordering van aaneensluiting en eenheid van handelen. Ik kan niet anders zien, of hij heeft daarin volkomen regt. Het is niet noodig lang stil te staan bij de quaestie, of het bestaan van partijen in den constitutionelen regeringsvorm noodzakelijk of wenschelijk is. Waar, zooals de schrijver teregt opmerkt, in ons parlement en in elk parlement ter wereld altijd

{==509==} {>>pagina-aanduiding<<}
twee hoofdgroepen te onderscheiden zijn, waarvan de eene den vooruitgang tracht te bevorderen en de andere dien tracht tegen te houden, daar is de noodzakelijkheid van zelf aangewezen. En voor eene rigtige behandeling van zaken zal het wel altijd wenschelijk blijven, dat zij, die eene zelfde rigting vertegenwoordigen, zich aan elkander sluiten.
Maar hebben nu de bestaande partijen uitgediend, zooals de heer Buys beweert? Ik moet erkennen, dat ik weinig hecht aan partij-benamingen. Wil men dus aan onze liberalen en conservatieven andere namen geven, het is mij onverschillig, maar men verandert daardoor aan de zaak niets. Volkomen juist zegt de schrijver van het door ons besproken artikel: ‘partijen-vertegenwoordigen beginselen. Verlangt men dus de oude partijen door nieuwe vervangen te zien, dan duidt dat verlangen aan, dat men de oude beginselen afkeurt en nieuwe beginselen wenscht te zien scheppen.’ Ik kan mij moeijelijk voorstellen, dat de heer Buys zoo iets zou willen.
Wenscht de schrijver nu, wat de liberale partij betreft, noch verandering van aard, noch verwisseling van naam, iets anders is het met het programma van werkzaamheid dier partij. Dat programma heeft hernieuwing noodig, want de zaken, die er nu nog opstaan, zijn reeds te lang aan de orde. Ik spreek dat volstrekt niet tegen, maar wil dan toch vragen, of er mogelijkheid bestond, al die oude zaken op het programma voorkomende, af te doen. Ja, de koloniale quaestie had voor een aanzienlijk deel afgedaan kunnen zijn, als de heer van de Putte en zijne voorstanders het gewild hadden. Maar ik vraag, heeft het van de liberale partij afgehangen, dat zooveel oude zaken onafgedaan zijn gebleven? Naar het schijnt, zijn wij nu in een beter tijdperk, en laten de liberalen nu dan toonen wat zij kunnen.
In een artikel tot titel hebbende: ‘hervorming van het kiesregt’ wordt aangedrongen op verandering der kieswet. Hoe wenschelijk die wijziging ook zijn moge, men bedenke, dat het doen van dengdelijke keuzen niet uitsluitend afhangt van de wijze waarop de wet de kiesbevoegdheid omschrijft.
Verder trekt in deze aflevering zeer de aandacht het artikel: ‘het belang van het godsdienstig volksleven.’ De schrijver komt teregt op tegen het in onze dagen zoo dikwijls terugkeerend verschijnsel, dat zooveel leeraaren, die de begrippen der

{==510==} {>>pagina-aanduiding<<}
zoogenaamde moderne theologie zijn toegedaan, het leeraarsambt nederleggen. Als men op die wijze zijne rigting meent het best te dienen, dan begrijp ik niet, hoe die rigting ooit tot de begrippen van het publiek zal kunnen doordringen. Stuart Mill denkt er niet anders over. Zeer aanbevelingswaardig ter lezing is zijne inaugural address delivered to the university of St. Andrews, medegedeeld door professor Vissering in het Gids nummer van Julij 1867.
‘De school-kwestie’ is getiteld een ander opstel, in deze aflevering voorkomende. Daarin wordt besproken een woord van den heer Gunning te 's Hage gerigt: aan de Evangelie-belijders in de Tweede Kamer. Dat woord komt hierop neder, dat de heer Gunning van zijne geloofsgenooten wenschte bestrijding van het vorige ministerie, wat aangaat diens houding in de onderwijs-quaestie. Wat nu de anti-revolutionaire heeren in de tweede kamer op hun standpunt ten tijde van het ministerie des heeren van Zuylen cum suis hadden moeten doen, moesten die heeren zelve beslissen. Maar als de heer Gunning meent, dat zij, door eene andere gedragslijn te volgen, hadden kunnen bewerken eene wijziging onzer schoolwetgeving in den zin der christelijknationale rigting, dan kent hij de tweede kamer niet.
Zooals uit het boven medegedeelde blijkt, bevat het hier besproken tijdschrift een aantal wetenswaardige onderwerpen.

C. Duymaer van Twist.

IV. Onderwijs.

EERSTE REKENBOEKJE VOOR DE LAGERE SCHOLEN, door H. Baarschers, Onderwijzer te Hardenberg. Zwolle, W.E.J. Tjeenk Willink. 1868. 32 bladz. 8o. ƒ 0,10.

TWEEDE, enz. (32 bladz. 8o.) ƒ 0,10.

DERDE, enz. (40 bladz. 8o.) ƒ 0,12½.

ANTWOORDEN, behoorende bij het eerste enz., 8 bladz. 8o. ƒ 0,05.

ANTWOORDEN, bij het tweede enz., 10 bladz. 80. ƒ 0,07½.

ANTWOORDEN, bij het derde enz, 12 bladz. 8o. ƒ 0,07½.

KEUR VAN REKENKUNDIGE VOORSTELLEN, ter herhaling en uitbreiding van het geleerde bij eenigszins gevorderden; door H. Sluyters. Vierde herziene en vermeerderde druk. Amsterdam, bij C.L. Brinkman. 1867. 72 bladz. 8o. Prijs ƒ

DENKOEFENINGEN. Verzameling van rekenkundige voorstellen voor volks- en burgerscholen, door B. Veenstra, Hoofd-Onderwijzer te Lemmer. Tweede druk. Te Sneek, bij van Druten en Bleeker. (198 bl. 8o.) Prijs ƒ 1, -
{==511==} {>>pagina-aanduiding<<}


Van het eerste en tweede stukje afzonderlijk elk 25 cts; het derde 35 cts, en het vierde 30 cts.
Deze drie werkjes zijn verzamelingen van voorstellen, zonder bijvoeging van de theorie zelve.
Het eerste boekje van Baarschers (25 Nrs.) bevat, na eene inleiding, die uit een tal opmerkingen en aphorismen is zamengesteld: Telling (12 voorst.), Samentelling (42 voorst.), Vermenigvuldiging (70 voorst), Aftrekking (46 voorst.), Deeling (92 voorst.), Allerlei (35 voorst.) Het tweede boekje bevat dezelfde regels (in 30 Nrs.) voor tiendeelige breuken, met overeenkomstig 40, 50, 82, 40, 76 en 93 voorstellen. Het derde boekje behandelt in 38 Nrs. de gewone breuken en wel achtervolgens; Telling (12 voorst.), Grootste gemeene deeler (14 voorst.), Vereenvoudiging (24 voorst.), Kleinste gemeene veelvond (16 voorst.), Herleiding (17 en 12 voorst.), Samentelling (38 voorst.), Vermenigvuldiging (37 voorst.), Aftrekking (28 voorst.), Deeling (20 voorst.), Herleiding tot tiendeelige breuken (8 voorst.), en omgekeerd (8 voorst.), Kunstnamen van maten en gewichten (26 voorst.), Allerlei (120 voorst.). Alles is zeer eenvoudig gehouden en voor eene school ten plattelande bijzonder geschikt.
Voor meer gevorderde leerlingen diene de ‘Keur’ van Sluijters, die in vijf en veertig tientallen genoegzamen voorraad ter oefening levert voor hen, die nog niet met meetkundige reeksen, worteltrekking, logarithmen bekend zijn.
De Denkoefeningen van Veenstra, wier herdruk, hoewel zonder jaartal op den titel uitgegeven, van April 1867 blijkt te dateeren, is in vier verzamelingen verdeeld; de eerste bl. 5-41 bevat 315 voorst.: de tweede bl. 49-84, heeft 302 voorst.: de derde loopt van bl. 91-144 over 382 voorstellen, en in de vierde bl. 153-192 zijn 282 voorstellen opgenomen. Deze voorstellen zijn bestemd voor het gebruik bij normaallessen, en vereischen ongeveer denzelfden graad van ontwikkeling als het vorige boekje.
H.





{==512==} {>>pagina-aanduiding<<}

Buitenlandsche letterkunde.

Losse schetsen.


Frederika Bremer.

Alweder een ‘Vrouwenleven.’ Nauwelijks een tweetal jaren zijn er verloopen sinds de welbekende Zweedsche schrijfster, wier naam aan het hoofd van dit schetsje staat vermeld, binnen de muren van het door haar geliefde slot Arsta, dat van zoovele pijnlijke herinneringen uit haar jongemeisjes-jaren getuige is geweest, den levensadem uitblies - en ziet, reeds hebben, door de hulp van eene trouwe zusterhand, een ‘Levensbeschrijving’, een bundel meerendeels aan die zuster gerichte ‘Brieven’, het fragment eener Selbstbiografie, getrokken uit Frederika's ‘Dagboek’ en tevens eene verzameling van kleinere tot dusver min bekende ‘penneschetsen’ van de overledene schrijfster het licht gezien. Deze schets van haar leven met bijgevoegde schriftelijke nalatenschap liggen in eene Duitsche vertaling voor mij (1); en vermoedelijk is het mijne lezers niet ongevallig daaruit een en ander te vernemen.
Steeds toch heeft de schrijfster van: ‘de Buren,’ ‘het Huis’, ‘Hertha’ enz. enz., als de gevoelvolle dichteres van het huiselijk leven, ook in ons vaderland tal van vrienden en geestverwanten gevonden. En geen wonder! Tusschen hare Muze en den Nederlandschen landaard bestaat een zekere graad van verwantschap. Het eigenaardig gebied, dat zij in het meerendeel harer

{==513==} {>>pagina-aanduiding<<}
vertellingen betreedt, is hetzelfde waarvoor men ook hier te lande groote sympathie koestert. Andersen, Bremer, en over 't geheel de Noordsche schrijvers, hoewel in den regel met krachtiger fantasie, warmer gevoel bedeeld, hebben onloochenbaar dit met ons gemeen, dat zij wat ik zou willen noemen een zelfden blik hebben op de dingen van het leven ook naar den geest. Iets ernstigs, gemoedelijks, iets wee- en soms iets zwaarmoedigs, 't welk in de levens- en natuurbeschouwing van zuidelijker natiën wordt gemist, vormt de grondtoon van hun wezen. Er bestaat een overeenkomst van smaak, neigingen en behoeften, ten deele ook op gelijkheid van klimaat en levenswijze gegrond, tusschen hen en ons, die maakt dat wij hen spoediger begrijpen, dat wij meer hart hebben voor den toon hunner huiselijke poëzie of voor hun uitspinnen van kleine Alltags-bijzonderheden, die anderen licht onbeteekenend of vervelend zullen vinden. Evenals wij, zijn ook zij een in zich zelv' gekeerd volk. De wereld, waarin zij zich bij voorkeur bewegen, is niet de woelige, openbare markt des levens, maar meer beperkt binnen de enge wanden van huis en gemoed. Onder een schijn van uitwendige koelheid, onder het masker van maatschappelijke eenvormigheid, broeden ook bij hen ‘tempêtes sous un crâne.’ Het gevolg hiervan is, dat benzelingen nietzelden buitensporig groote proportiën aannemen - en omgekeerd; dat er in 't verborgen veel geleden, veel gedacht, veel doorleefd wordt, enz....
Deze eigenaardige kleur nu, welke, verhoogd door de maatschappelijke Zweedsche toestanden, over vele voortbrengselen der Skandinavische litteratuur ligt gespreid, wordt voor een groot gedeelte ook bij Frederika Bremer terug gevonden. Zoo, dank zij de haar aangeboren dichtergave en iets diep- ja weekgevoeligs in haar natuur, hare schetsen van het Zweedsche familieleven over 't geheel genomen met een soort van idyllischen verbeeldingstint zijn overgoten, dit zonnig waas belet toch niet iederen nadenkende, die tusschen de regels weet te lezen, te gevoelen, dat er op de schijnbaar effene watervlakte dezer gevoelige vrouwenziel vaak hevige stormen moeten hebben gewoed. Ook bij haar smeult het vuur onder de asch. Wie om iets te noemen met zooveel geestdrift, als zij in hare Romans pleeg te doen, voor de miskende rechten, voor het h.i. rampzalig en vernederend lot harer Zweedsche zusteren, telkens en telkens weder in de bres is gesprongen, die moet zelv' in de eerste

{==514==} {>>pagina-aanduiding<<}
plaats onder het drukkend gevoel van dien af hankelijken, onmondigen toestand harer sekse nameloos en bitter veel hebben geleden.
Werkelijk is dit het geval geweest. Tal harer schijnbaar los daarheen geworpen, zoo con amore gepenseelde, tafereeltjes zijn lonter belichaamde invectieven tegen huiselijke en maatschappelijke toestanden, wier zedelijk vermoordende invloed haar in de jaren harer jeugd vaak der wanhoop nabij hebben gebracht. Even toch als de engelsche romanschrijfster Charlotte Brontë omvat ook haar leven en vertegenwoordigt ook zij als 't ware in haar persoon, wat Zweden betreft, den overgang van l'ancien tot le nouveau régime. Zij heeft al de euvelen van het eerstgenoemde bij ervaring gekend en onverpoosd, zooveel hare krachten zulks gedoogden, zich beijverd om het laatste mede in 't leven te helpen roepen. Ook haar eigen leven is zoodoende min of meer in twee helften gesplitst. In welke van die beide zij zich 't ongelukkigst heeft gevoeld, blijke uit de navolgende schets.

Het levenslicht zag zij den 17den Angustus 1801 op Tuorla in de nabijheid van Abo, de voormalige hoofdstad van Finland (toen nog tot Zweden behoorende). Haar kinderlijke herinneringen echter beginnen eerst te dagteekenen van Stockholm waarheen haar vader, een man van geboorte en fortuin, uit bezorgdheid naar 't schijnt voor de zich aan Finland's politieken horizont dreigend samenpakkende onweerswolken, zich weldra met zijn gansche huisgezin ter woon begaf. Kort na zijn aankomst aldaar werd hij door aankoop eigenaar van het schoone, ongeveer drie mijlen ven Zweden's hoofdstad verwijderde, landgoed Arsta. En ziehier terstond als 't ware de beide polen aangewezen, - Stockholm en Arsta, - tusschen welke dertig jaren achtereen, zonder veel noemenswaardige afwisseling, de as van Frederika Bremer's bestaan, gedurende de eerste sombere, weemoedige periode van haar leven, is gevat geweest.
De eerste bladzijden harer biografie bevatten al dadelijk een treffende bijdrage tot kennis van de opvoedingsmethode, gelijk die onder l'ancien régime in Zweden, gelijk overal elders 1) bij de hoogere standen, gebruikelijk was.

{==515==} {>>pagina-aanduiding<<}

‘In den tijd - dus verhaalt Mevr. Charlotte Quiding, de eenigste thans nog in leven zijnde telg der weleer vrij talrijke familie Bremer - in den tijd, toen Frederika en ik samen opwiessen, was de verhouding, die tusschen ouders en kinderen heerschte, nog van een geheel anderen aard dan tegenwoordig. Thans behoort een strenge opvoeding tot de uitzonderingen; destijds waren ouders in den regel hard en boezemden zij hun kinderen gewoonlijk meer ontzach en vrees dan liefde en vertrouwen in. Levendig staat het mij nog voor den geest, hoe vaak, als de onze van een uitgang huiswaarts keerden en wij hunne stem maar hoorden, wij ijlings naar de kamer onzer gouvernante of naar die van onze onde kindermeid de vlucht namen, om ons daar te verbergen.
Te acht uren 's morgens moesten wij geheel gekleed bij hen binnenkomen om hun goeden morgen te wenschen.
Eerst gingen wij dan naar onze moeder, die in een kleiner woonvertrek afzonderlijk ontbeet, en die nauwlettend van de deur af tot aan haar zitplaats toe onze geringste bewegingen bespiedde. Beviel onze démarche haar niet, zoo moesten wij weêr terug naar de deur en van voren af aan op haar toekomen, een dienaresse maken en haar de hand kussen. Haperde er aan die neiging iets, zoo moest ook deze herhaald en verbeterd worden. De arme kleine Frederika kon het met loopen, staan, zitten of neigen mama zelden naar den zin maken en had daar natuurlijk vrij wat over te lijden. - Was deze plechtigheid afgeloopen, dan lag vaders morgenbezoek aan de beurt. Op het uur, waarop wij zijn voorkamer biunentraden, was de knecht gewoonlijk bezig in het midden van de kamer een groot vierkant kleed uit te spreiden; daarop werd dan een stoel gezet, waarop onze vader plaats nam, terwijl de knecht terstond hem een grooten, witten, tot op de voeten afhangenden, mantel omhing. Te gelijkertijd trad dan Mijnheer Hagelin, de kapper, binnen, (een origineel van het eerste water) gekleed in een grijzen rok, met een kam achter de ooren en een poeierkwast in de hand, zelf natuurlijk ook duchtig gepoederd, die voor vader en ook voor ons, kleine kinderen, allerlei potsierlijke buigingen en strijkages maakte.
Hij begon met zijn poeierkwast den knecht in handen te geven, welke deze zoolang moest vasthouden, tot dat hijzelf het lint van de staart losgemaakt, deze gekamd en van nieuws gevlochten had; onder het poeiëren boog Mijnheer Hagelin, als een

{==516==} {>>pagina-aanduiding<<}
echte liefhebber, glimlachend het hoofd een weinig op zijde en deed van tijd tot tijd eenige stappen achterwaarts om te beter het effect van zijn werk te kunnen beoordeelen. Inmiddels werden mijns vaders hoofd en gelaat in zulk een dichte poederwolk gehuld, dat hij zijn oogen niet kon openen, voordat de knecht hem een kom met water en een handdoek kwam aanbieden. - Wij kinderen, die ons altoos dol met deze plechtigheid amuseerden, hadden dan vergunning een poosje te blijven toekijken. Zoodra wij eerbiedig onzen vader begroet hadden, moesten wij gaan ontbijten en vervolgens naar de gouvernante, bij wie wij van 9-1 uur bleven leeren en werken.
Mijne moeder hield bij de opvoeding harer kinderen onverzettelijk vast aan de drie navolgende stelregels. Vooreerst wilde zij dat wij opgroeiden in volstrekte onwetendheid van het kwaad dat er in de wereld is. - Vervolgens moesten wij zooveel mogelijk leeren (in den zin van kundigheden in ons hoofd proppen); eindelijk: zoo min mogelijk eten. Dit laatste beginsel hing in zoover samen met het voorlaatste, als bij haar de overtuiging vaststond dat veel eten de kinderen dom, traag en ongeschikt tot leeren maakt; bovendien echter sproot het ook eenigszins voort uit haar bepaalden afkeer van stevige, weldoorvoede vrouwen. Zij las namelijk veel romans en ik geloof haast, - dus voegt de verhaalster er bij - dat Mama bijzonder werd bekoord door het denkbeeld, dat ook hare dochters op tengere, zwevende Romanheldinnen zouden gelijken. Werkelijk is haar dit streven gelukt; want wij bleven klein en mager, 't geen trouwens niet te verwonderen viel bij een diëet als het navolgende. 's Morgens te acht uren een schoteltje koude melk met een klein stukje roggebrood. - Al waren wij nog zoo hongerig, wat dagelijks het geval was, wij zouden het toch niet gewaagd hebben, om meer te vragen. Een of tweemaal, toen de oude kindermeid onze dringende bede ingewilligd en ons een sneê broods extra had gegeven, werd zij zoo hevig beknord, dat zij het nooit weêr heeft durven doen. - Te twee uren namen onze ouders het middagmaal en dat was voor onze hongerige magen een feestelijk oogenblik. Dan toch was het ons vergund volop ons genoegen te eten en mochten wij van de vijf gerechten, die opgedischt stonden, uit drie naar welgevallen ons deel nemen. - Des namiddags verzamelden wij allen ons in het salon om koffij te drinken - wij kinderen natuurlijk slechts als toe-
{==517==} {>>pagina-aanduiding<<}
schouwers. Precies te vier uren gingen wij weder met de gouvernante, bonne Amie, naar hare kamer om te werken. Onze vader, die een man stipt van de klok was, gaf het sein tot opbreken,
na alvorens ontelbare malen op zijn horologie te hebben gekeken; want eer de unrwijzer op vier stond mocht niemand de kamer verlaten. Dan echter ging ook hij zelf heen en hield zijn middagslaapje. Had de klok zes geslagen, dan kwam de knecht aan de deur tikken en melden dat de thee gereed was, en begaven wij ons, bonne Amie, Frederika en mijn persoon, weêr door de eetzaal naar het salon. Daar dronken dan onze ouders, bonne Amie en soms ook gasten, als er bezoek was, thee; wij kinderen mochten weêr toezien, maar kregen toch een beschuit en verlof om in de kinderkamer te gaan spelen; de leeruren waren dan voor dien dag afgeloopen. Te negen uren stond er voor onze ouders, bonne Amie en gewoonlijk ook voor eenige gasten, in de eetzaal weêr een tafel, met twee of drie warme gerechten, gedekt; wij kinderen hadden echter reeds een uur vroeger met een glaasje koude melk en een sneê roggebrood gesonpeerd. Zoodra wij dit maal op hadden, gingen wij naar het salon, maakten onze dienaresse, kusten onzen onders de handen, wenschten hun goeden nacht en gingen naar bed.’

Uit deze kleine proeve kan men zich eenigszins eene voorstelling maken van het geheel der huiselijke atmosfeer waarin Frederika is grootgebracht. Daar zij een kind was van levendige verbeelding, in wier hoofdje reeds vroegtijdig de zonderlingste grillen en fantasiën spookten, viel de verduring van bovengemeld régime, gelijk zich begrijpen laat, háár bovenal bijzonder zwaar. - ‘Niemand,’ zoo klaagt zij dan zelv' ook in haar ‘Dagboek’, niemand verstond het mijn karakter ten goede te leiden. Ik koesterde de innigste bewondering voor heldhaftigheid. Ik had een onbegrensde neiging tot liefde en zelfverloochening, een innig verlangen om te geven, om anderen gelukkig te maken. 't Geen echter mijne moeder van mij verlangde, dat ik aan de idealen van hàre romanheldinnen zou beantwoorden, dat ik onberispelijke buigingen zou weten te maken, in alle opzichten een model zijn van vrouwelijke volkomenheid, (volgens hare opvatting) dat juist ging mij slecht van de hand. Men trachtte door strengheid mij te buigen of men stak den draak met mijn gevoel en gemijmer. Een en ander maakte, dat ik

{==518==} {>>pagina-aanduiding<<}
mij zeer ongelukkig heb gevoeld in de jaren mijner eerste jeugd en daar ik heftig van aard was, ontwierp ik allerlei plannen, om mij het leven te benemen, mij de oogen uit te steken, enz....eeniglijk en alleen in de hoop om mijner moeder hare strengheid te doen berouwen. Nooit evenwel bracht ik het verder, dan dat ik, aan den oever staande, wanhopig in het meer heb gestaard of dat ik met een mesje mij nu en dan even in de oogen heb geprikt.
Mij misplaatst voelende in mijne huiselijke omgeving en zulks te meer omdat ik van nature een onrustig, hartstochtelijk wezentje was, ten eenenmale misdeeld van 't geen men in de wereld tact pleegt te noemen, verdiepte ik mij te liever met mijn gansche ziel in de groote gebeurtenissen van den dag. De krijg van Napoleon inzonderheid riep al mijne levensgeesten wakker. Ik wilde stil en onbemerkt uit de ouderlijke woning naar het oorlogstooneel vlieden en als page verkleed mij in de dienst begeven van onzen kroonprins (later koning Karel Johann XIV), die toenmaals in mijn oogen op meer dan een halfgod geleek. Met die plannen hield ik mij wel een jaar lang onledig; toen versmolten zij als sneeuw voor de zon en maakten weer voor andere gevoelens plaats. Godsdienstige dweepzucht en wereldschgezinde behaagzucht hielden vervolgens bij afwisseling mijn geest bezig; zoodat ik mij nu eens in den hemel verplaatst en dan weer als in de hel geslingerd voelde. Gelijk twee verzengende vlammen verteerden beurtelings dorst naar kennis en begeerte naar genot mijn gemoed: maar beide deze behoeften bleven jaren lang onvervuld. De aanblik alleen van sommige woorden in een boek, als ‘Waarheid,’ ‘Vrijheid,’ ‘Eer,’ ‘Onsterfelijkheid,’ wekten aandoeningen in mij op, die ik vruchteloos zou pogen te beschrijven. Ik wilde hun op een of andere wijze een uitweg banen, schreef verzen en tooneelstukken; ik componeerde en teekende, maar het een viel gemeenlijk nog slechter uit dan het andere.’

Men verbeelde zich nu dit onrustig, prikkelbaar wezentje, van jongs af geklemd in het gareel van de meest vormelijke étiquette, beperkt binnen de enge grenzen van een familie-leven, dat, uitgenomen de gebruikelijke steedsche wintervermakelijkheden (die echter weinig in haar smaak vielen, vooral ook daar zij geen uiterlijk bezat dat bij den eersten indruk kon beha-
{==519==} {>>pagina-aanduiding<<}
gen) jaar in jaar uit met de meest doodsche eenzelvigheid voortstroomde; - men denke zich haar altoos geboeid aan huis, en verder zich aan haar lectuur en droomerijen overgevende - en men zal het eenigszins verklaarbaar vinden, hoe, geprikkeld door de haar aangeboren begaafdheid, van lieverlede de lust in haar ontwaakte om al die indrukken harer jeugd in een of anderen vorm te bestendigen, en ook - dat haar talent juist in die bepaalde richting zich heeft ontwikkeld en dat eigenaardig gebied zich ter exploitatie heeft gekozen, waar zij met de opgedane ondervindingen 't best haar voordeel kon doen. Ook de gloed van den hartstocht die ons niet zelden te midden van hare, doorgaans op kalmen leest geschoeide, vertellingen verrast, vindt in deze lang onderdrukte, maar daarom ook bij buien zooveel te heviger opbruischende, dweepzucht gereede verklaring.
Toch stelle men zich Frederika Bremer volstrekt niet voor als een onnatuurlijk, ziekelijk gevoelig kind.
Integendeel, 't kostte dikwijls vrij wat moeite haar onder den duim te houden en o.a. aan haar kinderlijke vernielzucht paal en perken te stellen. Menige trek, menige guiten-streek uit haar jeugd wordt ons meêgedeeld, waarvan de aardigste zeker wel de navolgende is. De oude heer Bremer, die tamelijk gevoelig op het stuk van gastronomie blijkt te zijn geweest, (welke liefhebberij hem later door herhaalde jichtaanvallen is vergald geworden) was gewoon, wanneer de familie zich 's winters in de stad ophield, 's morgens te 11 uren in de eetzaal een afzonderlijk, keurig toebereid, ontbijt voor zich gereed te vinden. De aanblik en ook de geur van al die kleine verleidelijke schoteltjes oefenden op de kinderen een onweerstaanbaar magnetisch vermogen uit en meermalen werd de verzoeking hun te sterk en maakten zij zich aan kleine snoeperijen schuldig, ‘waarover wij een oogenblik later (verhaalt Mevr. Quiding) dan wel berouw gevoelden, maar die wij toch onophoudelijk weêr bedreven. Des Zondags mochten wij in de eetzaal spelen. Eens, terwijl ons spel aan den vollen gang was, zeide Frederika op eenmaal: “Nu zullen wij komedie spelen!” - Wij schikten de stoelen op een rij langs den wand. “Nu moet gij, zeide zij tegen Hedda, Claas en mij, gaan zitten en u honden alsof gij slaapt, terwijl ik over het tooneel heen en weder spring.” Wij deden zulks; maar daar er op haar springen een langdurige stilte volgde, deden wij op eens de oogen open, en gaven

{==520==} {>>pagina-aanduiding<<}
allen te gelijk een schreeuw van verbazing. Frederika stond namelijk aan de ontbijttafel en snoepte zoo hard zij kon van de overgeblevene spijzen.’
Zestien jaren oud zijnde legden de beide oudste meisjes, Charlotte en Frederika, die slechts een jaar in leeftijd verschilden, belijdenis af en deden achtereenvolgens haar entrée in de wereld. Met uitzondering echter van den schouwburg, gevoelde Frederika zich tot de soort van vermakelijkheden, wier kring hierdoor voor haar werd geopend, luttel aangetrokken. Haar vurigste lust was beroemd te worden, eer en bewondering in te oogsten, op eenigerlei wijze uit te blinken en geen streelender genot kende zij dan ook, dan wanneer op soirées in het ouderlijk huis, (die echter hoogst zelden plaats grepen) haar pianospel of haar teekeningen de opmerkzaamheid der gasten trokken. Die lust zou echter eerst na jaren worden geboet. Loodzwaar drukte op haar het kruis der vrouwelijke opgeslotenheid en afhankelijkheid. Aan wandelingen alleen of met haar zuster, in de stad althans, viel welstaanshalve niet te denken. Pijnlijk werkten op hare zenuwen inzonderheid de eentonige, eindeloos lange herfstavonden buiten, wanneer de heer Bremer aan zijne familie, die zich inmiddels met vrouwelijken arbeid ijverig bezig hield, meest uit geschiedkundige werken placht voor te lezen, zoodat ten laatste de moeder in slaap viel en de arme Frederika begen te gapen dat haar de tranen over de wangen rolden.
Eens slechts (een oase in de woestijn), in het jaar 1820, werd door den arts voor Frederika en haar jongste zuster een kleine badkuur verordend; ja! den volgenden zomer ondernam de gansche familie een groote buitenlandsche reis, naar Hanover, Darmstadt, Baden, een gedeelte van Zwitserland en eindelijk ook naar Parijs, waar de winter werd doorgebracht. Maar de langzame wijze waarop die tocht werd afgelegd in twee zware, elk met vier paarden bespannen, reiskoetsen - gevoegd bij het scherp contrast tusschen al de aanschouwde heerlijkheden en het vreeselijk doodsche bestaan te Stockholm en op Arsta, gaven voor haar gevoel aan die afwijking van den gewonen leefregel slechts een prikkel der ergernis te meer. ‘Nergens (teekent Frederika hieromtrent in haar Dagboek aan) heb ik ooit zooveel onmogelijkheden gezien als in het huis mijner ouders; alles was er onuitvoerbaar, behalve groote reizen. - En verder: ‘Nooit, voor

{==521==} {>>pagina-aanduiding<<}
alle goud der wereld, zelfs niet voor het bezit van het genie van een Tègner, zou ik nog eens in mijn leven die reis willen overdoen.
Mijn dorst naar kennis en mijne genotzucht ontwaakten bij het zien van al die wonderen van natuur en kunst met grooter heftigheid dan ooit te voren. Ik leed als Tantalus. Een jaar later zaten wij weer in ons eenzaam Noorden. Het leven van druk en kommer, dat toen voor ons begon, zou geen pen kunnen weêrgeven. - De ouderlijke woning scheen ons eene gevangenis. Geen menschelijke ziel bezocht ons, en de familie's, die wij bij anderen ontmoetten, behandelden ons, wegens onze buitenlandsche reis en wijl zij meenden dat wij ons daar een weinig op lieten voorstaan, hard en onvriendelijk. Van jaar tot jaar daalden steeds grauwere en zwartere wolken op ons huis en op mijn ziel neder. De eene voor de andere na, vervlogen al mijne illuzies. Met een geest begaafd, die smachtte naar leven en bedrijvigheid, zag ik mij van alle werkzaamheid verstoken. Had destijds een barmhartige hand mij den weg getoond; iemand mij geleerd om mijn verstand te ontwikkelen en mijn tijd juister te besteden, o! dan waren niet zoovele jaren als nullen aan mij voorbijgegaan. Maar mijn ziel lag nog als 't ware in boeien. Ik las een menigte romans; zij wekten in mij een begeerte naar geluk en naar liefde, welke toch nooit gestild zoo worden. Ik las een menigte preeken, maar zij maakten mij niet beter en geen greintje minder ongelukkig. Ik speelde piano, ik deed van alles wat, maar werd onder de hand gedurig moedeloozer. De flikkerende vlam in mijn gemoed stond op het punt van te worden uitgedoofd en verlangde eigenlijk niets liever dan dat. Mijne zusters leden even als ik; zij leden in mij en ik in hen. - - - Het lot der vrouw in 't algemeen en het mijne in 't bijzonder, begon mij gruwzaam toe te schijnen! - - Ook mijn geloof, mijn hoop werden tot in hun diepste grondslagen geschokt. - - Het eenige wat in dezen droeven tijd mij troost verschafte, was de beeldende kunst; want voor schoonheid was ik altoos zeer gevoelig. Ik schilderde miniatuurportretten van de kroonprinses, die
ik in den schouwburg had gezien; ook van den koning. Ik verkocht die in het geheim en binnen het jaar had ik daarmede bijna 200 rijksdaalders verdiend. - -’

{==522==} {>>pagina-aanduiding<<}

Een slepende ziekte, die den heer Bremer overviel, en die in zekeren zin de voorbode was van zijn dood, droeg nog meer bij om het geduld der drie zusteren, Charlotte, Frederika, en Agatha, (de vierde, Hedda, was steeds lijdend en is in den bloei harer jaren gestorven; de beide zoons waren, de een bij een landrechter in de leer, de ander op de Akademie te Upsala) op harde proeven te stellen. Beurt om beurt moesten zij den kranken vader voorlezen of met hem whist- en schaakspelen. Aan den hartstocht voor dit laatste spel paarde hij ook de kinderachtige eigenschap van nooit te willen verliezen en van telkens uitbundig zijn vreugde te kennen te geven als hij zijn kinderen had ‘mat’ gezet: eene hebbelijkheid, waar de beide zusters zich nog eenigszins naar wisten te voegen, maar waarbij Frederika's geduld te kort schoot en die haar dikwijls heete tranen in de oogen dreef. - Het denkbeeld zelfs van een tweeden winter op dezelfde wijze te zullen moeten doorworstelen, greep haar zoodanig aan, dat zij haren ouders vergunning wilde vragen om zich als soeur de charité bij een der gasthuizen van Stockholm aan te melden; slechts met moeite brachten de zusteren haar dit voornemen uit het hoofd. ‘Over 't geheel (schrijft Mevr. Quiding) hadden onze ouders geen flauw vermoeden zelfs van het geheim verdriet waaronder we t' huis gebukt gingen. Zij hadden moeite noch kosten gespaard om ons eene voortreffelijke opvoeding te geven, ons alles te laten leeren, enz. En ook later, zoodra het slechts in eenigerlei opzicht het welzijn zijner kinderen gold, waren geen geldelijke opofferingen onzer vader ooit te groot.’ Er zijn echter zeer verschillende wijzen om kinderen ongelukkig te maken.
Inmiddels begon meer en meer Frederika's letterkundig talent zich te ontwikkelen. Zij knutselde ijverig aan kleine gedichten, schetsen en fantasietjes, welke zij in 't geheim aan haar oudste zuster voorlas, en waarvan enkelen in het derde boekdeeltje van de hier aangekondigde uitgave thans voor 't eerst het licht zien.
Bij uitnemendheid gunstig ook werkte op haar gezondheid en op geheel haren innerlijken mensch een tweetal winters, geheel alleen te Arsta doorgebracht met Agatha (de andere zusters in stad hielpen den vader verplegen), die tot herstel van een lichamelijk gebrek twee jaren te Parijs onder behandeling was geweest en wier daar aangevangen kuur noodzakelijk op het land moest

{==523==} {>>pagina-aanduiding<<}
worden voltooid, - onder geen andere vrouwelijke hoede, dan die van eene bejaarde Française. Als van een knellend juk ontheven, schepte zij ruimer adem; las en schreef of doolde naar welgevallen in de vrije natuur om; verkwikte zich met het vrolijk gesnap der pas uit Parijs teruggekeerde zuster, en voelde ook van lieverlede de sombere neerslachtigheid, die zoo lang haar had neêrgedrukt, verdwijnen.
Toen voor 't eerst, zooals zij zelv' in haar dagboek verhaalt, ontwaakte in haar weêr een gevoel van levenslust. De gouden vrucht dier wedergeboorte was het ontstaan van haar eersten voor den druk bestemden letterarbeid, die onder den titel van: Schetsen uit het dagelijksche leven 1), nameloos het licht zag. Van ongeveer diezelfde periode dagteekenen ook de thans gepubliceerde ‘Brieven, waarvan de eersten bijkans allen aan hare, in het jaar 1830 met Quiding in het huwelijk getreden, zuster Charlotte zijn gericht en wier luimige, schertsende en opgewekte toon genoegzaam te kennen geeft, hoezeer de zon van haar levensgeluk toen werkelijk ten volle door de wolken was heengebroken. Een huwelijksaanzoek, kort te voren tot haar zelve gericht, had zij afgewezen; een gelijk lot weervoer ook aan alle latere pretendenten. - Aan de Muzen alleen zou voortaan haar leven zijn gewijd. Omstreeks dezen tijd stierf ook haar vader en, toen kort na diens overlijden een tweede deeltje harer ‘Schetsen’ in druk was verschenen, maakte die arbeid reeds zulk een opgang, en was hare anonymiteit reeds zoo doorzichtig geworden, dat Frederika in blijde opgetogenheid aan hare zuster schreef: ‘Wij zijn heden allen in high spirits door de voorvallen van den dag; een brief van Brinkmann, en allerlei moois dat Franzén 2) over mij heeft gezegd. Verbeeld u! een allersierlijkste brief en dien moet ik nu schriftelijk beantwoorden!... Hoe dat nog gaan zal, weet ik niet; later zal ik u den uitslag melden. - Ook Renterborg was hier en die zeide: Men kome tegenwoordig waar men wil, overal hoort men spreken over eene jufvrouw Bremer, eene demoiselle Bremer, die geschreven heeft enz.
en ter eere van wie men verzen dicht. P.S. Hedda wil volstrekt Brinkmann's brief voor u uitschrijven, opdat

{==524==} {>>pagina-aanduiding<<}
gij hem versch krijgt. Versch - nu ja, maar terdege gesuikerd en gekruid. - Hij gaat ingesloten hierbij.’

Van nu af was Frederika Bremer's weg als schrijfster gebaand en had ook haar eigen levenslot een geheel andere, veel meer dan tot dusver met de behoeften en aspiraties van haren geest overeenkomstige, wending genomen. ‘Ik ben’ - zoo eindigt zij haar Dagboek in 1831, - ‘thans dertig jaren oud en streef met ernst en inspanning naar de bereiking van een vastgesteld levensdoel. Mijn uitwendige omstandigheden zijn gelukkig; ik ben levenslustig en tegelijk kalm. Zoo het God behaagt, zal ik een geachte en nuttige schrijfster worden. Meer nog ten gevalle van mijne zusteren dan wel van mij zelve (?), hoop ik eer en roem te verdienen, en ook te zullen inoogsten.’
Intusschen gevoelde zij diep hoeveel er aan hare intellectueele ontwikkeling ontbrak en bëijverde zij zich, zooveel zij kon, om door eigen studie en door zich de raadgevingen en den omgang van geletterden ten nutte te maken, die leemten aan te vullen. Van den dichter Franzén en inzonderheid van Geyer, den grooten Zweedschen geschiedschrijver, gewaagt zij in hare brieven met onbegrensde liefde en hoogachting. ‘Voor niets heb ik God zoo vurig te danken, schrijft zij ergens, dan daarvoor dat ik Geyer heb leeren kennen.’ Ook den beroemden Tègner betuigt zij herhaaldelijk haren dank voor 't geen zij van hem heeft geleerd, en vooral voor de koninklijke wijze, waarop hij, de adelaar onder de Zweedsche dichteren, over de zwakke duive zijn beschermende vleugelen uitbreidde. Vooral ook kwam zij wat haar godsdienstige twijfelingen betreft op dienzelfden leeftijd tot rust, door ‘een vriend en leeraar’, gelijk zij hem noemt, te weten den predikant Pehr Böcklin in de nieuwe woonplaats harer zuster Charlotte, op haar pad te ontmoeten, die ‘zoowel op een standpunt van hooge wijsgeerige ontwikkeling, als van christelijk geloof stond;’ en die haar ‘door de philosophie heen tot Christus bracht.’
Steeds had zij in haar hart eene innige behoefte gevoeld aan eene verzoening tusschen haar geloof en haar weten. Tot dusver had zij aan de mogelijkheid daarvan gewanhoopt en was daardoor menigmalen tot den sombersten twijfel vervallen. Thans ging haar een licht op; een licht dat haar ten volle be-
{==525==} {>>pagina-aanduiding<<}
vredigde en bij welk's schijnsel zij kalm haren levensweg tot den einde toe heeft bewandeld. Ook te dezen aanzien was haar gemoed thans van pijnlijke boeien bevrijd en hoewel zij, wat haar persoonlijke gevoelens betreft, nooit voor zooveel blijkt de beginselen der zoogenaamd nieuwere godgeleerdheid als de hare heeft beleden, zoo is het toch niet onbelangrijk op een harer brieven hier de aandacht te vestigen, geschreven met het oog juist op den kerkelijken tweespalt van onzen tijd, weinig maanden slechts vóór haren dood:

Arsta 20 September 1865.
‘- - - Ja, wel mogen de vromen die aan Jezus' harte rusten er God voor danken, dat zij niet begeerig zijn te vorschen naar dingen die de Heer voor ons verborgen heeft en waarover wij toch nooit aan deze zijde van het graf tot klaarheid zullen komen; veilig rusten zij in de armen van God's liefde. - Maar zij, die de Heer geroepen heeft, om met de wapenen des geestes voor het licht tegen de duisternis te strijden; om scheiding te maken tusschen hetgeen goddelijk en menschelijk is; zij, die met Paulus gelooven dat de Geest alle dingen onderzoekt, óók de diepten Gods en dat het de bestemming der gansche menschheid is stap voor stap daarheen gebracht te worden, dat zij God lief hebbe met haar geheele hart, met haar gansche ziel, met al hare krachten en dus ook met de gaven van verstand en rede - die ook mogen er God voor danken dat hij hun een talent heeft geschonken, waarmede zij woekeren in Zijn dienst en tot Zijne verheerlijking.’
Wie met deze die worden bedoeld, behoeft geen toelichting, als men haar overige brieven heeft doorlezen en gezien heeft, hoe zij, schoon voor zich zelv' liefst een plaatsje begeerende boven de partijen, en over 't geheel meer tot den behoudenden, dan tot den vrijzinnigen kant overhellende, toch den jongsten strijd op godsdienstig gebied met een blik vol belangstelling en betrekkelijke waardeering heeft gevolgd.

De romantische ader, eenmaal bij Frederika Bremer uit den zandgrond geraakt, heeft lang en rijkelijk, misschien wel wat weelderig gevloeid. Naarmate de zoo vurig begeerige letterkundige lauweren haar eindelijk in menigte in den schoot vielen,

{==526==} {>>pagina-aanduiding<<}
voelde zij evenwel ook tevens meer en meer de zucht in zich ontwaken, om door haar bescheidene Muze een heilzamen, reformatorischen invloed te oefenen op den geest van haren tijd. Te levendiger werd die zucht, nadat zij, onafhankelijke meesteresse geworden van haar daden en uit de opbrengst harer werken een vrij aanzienlijk revenn trekkende, ten laatste - wie zal ons beschrijven met welk een verrukking! - ook haar innigste zielsverlangen had mogen zien bevredigd en zij door het bezoek van vreemde landen, Duitschland, Frankrijk, Engeland, Noord-Amerika, Italie, ook Griekenland en Palestina, een meer cosmopolitischen blik op het leven en de maatschappij had verkregen.
Reeds vóór dien tijd echter had zij, niet alleen theoretisch maar ook praktisch, ijverig zich voor het lot en de opvoeding, vooral der vrouw, in haar vaderland in de weer gesteld. Wie zich haren roman ‘Hertha’ nog herinnert, weet al wat er op dat gebied door haar gewenscht, gehoopt en - gedweept is. Zij heeft echter meer gedaan dan dweepen alleen en is, vooral na hare6 terugkomst uit Amerika, meer dan iemand voor de bebehartiging van alle, gelijk men 't noemt sociale, belangen in Zweden met vuur in de bres gesprongen. Zij stichtte vrouwenvereenigingen, bezocht de gevangenissen, trok zich het lot der weezen van aan de cholera gestorven behoeftigen aan, enz. Vele jaren achtereen was zij bovendien, gelijk men weet, onderwijzeresse aan een inrichting tot hoogere opleiding voor jonge meisjes. En zoo bracht op menigerlei wijze de tweede helft van haar leven haar een ruime, schitterende vergoeding aan voor wat zij in de eerste helft, onder het storten van zoovele bittere tranen, had geleden. En dit niet alleen - ook de vrucht van haren arbeid mocht zij gedeeltelijk inoogsten. Zij heeft een nieuw Zweden als uit de asch van het verledene zien verrijzen; nieuwe denkbeelden daar zien wortel schieten. De afschaffing van de slavernij in de nieuwe wereld niet alleen; ook de mondigverklaring der ongehuwde vrouw in haar vaderland; de oprichting in de Hoofdstad des rijks van een kweekschool tot opleiding van onderwijzeressen en de geheele vernieuwing van den Zweedschen regeringsvorm door het invoeren van een algemeene Volksvertegenwoordiging - al deze hervormingen, zoo innig door haar gewenscht en gedeeltelijk voorbereid, heeft zij nog voor hare oogen zien plaats grijpen...!
Is het te verwonderen, dat doordrongen als zij zich te allen

{==527==} {>>pagina-aanduiding<<}
tijde heeft getoond van een warm godsdienstigen geest, zij verlangd heeft, dat op haar grafzerk (zij stierf den 31sten December 1865) de woorden zouden worden gebeiteld: ‘Als ik den Heer aanriep, redde Hij mij uit allen nood?’
Frederika Bremer was zeker geen genie; of zoo al, een genie van den tweeden of derden rang. In de wijze echter, waarop zij met de haar geschonkene gaven heeft gewoekerd en die besteed, mag zij velen ten voorbeeld strekken. Behondens een zekere mate van ijdelheid, ontvangt men uit al wat van haar leven staat geboekt geen anderen indruk dan dien van een wezenlijk rein en edel vrouwelijk gemoed.
Een enkele historische bijzonderheid aan haren roman: Nina ontleend, zij hier nog ingelascht. Tijdens zij met dit werkje zich bezig hield (in 1831), 'twelk als bij uitzondering dat waas van vrouwelijke reinheid mist, dat al hare overige verhalen zoo bij uitnemendheid siert, verkeerde zij zeer onder den invloed van eene vriendin, bij wien zij een tijd lang logeerde, eene geestige, schoone, muziekale, maar ijdele en, in den vollen zin van 't woord, wereldsche vrouw. Voor Frederika zelv' was, gelijk men weet, toen ook nog niet het hooger keerpunt in haar leven aangebroken. De vriendinnen scheidden, maar om elkander in geheel veranderde omstandigheden terug te zien. De eens zoo bloeiende vrouw kwam onder Mevr. Quiding's dak - stervende! De rollen waren toen omgekeerd. En het was Frederika wier invloed zich ditmaal deed gelden en die aan het ontgoochelde ‘Weltkind’ de weg ten hemel wees.
Voorts, wat hare denkbeelden over het schoone betreft, zij de volgende zinsnede medegedeeld uit een harer brieven (in 1840 ongeveer) aan Brinkmann gericht, een schrijven, waarin zij tevens met warmte haar bewondering voor Goethe uitdrukt, wiens naam alleen (schrijft zij) steeds haar de wereld der kunst par excellence voor den geest tooverde: -
‘Ik heb vaak nagedacht over de eigenaardige roeping van den kunstenaar, om namelijk de werkelijkheid in haar dagelijksch gewaad zuiver terug te geven en die tevens in haar ideale gestalte af te beelden; om hare afzonderlijke trekken op te merken en uit een menigte van die trekken een geheel samen te stellen. Steeds is het mij dan voorgekomen, dat geen kunstwerk in de hoogste beteekenis van 't woord schoon kan zijn, wanneer de fraaie vorm niet een goddelijke, eeuwige waarheid ten

{==528==} {>>pagina-aanduiding<<}
inhoud heeft. In dien geest staat Milton's “Verloren Paradijs” hooger dan al de werken van Byron, en Rafaël's “Sixtijnsche Madonna” hooger dan de groep van Laocoon - hooger dan de karikaturen van Hogarth. Ik zou echter voor het schoone, zoowel als voor het goede, een Jacobsladder willen oprichten, met tal van sporten van de aarde naar den hemel reikende; maar de laagste sporten zonden evenzeer in eere moeten gehouden worden als de bovenste. Alles te waardeeren, van alles te genieten, aan elkeen recht te laten weervaren,.... dát vind ik het hoogste geluk en de meest benijdenswaardige gave’.
Aldus oordeelde zij op veertigjarigen leeftijd en in dien onbekrompen zin heeft zij zelve ook steeds getracht met alle verschijnselen op litterair en aesthetisch gebied, die hare bewondering wekten, haren geest te voeden en te verrijken.

De beide laatste zomers van haar leven sleet Frederika Bremer op haar geliefd Arsta. Sinds 1853 was dit goed in andere handen overgegaan; maar de nieuwe bezitters hadden haar gaarne eene kamer op het slot in huur afgestaan. Kalm en in den hoogsten zielevrede gevoelde zij daar in den zomer van 1865 haar levenseinde naderen. Op den laatsten avond des jaars ontsliep zij rustig en zonder noemenswaardigen doodstrijd. Onder eenige, weinig dagen te voren, door haar in het Zweedsch nedergeschreven dichtregelen vond men ook de navolgende:

Denn, Gott sei dank, nun weiss ich, wie est ist: 
Ich weiss dass jeder Schmerz, der recht getragen, 
Ein Samenkorn der Freude in sich schliest, 
Ich weiss dass, wenn der Martyrer geduldig 
Die Dornenkrone tragt, so findet sich 
Kein Dorn darin, der, wenn nicht in der Zeit, 
Doch in der Ewigkeit dereinst noch könnte 
Erblühn zu einer Rose... 

Onmogelijk ware het met een zinrijker en treffender aanhaling dit vluchtig levensoverzicht van de Zweedsche romaneière te besluiten.

Velp.
P. Bruijn.

















{==529==} {>>pagina-aanduiding<<}

Binnenlandsche letterkunde.

Bibliographie.





I. Fraaie Letteren.

ANNA ROOZE, door J.J. Cremer, 3 deelen. 's Gravenhage, Leiden Arnhem, M. Nijhoff, A.W. Sijthoff, D.A. Thieme. 1868.
In den laatsten tijd is - ik weet niet meer door wien - de opmerking gemaakt, dat de hedendaagsche auteurs niet rusten, voordat zij een roman hebben geleverd. Hieraan zou 't zijn toe te schrijven, dat in een betrekkelijk korten tijd, vier onzer beste auteurs op 't gebied der romantiek hun sporen hebben zoeken te winnen. De scherpzinnige opmerker wees verder op 't merkwaardig verschijnsel, dat drie dezer vier ‘oorspronkelijke’ romans een vronwennaam in den titel voeren, derhalve een vrouwenkarakter in zijn vorming en werking ontledend voorstellen. Wat voorts over 't meer of min zedelijke der handeling werd aangemerkt, laat ik liefst onbesproken. De meening, dat kunst zonder zedelijkheid niet bestaan kan, telt in onzen kristelijke wereld zooveel voorstanders, dat 't een hachelijke zaak is andere denkbeelden dienaangaande te verkondigen. Hoe men 't tegenovergestelde beweren kan zonder verketterd of verheidend te worden, zie ik niet in; hoeveel meer nog wanneer de juistheid van 't gemeene zedelijkheidsbegrip betwijfeld mocht worden! Gelukkig prees ik mij dus, zonder rillen en beven in Anna Rooze een boek te kunnen beoordeelen, dat met de zedelijkheidsquestie niets te maken had. Ik voorzie evenwel, dat deze of gene bezorgde huisvader of huismoeder toch nog Cremers roman tot dezulke zal rekenen, dont on ne permettra pas la lecture à sa fille. In Hannekes ongeval mogen keurige en kuische jonge dames zich niet verdiepen; ook kan een geval van kindermoord door een ongehuwde moeder wreedaardig volvoerd geen stoffe genoemd worden, geschikt om argelooze gemoederen te stichten. Maar Anna Rooze daarom een onzedelijk werk te noemen, in de wereld ge-
{==530==} {>>pagina-aanduiding<<}
bracht onder den invloed van denzelfden lichtzinnigen geest, die Offenbachs laatste operettes, Theresa's chansons en dergelijke minder zedelijke dan vermakelijke kunstproductjes wrochtte, dat, geloof ik, zal wel niemand in goeden ernst willen staande houden. Ter zake dus. Ik zet
voorop, dat Cremers roman meer geeft dan hij belooft. Zelfs de meest vooringenomen lezers, die, steunende op den reeds verworven roem des meesters, al vast op iets uitstekends rekenden, zelfs die waren niet voorbereid op de overgroote verrassing, bij een roman nog een novelle op den koop toe te zullen ontvangen.
Evenwel is 't jammer, dat dergelijke verrassingen, hoe aangenaam ook op zich zelve, minder aan de eischen der onverbiddelijke schoonheidsleer voldoen. Bevreemdend bovendien, omdat de schrijver, die blijkens de deel II over aesthetica gevoerde debatten een denkend kunstenaar is, zulks zelf niet schijnt bemerkt te hebben. Indien wij ons trots dit alles op een lageren rechterstoel plaatsen en in aanmerking nemen, dat in de meeste der zoo hooggeprezen kunstwerken de eenheid voor een theoretisch onverdedigbare veelheid plaats maakt, met andere woorden totaliter gemist wordt, dan, maar ook dan alleen kunnen wij om 't dubbelhoofdige des werks den kunstenaar zoo hard niet vallen. Houden wij maar goed in oog, dat de roman Anna Rooze en de novelle Hanneke Stoffels door een lossen uiterlijken band verknocht zijn, en ons aesthetisch genot zal er bij de lezing niet veel minder om zijn.
Een tweede, maar geen geringere aanmerking, die ik helaas maken moet, is 't geen ik maar kortheidshalve de bontheid van den roman zal noemen. Wij verdrinken in een zee van bijpersonen en bijzaken, die, evenmin als Anna met Hanneke iets te maken heeft, op hun beurt niets met een van beide hoofdpersonen hebben uit te staan. Wat b.v. het romantische onderzoek naar Emma's vader ter zake doet, kan ik met den besten wil niet vatten. Voorts beslaat het legio gesprekken van kolonels, tappers, koffiehuisknechts, huishoudsters, pastoors, komedianten, enz. enz., een veel te ruime plaats. Of stremmen, neen! verlammen ze de handeling niet in stede van den gespannen lezer een weldadige verpoozing te schenken? Hebben we b.v. dringende haast om voort te komen, toch worden we tegengehouden door lui, wier gezelschap niet alleen niet zoo vermakelijk is, als dat van hen, die we zoeken, maar die ons, zelfs als we tijd in overvloed hadden, niet zouden boeien. We zijn ge-
{==531==} {>>pagina-aanduiding<<}
doemd ons met commis-voyageurs in de diligence te zitten vervelen. We verorberen zoo en passant een hoogst delicaat gesprek van een min-zieken pater met zijn bezadigden ambtgenoot, enz., enz. En dat alles, terwijl Hanneke 't vonnis en Anna een nieuw leven wacht. Zelfs de minst eischende lezers kunnen met dergelijke afdwalingen of uitspattingen vrede hebben.
Evenwel zijn geenszins alle bijtooneeltjes te onpas aangebracht. Menige fijne trek verraadt daarin 't juiste, geestige penseel van den Betuwschen volksdichter. Neem b.v. 't tooneel van dronken Miel en ontken, zoo ge durft, dat de achterbuurtscène met juistheid en geest is weergegeven! Luister naar 't gesprek van den huurkoetsier met Anna Rooze en verheug u in 's mans karakteristiek lummelachtige gevatheid! Hoe menige fijne trek herinnert u aan den Britschen koning der humoristen! Hoeveel talent steekt niet in de oude Trien, die zelf haar schoenen blikte om den schoenmaker uit te sparen! Hoe voortreffelijk is de stomme smart der oude, die haar eigen geliefd, vertroeteld zoogkind den dood aandeed! Hoe geestig is 't tooneeltje van de teerhartigen burgemeester, die door een fatsoendelijken dronkaard voor een paar rijksdaalders wordt afgezet! En Ds. Haverkist met zijn gezin? Waarachtig zoo zijn er! Niets aardiger en meer waar dan die waardige dienaar in den Wijngaard des Heeren, als hij misschien zich zelf zou genoemd hebben. Edoch dit alles zijn nog geen Gelderschen of ze behooren niet tot de eigenlijke klasse, waaraan Cremer zijn modellen ontleent. Wat baas Stoffels, wat Joost, wat de gansche Mulderspeetsche buurt is, behoeft geen aanduiding dan voor wien Cremers dorpsvoorstellingen vreemd zijn. 't Oude, maar gelukkig niet verouderde talent van onzen landgenoot blinkt daarin heerlijk uit.
Een derde grief, de tweede tegen 't stremmen der handeling ingebracht, vind ik in 't klaarblijkelijk nutsbejag des schrijvers. Waartoe die eindelooze gesprekken over moderne theologie, gepaste kermisviering, tendenzvolle en tendenzlooze kunst, waartoe Oscars maidenspeech over preventieve gevangenis? In 't werkelijk leven mogen dergelijke debatten duizendmaal voorkomen, maar voor den epischen dialoog deugen ze niet. 't Is ontegenzeggelijk een groot verdienste van Plato, dat hij zijn wijsgeerige gesprekken dramatisch wist te stoffeeren, maar onze dramatici of epici zondigen zeer zeker, zoo vaak zij wijsgeerige of maat-
{==532==} {>>pagina-aanduiding<<}
schappelijke vraagstukken in plaats van handeling bieden. Wat wordt er in de pastorie, wat op den Renghorst al niet over en weer gebabbeld en gebeuzeld en in 't wilde getheoriseerd! 't Ergste is dat de auteur zich zelf helder bewust is van de strekking van dergelijke uitweidingen. Hoe anders zou hij in de voorrede uitdrukkelijk verklaren, dat 't nooit zijn doel was iemand in zijn godsdienstige meening te krenken. Daaruit blijkt dat die gesprekken zekere leerende, onderwijzende of (zooals Ds. Haverkist ook zou zeggen) zekere didactische tendenz hebben, die alles behalve met het streven naar 't ideaal aan de hand der natuur in verband gebracht kan worden. Als we lezen, hoe de dolle Willem in zijn verliefdheid zelfs twee colleges van Opzoomer verzuimt, geraken we zeer zeker tot de overtuiging, dat genoemde heer volbloed modern is. Maar hooren we hem nog bovendien moderne leeringen verkondigen aan zijn Empje, aan van Wall en aan allen, die ooren hebben om te hooren, dan verwijzen wij in den grond ons harten genoemden proponent - naar den kansel en zijn catechisatiën naar elders.
Maar Anna Rooze, de hoofdpersoon, de heldin, wat getuigen we van haar? Zou ze de sympathie van 't publiek opgewekt hebben? Ik twijfel er aan. Wel verzekert ons Cremer in den aanvang herhaaldelijk, dat we met een prachtjuweeltje zullen kennis maken. Immers haar lof wordt achtereenvolgens uitgebazuind door de kostschoolhouderes, voor wie Anna dertien jaar lang de lust en vreugd van huis en hart is geweest, door de lieve Emma, de kleine Nelly en alle overige bij 't afscheid nemen schreiende kameraadjes, ja zelfs door Jans de werkmeid en (last no least) door Adam den tuinman, die haar in een even vereerende als ongezochte beeldspraak de fleurigste blom uit de heele trekkast noemt. Ook later leeren we Anna's aanleg voor rechtsquestien en moderne godsdienstleer kennen. Nu en dan toont ze zich gewikst in haarklooverijen. Maar dat alles maakt nog geen lieftallige vrouw. De dolle, door zooveel als niets gemotiveerde belangstelling in een deerne, die ze even op reis gezien heeft, blijft de factor van de handeling. Dáárom mengt ze zich ongeroepen in een woordenwisseling tusschen Hanneke en den onbeschoften verleider, dáárom houdt ze juridische consulten over kindermoord als gold 't haar zelve, dáárom ontvlucht ze oom Lijning, die zelfs met de beste bedoelingen haar van die dolle reis zou hebben moeten weerhouden, dáárom stijgt ze

{==533==} {>>pagina-aanduiding<<}
in de diligence, om neef Oscar voor Hanneke op te roepen en ter loops professor van der Kolk op rekening van oom naar de Runt te zenden. Hoe jammer dat de auteur de fijne nuances van 't liefhebbend maagdenhart voor dat vervelende, hyperkristelijke motief heeft prijs gegeven. Met geen enkel woord duidt hij op een anderen magneet, die haar trekken kan tot haar geliefde; want lief heeft ze hem, haar hart is niet vrij, ze heeft 't zelve gezegd, dus duidelijk gevoeld. Hoeveel menschelijker ware 't geweest, als haar bemoeijngen in Hannekes zaak zelfs voor haar zelve een dekmantel voor een hevige passie waren geweest. Of vertrouwde de auteur zooveel zelfbedrog en zelfmisleiding aan dat koene, onversaagde philanthroopje niet toe?
Mij komt het voor dat Cremer in Anna Rooze een ideaal vrouwenkarakter, heeft willen geven met een vasten wil, een opgeklaard verstand en met moderne beginselen. Ik heb er niets tegen, maar verschil in de opvatting van 't ideale. Of behoort haar (ten slotte op niets uitloopende) zelfopoflering voor haar lieve Empje daartoe? Of soms dat ephemerische engagement met Es? Of soms haar raadselachtig gedrag tegenover Oscar? Wat juichen we als we 't keerpunt genaderd zijn! Reeds 't goud van tante Lijning had iets van een welbekend tooneelgodje, de hom van oom Lijning en 't geschenk van tante Riddervoort doen de deur toe. De edele baron Geereke van Uland overwint de psychische bezwaren, ze krijgen elkaar. We zuchten diep en mokken niet om den deus ex machina!
Buiten kijf ligt 't zwaartepunt van Cremers roman, en niemand zal 't ontkennen, in de figuur van Hanneke. De strijd der bedrogene boerendeerne, haar fierheid overslaande tot brutaliteit, haar bekrompenheid aandrijvende tot bitteren haat, haar schuldbesef bezwaard door schandelijken laster, verder haar geheele houding tegenover Anna, en ten slotte de voortreffelijk ingeleide en uitgevoerde ontknooping, dat alles maakt een roman of, wilt ge liever, een novelle uit, die tot 't voortreffelijkste behoort, wat in onze nationale literatuur is aan te wijzen.
Wat de verdere personen aangaat, over 't overladene van den roman klaagde ik reeds, niemand verge dus daarvan een overzicht. Doch een enkele vordert nog een vluchtige bespreking, o.a. oom Lijning, de gewezen zielverkooper, die Groningen verliet om in de Runt te gaan spoken (of wat doet hij anders?) en ten slotte monomaan de eeuwigheid in te gaan. Ik

{==534==} {>>pagina-aanduiding<<}
kan in ZEd. niets zien dan een wangedrocht, dat zijn geboorte uitsluitend verschuldigd is aan 's dichters opgeschroefde phantasie. Zijn dood heeft eer iets komisch, dan iets afgrijselijks. 't Is alsof we een moordenaar aan een koliek doen sterven en dan plechtig verklaren, dat boontje om zijn loontje kwam. Maar straf - kan er sprake van straf zijn zonder Anna Rooze te kort te doen? Kon Nichtje Oom vervolgen? Of zou er niet, als Oom had blijven leven, minder geld en dus minder kans voor Oscar geweest zijn? Maar niets van dat. De schurk, die honderden bedrogen, uitgezogen, geruïneerd heeft, de fielt, die met zijn Drenckelaersoogen zelfs over fielten zooveel vermocht, heeft eensklaps de Schim van een bleeken domine voor oogen, wiens portret hij in den kelder van de Runt gevonden heeft en die in plaats van Ooms arme slachtoffers de rol van Nemesis vervult. De klucht is uit. 't Scherm valt. En Tante? Men raadt haar af Oom te gaan zien. Ze berust er in en bekreunt zich niet merkbaar over haar voormalig dierbaren Jan, Jufvrouw Molewieck dient daartegen kerriesoep en hoenderpasteien, Professor van der Kolk recepten van anderen aard toe.
Bij den onnatuurlijken Lijning steekt Joost heerlijk af, Joost, de goelijke, gemoedelijke buitenman met zijn oprecht, oud-Saxisch hart. Wie anders dan Joost zou Hanneke ter zijde staan, de belasterde verdedigen, de gevallene troosten, de verstootene tot zich nemen? Hij is een van die aandoenlijke figuren, die ons bij Cremer zoo vaak week doen worden, alles doen voorbij zien, omdat ze ons zoo innig roeren en zoo goed doen.
Nog een enkel woord over een ander man, de eeuwig prettige, joviale opgewekte, tevens opwekkende van Wall, de Rotterdamsche koopman met zijn zwartje, zijn kippenhuishouden, zijn humor en zijn dwaasheden. Zulke figuren hebben maar één gebrek, dat ze nooit vervelen.
Mag verder ook in den Amerikaanschen auteur eenige verdienste steken, stellig wordt ze niet gevonden in den Sukkel Redly, die beklagenswaardig akelig, onbeduidend en passief blijft. Mulderspeetsch gebak, ei, ei, wel, wel’ kenschetst den man van A. tot Z. C'est un homme en robe, zeer zeker minder voor de eenigermate mannelijke Marnix, dan voor den roman omnisbaar.
Trekken we onze oordeelvellingen samen, dan kunnen we niet anders dan getuigen, dat, hoeveel aanmerkingen ook tegen 't

{==535==} {>>pagina-aanduiding<<}
geheel des romans kunnen gemaakt worden, in Anna Rooze te veel goeds, ja zelfs zooveel uitstekends voorkomt, dat we niet aarzelen 't ouder de beste onzer kunstproducten te rekenen.

28 Aug.
P.J. Cosijn.
DE FRESKE SJEMSTIN ME EN HUGSTIUSK AUERSETING. - Der Friesische Spiegel mit einer hochdeutschen Uebersetzung von M. Nissen, Küster und Lehrer in Stedesand. Altona bei A. Mentzel. 1868. XXXII und 378. S. kl. 80.
Ofschoon dit werkje het jaartal 1868 op den titel draagt, zoo is het reeds in 1867, althans op het einde van dat jaar, verschenen, toen een ex-collega van Nissen, de oud-onderwijzer en letterkundige C.P. Hansen van Keitum op Sijlt (wiens levensschets wij in de Vrije Fries, XI, 377-392 mededeelden) er onze aandacht op vestigde. Deze verzameling van Noord-Friesche poëzy en prosa schijnt ten vollen den lof dien een kenner en beoefenaar dier taal als Hansen er aan toebragt, te verdienen. Met het doel om het ook onder het oog van taalkenners en minnaars van huisselijke 1), Duitsche poëzy en naïf prosa te brengen, vatten wij de pen thans op.
Het doel van den schrijver legt hij in het Vorwort bloot: maar hooren wij liever hem zelven:
‘Onze Friesche moedertaal weêrklonk in de grijze oudheid van de Königsaue 2) tot aan de Schelde. Een koninklijk gewaad gelijk omgaf zij het gouden strand van de schuimende Noordzee. O! hoezeer heeft zij sinds dien tijd, dat zij zich tot de huisselijke familiehaard terugtrok, aan grondgebied verloren! Uitgestorven en in boeken begraven ligt de taal der ‘Wurster Friezen, der dappere Stedingers, Rustringers, Broekmannen, Reidlanders, Kennemers en hoe zij allen heeten mogen. Verdwenen is de landspraak van het westelijk Dithmarschen, van het oude Strand (der Strandfriezen): zij zonk met de bewoners in het koele watergraf. Verstomd is de Friesche tong der Eiderstadters, de tand des tijds knaagde de taal weg van de schoonste deelen van Noordfriesland. De schoone moedertaal in de velden van Angelen verstierf en vertreden is zij op

{==536==} {>>pagina-aanduiding<<}
de sombere heiden en in de wouden der Noordsche Widingers, want men hijgde en haakte naar eene vreemde spraak.
Landsman! zet toch dezen op u aanvallenden vloed een dam! Ach! gij trekt de schouders op en schudt bedenkelijk het hoofd; want de dam is reeds lang doorgebroken en als kleine eilanden liggen onze dialecten verstrooid in het wijd verbreid Idiom der edele Saksers en noordsche Gothen. Friezen zijn omgeven van platduitsch en Deensch sprekende Friezen! Zulke taaleilanden zijn Noordfriesland, Helgoland, Wangeroog, Saterland in het Groot-hertogdom Oldenburg en Westfriesland (d.i. de Provincie Friesland). Meer is niet over van de voormaals Friesch sprekende bewoners der Noord- en Oostzeekusten. Vele van hunne nazaten hebben zelfs vergeten, dat hunne voorvaders eens Friezen waren. - Zal ons niet een gelijk lot treffen, willen wij onze moedertaal behouden, zoo wordt het tijd, dat wij ons gereed maken en de pen opvatten, want het schrift is het eenige middel om eene taal te behouden, die honderden, ja duizenden (?) jaren lang in den mond des volks geleefd heeft. Wij komen daarom thans met haar voor den dag en hopen haar eene plaats te verzekeren in de Germaansche letterkunde, want daarin behoort zij te huis. Onze Noord-friesche taal is een Germaansche tongval.
Kracht en zelfvertrouwen is het Noordgermaansche volkskarakter en boven allen dat der kustbewoners, te weten der Friezen. Daaruit hebben zich ons volksleven en onze taal ontwikkeld. De taal is eensdeels wel is waar het voortbrengsel van den menschelijken geest in het algemeen en van den volksgeest in het bijzonder; maar zij is anderdeels niet minder de reinste spiegel van het geheele Volksleven. Dit - het Friesche Volksleven is helaas verbrijzeld; onder duinen en dijken, in den koelen zeebodem ligt het begraven; maar de spiegel is - hoewel wat anders geslepen - nog in zijn geheel. Hij die op de puinhopen van zijn eigen volksleven ontwaakt en in zulk een spiegel ziet, dien ontbreken inderdaad niet de vleugels voor eene edele geestvervoering, te meer daar ons geheel volksleven in zijn optreden zuiver dichterlijk is. Ons oud volksgeloof met eene rijke sagenwereld innig verbonden, vertoont toch vele dichterlijke elementen; daar onze taal een groote rijkdom van spreekwoorden heeft en eindelijk ook dat, in rijke mate, bezit wat voor den uiterlijken vorm der poëzy noodig is. Daarbij

{==537==} {>>pagina-aanduiding<<}
komt nog de klank der taal, welke zijn grond in het veelomvattend Vocalisme daarvan heeft. De Friezen hebben eene klankvolle, dichterlijke, degelijke taal, waardig een volk, dat zich eens “edele, vrije Friezen” noemde; dat op Engeland's bodem eene taal heeft geschapen, die met regt de hoofd en heldentaal van Europa genaamd werd. De Friesche taal is althans het naastbij komende dialect, waaruit de Engelsche ontstond. Ook dat de Friesche taal nog bestaat, nog leeft, is een bewijs van hare degelijkheid. Wij spreken deze taal slechts uit gewoonte, maar de oude Friesche volksgeest heeft de Germaansche spraakstoffe zelfstandig verwerkt en heeft in deze taalontwikkeling eene strenge consequentie getoond. Ware dit niet het geval geweest, de Friesche taal, de taal van zulk een klein volk, ware reeds lang door den stroom der nieuwe beschaving verzwolgen. Nu echter draagt zij het leven in zich zelve: nu bespeurt men bijna aan ieder woord den vrijelijk beschikkenden, scheppenden, ja koppigen geest des volks.’
‘Waarom zullen wij dan onze schoone moedertaal, die zeker meer als eene bloote geschiedkundige waarde heeft, nog langer verwaarloozen? Het schijnt mij toe, dat het hoog tijd wordt, dat wij ons volk voortbrengsels uit zijne eigen taal aanbieden, alvorens dat het die geheel laat varen. Wij moeten althans eene poging aanwenden om te zien of de gedachte zich ook in de Noordfriesche taal in een dichterlijk gewaad laat kleeden. De stof moeten wij uit het - helaas verbrokkelde Volksleven nemen, opdat het volk zich daarin spiegele en zich zelf terugvinde; opdat het der edelen voorvaderen karakter in zich gevoele en zich tot het bewustzijn van het beginsel van zelfvertrouwen verheffe. Taal, geschiedenis, sage en zeden vormen het gebied, dat wij te onderzoeken hebben. Verstaan wij het hier de toonen aan te slaan, in welke onze volksgeest zijne naïviteit en reinheid, zijne scherts en ernst, zijne liefde en verlangen, zijne trouw, hoop en geloof in hunne volle kracht uitdrukt, zoo hebben wij reeds veel gewonnen; zoo komen wij allengs zoover, dat het volk zijne heerlijke taal niet laat varen. Hier in dezen Spiegel wordt (bij de Noordfriezen) daartoe eene eerste poging aangewend. Anderen, die na mij komen, zullen het zeker beter doen.... Opwekking van het Friesche Volkskarakter is het doel van mijnen arbeid en deze kan slechts bereikt worden door voortbrengsels in de moedertaal enz.

{==538==} {>>pagina-aanduiding<<}

De schrijver vermeldt verder in zijn Vorwort eene gunstige getuigenis van den Pastor Feddersen te Hackstedt over zijne Friesische Spiegel; geeft de redenen op waarom hij er de Hoogduitsche overzetting bijvoegde en deelt ons mede dat de pruisische regering hem 100 Thl. Pruisisch, subsidie, voor de uitgave er van toestond, onder voorwaarde, dat hij den Frieschen tekst, door taal-, geschied- en natuurkundige aanteekeningen zoude ophelderen. Daaraan is dan ook door hem voldaan. Eene breede uiteenzetting van de klanken, het vocalismus van het Noord Friesch S. IX-XXVIII besluit dit Vorwort.
In vijf afdeelingen is het werk zelf vervat: I. A Hüss, het huis met 13 gedichten: 1 Di jonge. De knaap. 2 Di üle. De onde. 3 De tri Skorke ön a Ring. De drie kerven in den ring. 4-5 On a Framde. In den vreemde. 6 He langd. Heimwee. 7 En Sikken. Een zucht. 8 Ewer a Hüs. Naar huis. 9 A Hüs. 10 Lönd an Fölk. Land en Volk. II De Fréske. De Friezen. 12 De Frèske Kiarlssong. Het Friesche Heldenlied. 13 Die schönste Perle. Alleen Hoogduitsch. Tot eene proeve dier poëzy in het Noord-Friesch en Hoogduitsch kiezen wij de Frèske 1) en geven de ophelderingen van den schrijver er bij. Het zijn de Friezen van het jaar 449.
Göllne Ringe sen er tegen	Goldne Ringe sind gezogen
am de Freske jerre Lönd,	rings um unser Friesenland,
dat de male 2) Sie- Waghe	damit stolze Nordsee-Wogen
jem her brege bai a Strönd:	sich hier brechen an dem Strand;
dat et Lönd san Grouthe grait, 3)	damit dessen starker Keim
dat et Fölk sin Brüdher dait. 4)	sich entwickele zum Heim.
	
Jinner asterfor, der wakse	Ostwärts hin, o seht, da decken
Holtinge 5) ön Ungellönd,	waldige Höhen Angelland,
an intwuske ladde jinthen	ja die grünen Thäler strecken
grene Sikke 6) langs a Strönd.	sich da langs dem Ostseestrand;
Slot an Dom skint 7) hug an widd,	ist geziert mit Schlosz und Dom,
dag was netter Ulingstidd.	schöner war's im Alterthum.


{==539==} {>>pagina-aanduiding<<}

Withinge, de üle Kempe,	Widringer, die alten Recken
bogedn 8) twuske Als an Remm,	wohnen zwischen Als und Remm,
jerre Hi langd 9) del tod Nöarden	nordwärts von der widau strecken
fon a Widd-u 10) hen to Bremm;	ihre Heiden sich nach Bremm;
dag sö surt as jerre Hi,	doch des Widingers Gemüth,
word et Hert and Mödd was fi. 11)	düster ist's wie Heide blüht.
	
Germans Sene wiarr de Tranne 12)	Diese waren Wogenreiter,
Simans me en weli 13) Modd;	Germans Söhne alle drei,
Friheid ging jem auer Alles,	echte Kämpfer, hehre Streiter,
leten 14) derfor Liff an Gödd.	und von Hans aus alle frei.
Hengist féard 15) jem tod Mül 16)	Hengist *) war der grosze Held,
bai a Kelltringe hett 17) et hül.	dem zur Beute fiel der Kelt.
	
Wer he Kelltringe ferjaged,	Dort auf Keltrings leeren Fluren
skuf-er ham en Engellönd;	schuf er sich ein Engelland,
man ferjett 18) et Witherkâman	und vergasz des Schwanes Spuren
to sin Hüs, to Ungellond;	nach der Heimath: Angelland!
ja, de frie, freske Mon 19)	Ja, der freie Friesensohn
set 20) ham sillew aw a Tron.	Stieg dort selber auf den Thron.

De tweede afdeeling bevat de stukken 14-20, waarvan vier in het Noord-Friesch en Hoogduitsch. 14) Jû Sowenstéar. Het zeven gesternte: 16) Kress-ene. Kerstavond, 18) Paske. Paschen 19) Dat Kompass. Het Kompas: de anderen alleen in het Hoogduitsch.

{==540==} {>>pagina-aanduiding<<}

De derde afdeeling is getiteld: Hôg Songe auer Tele. Eenige zangen (of gedichten) over Sagen, dus berijmde sprookjes. 21) Wèakshug. Wia's hoog. 22) Haliglönd. Helgeland. 23) Jü sunken Krön. De gezonkene kroon. 24) De Kloke fon Rungholt. De klokken van Rungholt. 25) Us Rungholt stond wither ap. Ons Rungholt staat weder op. 26) De Freske an sin Wathergreft. De Fries en zijn graf in de golven, een uitvoerig gedicht S. 92-115. 27) Jû trau Söster hern Song. Het lied der trouwe zuster. 28) De Spanster. De Spinster. 29) De Nagdluper to Walberdei. De nachtwandelaar in St. Walpurgisnacht. 30) De Krigger. De Krijger.
De vierde en vijfde afdeeling bevatten nog een paar dozijn Noord Friesche stukken onder de opschriften Usen wisse, onze zeden en Spröke.... Likknisse. Spreuken en Gelijkenissen, S. 143-376: daaronder twee grootere prozastukken De Kurdstere. De Wolkammer en En Alkenire-Prettai. Eene Gevelpreek. Deze laatste bevat zooveel origineels, dat wij die eens vertaald willen mededeelen.... Vooraf deze noodzakelijke opheldering. - In een geschrift, getiteld die Insel Amrum door den Amrummer onderwijzer Chr. Johansen te Kiel in 1861/62 in de Jahrbücher der Herzogthümer Holstein und Lauenburg, Band IV geplaatst, vindt men de afbeelding en grondteekening van een ouderwetsch woonhuis met stal op Amrum, een der Noord-Friesche eilanden. Het prentje wordt S. 37 aldus toegelicht: ‘De huizen op Amrum zijn grootendeels sterk gebouwd en worden goed onderhouden. Een ouderwetsch Amringer huis is lang en smal, heeft brandmuren, een rietendak en met zooden belegde vorsten of nokken, zonder geveltoppen. Op de eindmuren (die der smalle zijden) die gewoonlijk drie tot vier voet hooger zijn dan de zijmuren, rust desgelijks een rietendak. Alle huizen hebben altoos schoorsteenen gehad. Aan eenige huizen is een schuur verbonden, die met het woonhuis een regten hoek vormt. Eigenaardig is de steenen gevel (frontispice) boven de huisdeur, die bij geen echt (Noord) Friesch huis gemist mag worden. In die gevelmuur is een luik en daarboven is een venster geplaatst. Aan beide zijden van het venster en het luik bevinden zich als letters en cijfers gesmeedde ijzeren muurankers. Deze duiden zoowel de namen van den bouwheer en van zijne vrouw als het jaar waarin het huis gebouwd werd aan. Ook wel
eens de namen der latere eigenaars benevens het jaar waarin zij het huis betrokken. F.G. b.v. beteekent Fedde Girris (Friesch: Fedde Gerrits

{==541==} {>>pagina-aanduiding<<}
S.F. Sike Fedders (Sike Feddes of Feddriks). De voornaam van den man sluit zich namelijk aan die der vrouw aan. Boven in den top van den gevel vondt men vroeger het Huismerk, dikwijls een rune als ijzeren muuranker enz.

Eene gevel preek.

Mijn baas heeft van mij begeerd eene gevelpreek te houden over dit huis, hetwelk wij met Gods hulp gebouwd hebben. Zoo sta ik dan hier hoog in den gevel (in het gat van het luik) en zal preeken. Je moet echter wel bedenken, dat ik maar een timmerman ben en geen preeken geleerd heb. Ik ben niet te Kiel op de Universiteit geweest, ik ben bij hamer en troffel groot gebragt en heb van mijnen meester maar zooveel geleerd, dat ik eene rekening goed kan schrijven. O he! Preêken zou ik? - Waar vind ik zulke geleerde woorden waarmede eene preek doorspekt wordt? Zoo'n liedje zong men niet bij mijne wieg. - Ik verzoek u dan geëerde vergadering om mij later niet te hard de ooren te trekken, want mijne preek zal dunnetjes uitvallen. Als het mij maar mogt gelukken alle hoofden onder één hoed te brengen, zoo zou ik gemakkelijk wat kunnen preeken; maar dat lukt niet. De een heeft dien zin, de andere genen, de derde heeft zijn tuigaadje niet in orde, de vierde is half gaar en de vijfde heeft zijn vijf niet bij elkander en kan niets bedenken. De eene is een stuk van den top, de andere van den tronk, dus fijn en grof. De een heeft zijn kop vol verstand, de andere daarin maar een vingerhoed vol. De eene trekt dikke lippen en begint te huilen als de schoen hem wat knijpt en de andere opent zijn mond zelfs dan niet, wanneer zijn hoofd voor zijne voeten ligt. De eene knipt, pinktoogt en hinkt noordwaarts en de andere keert hem den rug toe en gaat zuidwaarts. De eene is wat hardhoorig aan het regteroor en de andere heeft een paar goede ooren, maar is nog doover dan een kwartel. En dat kan zeer wel gebeuren, geeërde toehoorders! want niemand is doover dan die niet hooren wil. De eene is blind, stoot zich dikwijls daardoor en de andere heeft gezonde oogen en kan zich toch voor stooten en struikelen niet hoeden; hij valt ieder oogenblik en bemorst zich. Wie kan het ieder naar den zin maken? En des al niettemin en evenwel nogtans heb ik
als een karrepaard gezwoegd om eene degelijke preek te maken. Ik heb vele nachten niet kunnen slapen. Ja, geloof mij, kopbreken is de zwaarste van allen arbeid. Eindelijk had ik een gelukkige

{==542==} {>>pagina-aanduiding<<}
inval: ‘Krekt of precies zoo als je de steeuen in den muur volgens den draad legt, zoo moet je ook je denkbeelden leggen, als het preeken zal lukken.’ Ik heb dan mijne denkbeelden over den gevel naar den draad geregeld en ik zal dus eerst u verkondigen: ‘Wat een gevel is, waartoe hij dient en hoever hij over de aarde verbreid is.’ Zoo deel ik mijne preek in.
Ik zal alzoo lo. zeggen: Wat een gevel is. Dat de gevel een deel van het huis is, weet een kind. Dat hij uit steen, hout en dak bestaat en dat de hond met den duimstok niet op de loop is gegaan kunt gij zien. Wij hebben hem ook niet maar zoo wat bij elkander gehamerd, neen, hij is genageld en gemetseld. Toen kwam de rietdekker en lag het dak er op en daarop eenige zoden, opdat de regen afliep, en zoo is de gevel klaar. Dat zijn zaken, die je van kindsbeen gezien hebt. Maar heb je daar wel aan gedacht: ‘dat zoo als bij je zelf de neus boven den mond staat, zulk een huis een gevel boven de deur moet hebben, anders is het geen Friesch huis.’ Alzoo hebben de oud-Friezen bij hunne huizen den mensch tot model genomen. Wat eene prachtige vergelijking! Zij zeiden: ‘De gevel is de neus, de deur de mond en de oogen zijn de vensters.’ Dat zijn snuggere bouwmeesters geweest en wij doen evenzoo, ook wij bouwen het huis naar 's menschen beeld. Als wij het niet meer deden, dan bouwden wij geen Friesch huis. Op Fehmern hielp ik mede bij den bouw van eene nieuwe school. De meester wilde volstrekt een gevel op zijn huis hebben, want hij was een Fries. Men zeî echter, het was daar geen gebruik dat het huis eenen neus bekwam. Zoo spotziek waren ze. En ziet voor dien gevel kreeg de meester o! zulk eenen langen-neus. Nooit had hij gedacht in plaats van dien huisnens eenen langen neus te krijgen. Maar toch staat dit vast: Waar Friesen wonen worden gevels gebouwd. Alzoo is de gevel het teeken van Frieschen bouwtrant.’
Verlies je den neus, zoo is het gansche corpus geschonden. Neem je den gevel weg of bouw je een nieuw huis zonder gevel, dan heeft je huis niets geen aanzien. De gevel maakt een huis tot een Friesch huis: Hoerah! Eere dit huis! Eere ieders huis! ja, eere het huis van iederen Fries!
Wil je echter de eere, waarmede je je huis versiert, verdienen, zoo moet je daarvoor zorgen, dat je niet vreemd in je Friesch huis wordt, zoo als zoo velen daar oostwaarts op, onder hun-
{==543==} {>>pagina-aanduiding<<}
nen Frieschen gevel vreemdelingen zijn geworden. - Zij hebben hunne Friesche moedertaal laten varen! Gelijk de gevel het sieraad van je huis is, zoo is je Friesche moedertaal eene eere voor je zelven. Als je je Friesche moedertaal laat varen, dan kan je je Frieschen gevel ook wel nederwerpen en behoef je geen nieuwen te bouwen; het is toch schande als je op zijn Friesch bouwt en niet meer Friesch spreekt. ‘De Friesche gevel is het kenmerk voor de Friesche taal.’
Nu zou ik nog vertellen:

II. Waartoe de gevel gebruikt wordt.

De gevel heeft een luik, hetwelk wij openen om er in de oogst het schoone graan door te steken, dat de goede God voor ons liet groeijen. Zijn zegen komt door den gevel in. Hij komt niet door den schoorsteen in, ook niet door het venster, neen, door den gevel komt hij in. Daarom moet je niet alleen voor dezen Gods zegen, maar je moet ook den bouwmeester danken dat hij jou een gevel gemaakt heeft, waardoor je Gods zegen kunt binnen brengen. Den eersten Frieschen bouwmeester, die reeds onheugelijke jaren in het graf ligt, willen wij nog heden daarom vereeren, omdat hij den gevel zoo doelmatig heeft verordend. Daarop drink ik mijn eerste glas! Vivat!
Als er eens brand komt, zie je eens hoe nuttig de gevel in deze bouworde is, want het dak kan over de deur niet neêrschieten en je kunt nog vele malen naar binnen snellen om je huisraad te redden.
Somtijds springt men weelderig met den gevel om. Ik heb vele huizen gezien, waar de gevel boven twee muurvakken gebouwd was. Maar zulk een gevel heeft geen luik maar wel vensters, en binnen in was een kamer met bedsteeden. Zoo'n gevel komt op 100 daalders. Welnu als de man het geld in de kas heeft, waarom zou hij voor zich dan niet zoo'n gevel bouwen. Maar als de hoogmoed hem hiertoe gedreven heeft, dan sta God hem bij! Je weet toch wel wat de lieve God doet. Hij topt alle boomen eer zij tot in den hemel opschieten. Een geheel ander geval is het, wanneer de man veel om handen heeft en beneden geene ruimte genoeg heeft, welnu dan laat hij den gevel zoo bouwen, dat daarin een kamertje kan zijn. Als het zich zoo toedraagt, dan zeg ik maar: Die hoog staat, ziet men van verre! - Eere den man, onzen man echter, dat hij zijn huis met zulk eenen echt Frieschen gevel voorzien heeft, maar (ik kom

{==544==} {>>pagina-aanduiding<<}
er nog eens op terug) hij verdient deze eere slechts dan, wanneer hij in zijn Friesch huis ook Friesch spreekt. Lands wijze. Lands eere! zegt men, de Friesche moedertaal is daarvan het fondament. Blijf je je moedertaal trouw tot dat de dood op de lippen komt, zoo kun je met waarheid zeggen: Lands wijze. lands eere! Je behoort dan tot de oude stamfriezen, van welke men getuigde: ‘Trouwe bleven de Friezen.’ En dit gezegde had ik wel lust om op iederen Frieschen gevel in de steenen met groote gouden letters te griffelen, opdat ieder, voor hij er onder door ging, stilstond om te lezen: Trouwe bleven de Friezen! Ja' mogt je daardoor tot inkeer komen! Daarop drink ik mijn tweede glas! Vivat!
Nu zal ik vertellen:

III. Hoever de Friesche gevel over den aardbol is verspreid.

Waar Friezen wonen, gewoond hebben en werwaarts zij om te wonen heen getrokken zijn, daar vinden wij ook den Frieschen gevel. In het laage land (Marsch) en op den hoogen gaastgrond rondom de Noordzee, te westen in Sleeswijk-Holstein. Hanover, Oldenburg, de Nederlanden en Engeland. Van de Koningsau bij Jutland tot aan de Elve en van de Elve tot aan de Schelde hebben oudtijds Friezen gewoond, dat is op een uitgestrektheid van ongeveer 100 mijlen. Velen hebben hunne moedertaal vergeten, zijn vervreemd van hunne Friesche huizen en Friesche gevels. Eenigen spreken Deensch, eenigen platduitsch, anderen weder Duitsch en nog anderen Engelsch.
In Sleeswijk wordt thans nog Friesch gesproken door de bewoners van vier Harden: in de Karrharde, Bökingharde, Widingharde, Noorder- en Zuidergoskarde en op onze eilanden. De Friezen woonen aldaar in 124 dorpen, vele kluften en afzonderlijke woningen. Oudtijds zijn de meeste bewoners van Sleeswijk, Friezen geweest. Ik zou het je met hunne taal kunnen bewijzen, wanneer ik daartoe thans tijd had. - Zij splitsten zich met der tijd in Angeliter (Angelen) Widingers en Friezen. De Friezen woonen tusschen de Widan en Hever: de Widingers aan de noordzijde van de Widan tot aan Brem, oost en west tusschen Alsen en Silt tot Rem en Fan, en de Angeliters langs de Oostzee tot aan Flenshurg. De Augeliters hebben hunne Friesche taal verloren, door dat Duitschers uit het zuiden en Denen uit het noorden zijn ingedrongen: de Widingers desgelijks maar alleen door de Denen, die allengs bij hen introkken

{==545==} {>>pagina-aanduiding<<}
uit het noorden, uit dien grooten pikzwarten hoek, (Jutland met zijne zwarte veenen) waarvoor zij zich hadden moeten hoeden. Wanneer de Friesche taal uitgestorven is langs den grooten weg naar Flensburg, in de dorpen Stadum, Schafflund en Walsbüll kan ik je niet zeggen. Dat Viöl en Schwesing geheel en al Friesche kerspelen geweest zijn, staat in onze kronijk te lezen. De Eiderstadters spraken nog in 1610 Friesch en kleedden zich als de Friezen. Nn is het anders. Wat zij spreken, is noch platduitsch, noch Friesch, het is een mengelmoes van beide talen.
Zoo gaat het de Angeliters ook. De Widingers in Noord-Sleeswijk spreken Deensch, neen - zij verdraaijen het Friesch naar den Deenschen tongval. Na den vloed van het jaar 1634, verloren de Strandfriezen hunne moedertaal. Er waren in ons land 15000 Friezen verdronken en op het Strand nog ruim een paar duizend in leven gebleven, en van dezen moesten de meesten nog hunne geboorteplaats verlaten, omdat zij den dijk niet zelf konden maken, en de hertog van Sleeswijk hen, zijne eigene onderdanen, niet helpen wilde of kon. Eenigen vluchten naar Pruissen in de Ukermark, eenigen naar Holland: eenigen naar Fohr, waar zij zich op den Sandwal nestelden, en hun dorp Wick (Wijk) noemden, want zij moesten van hun Strand wijken. 't Strand was voor het jaar 1634, een groot rijk land, men had er een dijk aan de zijde van het Haff (de luwkant) van tien mijlen lengte. Die, welke nu op Strand woonen, zijn hollandsche volksplanters. Zij hebben eene leelijke taal. Het is geen Hollandsch, Platduitsch en nog minder Friesch. Als zij spreken nemen zij den mond zoo vol en zetten zulke breede lippen, dat de kinderen van anders sprekende menschen hen nabouwen. Zoo gaat het ieder volk, dat zijne moedertaal laat varen! Zuiver Friesch is het schoonste: ja, de Friesche taal is eene der schoonste en degelijkste der duitsche tongvallen.
Op de zuidzijde van de Elve, hebben oudtijds Friezen gewoond van Wursten-Koog, ten oosten der Weser langs den geheelen marsch- en gaast tot diep in de Nederlanden. Zij splitsten zich in Oost- en Westfriezen. De meesten spreken nu platduitsch. Van de Oostfriezen zijn de Sagelters in Oldenburg overgebleven, die hunne moedertaal nog in eere houden. Zij woonen midden

{==546==} {>>pagina-aanduiding<<}
in het hoogveen op eenen hoogen gaastrug. Daar zijn omstreeks 3000 inwoners in drie kerspelen. Zoo woonen er ook nog Friezen op eenige eilanden, langs de noordkust van Nederland. Van de Westfriezen (Prov. Friesland) kan ik u mededeelen, dat zij hunne Friesche moedertaal als schrijftaal beoefenen. Zij zijn er al zoo ver mede, dat zij Friesche liederen zingen. Wanneer komen wij zoo verre! - Uit dat, wat ik je tot nu toe verteld heb, kan je opmaken, dat de Friezen oudtijds een groot volk geweest zijn.
Ook in Engeland is de friesche Gevel. Hij is met Friezen overgekomen. In het jaar 449 staken gansche scharen Friezen over. Zij verzamelden zich te Fresenhagen. Daar lagen hunne schepen. (Dijken waren er toen daar nog niet). Hengist en Horst, een paar bewoonders van de Widingharde voerden de Friezen aan. Hunne zuster Rawen was bij hen. Van Fresenhagen staken zij in zee en landden op het eiland Thanet, dat in de Theems lag, waar nu het Goodwinssand is. Toen zij voet aan wal hadden gekregen, trokken zij daarna velen tot zich, ja zoo velen, dat zij geheele dorpen in eens konden bouwen en die naar de dorpen van hun vaderland benoemen. In Engeland vindt men even zoo goed een Enge, een Horne (Langenhorn) een Lugum, een Hürup als bij ons. En alle huizen in die Engelsche dorpen hebben den Frieschen gevel boven de huisdeur. Waar de Friesche gevel is daar hebben Friezen gewoond. De Engelschen hebben oudtijds Friesch gesproken. De gevel stond bij hen in hoog aanzien. Zij noemden hun erfregt daarna en spraken van Gevelregt. Volgens hun gevelregt werd het goed onder de kinders in gelijke deelen verdeeld, maar de jongste zoon krijgt het huis en land. Bij ons heeft de oudste of de jongste zoon, wanneer het een vast erf is, het huis voor de brandverzekerings-taxatie, het land voor de schuld, en van het overige bekomt hij ook zijn vol deel.
Ook dit huis hetwelk wij dezen zomer gebouwd hebben is een erfgoed, en krijgt een fraaien gevel. Het staat den eigenaar vrij zijn Friesch huis zoo op te sieren. Houdt hij de Friesche rechten en de Friesche moedertaal even zoo zeer in eere, zoo wenschen wij dat zijn huis lang moge staan, dat hij van den zegen Godes zeer rijkelijk onder zijn gevel moge binnenhalen en met vrouw en kinderen in rust en vrede orberen! dat geene besmettelijke ziekten of kwalen zijnen drempel overschrijden! dat hij lang leve en zijn geld en goed eens onder

{==547==} {>>pagina-aanduiding<<}
zijne regtmatige erfgenamen verdeeld worde! ja, wij wenschen dat de Fries en zijn gevel in eere blijven, en nimmer verdwijnen! Daarop drink ik mijn derde glas! Vivat!

Leeuwarden.
Mr. J. Dirks.
EXEUNTE OCTOBRI. AD FILIOLUM. Carmen Alberti Henrici Arnoldi Ekker, civis Campensis cui certaminis poëtici praemium e legato Jacobi Henrici Hoeufft adjudicatum est in consessu publico academiae regiae disciplinarum Neerlandicae, die ix Martii anni ciɔiɔccclxviii. Amstelodami, apud C.G. van der Post. mdccclxviii.
Ik verbeeld mij, dat sommigen, dezen titel ziende, zullen zegen: waartoe die gekheid? Die een pond katoen spint doet immers meer nut aan de maatschappij dan die een boek vol verzen uitgeeft. En dan nog latijnsche verzen! Waartoe dienen die? Als iemand verzen wil maken, laat het hem dan in zijne moedertaal doen, maar niet in eene vreemde, in eene doode taal! Waarlijk het was dwaas van Hoefft bij testament voor zulke nuttelooze dingen prijzen uit te loven. Het is jammer, dat de woorden van het testament niet toelaten dit geld beter te besteden. Nu wordt door het jaarlijksch uitloven van dien prijs een bespottelijke, middeleeuwsche wedstrijd in het leven geroepen, waaraan veel moeite en veel vernuft nutteloos verspild wordt. Jaarlijks komen er vele verzen in, die niet bekroond worden, en waaraan dus voor niet gewerkt is; en als zij bekroond worden - wat krijgt men dan nog? Hier voor ons ligt nu een liedje, waarin in alcaeïsche maat beschreven wordt, hoe de tuin zich in winterkleeding vertoont, de bloemen geborgen of ingepakt zijn, de tijd van hengelen voorbij is, netten moeten gemaakt worden en vogellijm moet aangeschaft worden, om putters en meezen te vangen, weldra de rivieren zullen bevriezen en dan het schaatsenrijden aan de beurt komt, terwijl het 's winters zeer aangenaam is om des avonds samen bij de kachel te zitten. Hoe krijgt die man dat alles bijeen in de maat van Horatins! En wat voor nuttigheid heeft dat!
Die zóó spreken zullen bij velen zeker bijval vinden, maar niet bij allen. Onze eeuw is materialistisch, en het behoeft haar niet verteld te worden, dat landbouw en fabrijken nuttig zijn. Zij weet dat heel goed, en behoeft het niet te leeren. Iets anders is er, dat zij wel leeren moet; of liever, dat men haar moet herinneren, opdat zij het niet vergete. Het is dit, dat

{==548==} {>>pagina-aanduiding<<}
de mensch niet van brood alleen moet leven. Wij hebben ook hoogere behoeften. Onze schoonheidszin moet opgewekt worden, wij moeten leeren, dat er dingen zijn, die geen stoffelijk gewin opleveren, en die toch verdienen beoefend te worden, omdat zij den geest veredelen, en hem bewaren voor het verzinken in het jagen naar geld en goed. Onder deze dingen bekleedt de poëzij eene hooge plaats, en daarom is het goed, dat zij in eere blijft. Ja maar, zeggen sommigen, waartoe juist Latijnsche verzen? Wij antwoorden, dat de Latijnsche verzen eene zangerigheid en welluidendheid hebben, die de Hollandsche missen, omdat onze taal oneindig meer doffe klanken heeft dan de Latijnsche. Het gevoel voor die zangerigheid en welluidendheid op te wekken is goed, en kan ook mede helpen, om onze Hollandsche dichters te leeren, uit onze taal te halen wat er uit te halen is, en zooveel mogelijk te streven, om de dofheid en eentonigheid, waartoe Hollandsche verzen zoo licht vervallen, te vermijden. Hiertoe is het goed niet alleen Latijnsche verzen te lezen, maar ook te beproeven ze zelf te maken, al ware het alleen, omdat men door die poging als 't ware geopende ooren krijgt voor de welluidendheid van hetgeen men leest. Wij honden het voor allerheilzaamst, dat onze jongelingen, die de Hooge scholen zullen bezoeken, niet alleen verstandelijk, maar ook aesthetisch gevormd worden, en daarom prijzen wij het zeer, wanneer hunne leermeesters, de litteratoren, werk van poezij maken. Wij gelooven, dat het maken van Latijnsche verzen voor litteratoren, die Latijnsche dichters moeten interpreteren, eene allerheilzaamste oefening is, en daarom verheugen wij ons, dat het legaat van Hoefft nog altijd bestaat, en dat er nog telkens enkelen gevonden worden, die lust hebben, om naar den uitgeloofden prijs te dingen. Al zijn zij weinigen, zij zijn als tegengift tegen het overdrijven der materieele belangen zeer nuttig, en in zeker opzicht kan men hen als het zout der maatschappij
beschouwen.
Het gedicht, dat vóór ons ligt, is door de Koninklijke Nederlandsche akademie bekroond. Die akademie is niet ligtvaardig in haar oordeel. Jaarlijks keurt zij vele verzen af. Dit is reeds alleen een waarborg, dat het geen prnlwerk zal wezen. En in der daad, het is aardig en kunstig, en toont, dat de schrijver Horatius met vrucht gelezen heeft, en hem zeker voortreffelijk zal interpreteeren.
Eéne aanmerking hebben wij onder het lezen gemaakt. Het

{==549==} {>>pagina-aanduiding<<}
is deze, dat het woord vibrare de beweging van eenen schaatseurijder niet volkomen weergeeft, want bij deze oefening is juist de beweging des lichaams, die door vibrare wordt aangeduid, minder goed. Ik zon librare verkiezen. Doch dit is eene kleinigheid. Het geheel is prijzenswaardig, en ubi plurima nitent paucis non offendimur maculis.

D. Burger.




II. Godgeleerdheid.

Y. Radersma, GODSDIENST EN GODGELEERDHEID. Afscheidsrede, uitgesproken te Oosterbierum, 12 Januari 1868. Leeuwarden, A. Akke ringa 1868. - 28 blz. Prijs ƒ 0,30.

DE MENSCHWORDING GODS, HET LEVENSBEGINSEL DER KERK, Intreerede uitgesproken in de Domkerk te Utrecht, den 10 November 1867. door Dr. A Kuijper. - Utrecht, J.H. van Peursem 1867. 34 blz. Prijs ƒ 0, -.
Wij beleven een merkwaardigen tijd op kerkelijk en godsdienstig gebied. Actie en reactie zijn in vollen gang. Verrassend, beurtelings bedroevend en verblijdend, zijn de verschijnselen, die de Hervormde kerk van ons vaderland tegenwoordig laat zien. Nu hoort men dit, dan dat. Daar gaat bijna geen week voorbij, waarin men niet het een of ander verneemt, van geloofsvervolging, of pogingen daartoe aangewend; van scherpe bestrijding en uitvallen, nu van deze, dan van gene zijde; van nederlagen gisteren door dit, heden door dat leger geleden; van desertiën nu regts dan links. Voortdurend verkeeren zeer velen in een weifelenden, wankelenden toestand; zij staan ‘op het puntje’ van over te slaan.....naar de orthodoxie, naar de modernen, of naar de steeds talrijker wordende bende, die bont geschakeerd met de kleuren der onverschilligheid, loomheid, gemoedelijkheid, of zucht naar verandering en verbetering van uitwendigen levenstoestand, aan al wat kerkelijk heet den rug toekeert. Elke verandering geeft stof tot bespreking, 't zij in goed- of afkeurenden zin. Het publiek velt een oordeel, in beperkten of in uitgebreiden kring, al naarmate de persoon in kwestie met meerderen of minderen in aanraking kwam. Is hij predikant, dan leidt het geen twijfel, of zijn stap wordt het onderwerp van tallooze beschouwingen, bedenkingen, exclamaties en verzuchtingen, zelfs ver buiten de plaats zijner woning. Van zijne meerdere of mindere bekendheid hangt af, in hoever men zich algemeen met zijne zaak zal inlaten. In ieder geval achten de gewone nieuwsbladen het

{==550==} {>>pagina-aanduiding<<}
noodzakelijk, het groote feit van den dag in de kerkelijke gemeente te A. of B. zoo spoedig mogelijk ter algemeene kennis te brengen.
Als ik mij niet vergis, was 't in November van het vorige jaar, dat verschillende couranten berigtten: de heer IJ. Radersma, predikant te Oosterbierum, heeft zijn ontslag uit de evangeliebediening gevraagd, ‘omdat bij tot de moderne gevoelens is overgegaan.’ Wie mijner tijd- en studiegenooten aan de Utrechtsche hoogeschool kon dit lezen, zonder van verbazing de handen in elkander te slaan, en het vreemd geformuleerde berigt op te lossen in den uitroep: Radersma modern geworden!? Was het niet reeds meer dan genoeg, dat hij van een kweekeling der Christelijk-Afgescheidenen te Kampen een voorstander der Utrechtsche theologie was geworden? 't Is waar, wie wist dat hij uit overtuiging Kampen verlaten en Utrecht gekozen had, hij kon ook vermoeden, dat Utrecht zonder schroom vaarwel zou worden gezegd, indien Radersma's overtuiging met die der stichtsche theologiae professores in tweestrijd mogt komen. Maar wie onzer, die R. aan de akademie hebben gekend, heeft ooit aan de mogelijkheid van zulk een disharmonie gedacht? Een nieuw bewijs voor de stelling: dat ook studenten - anders, ten gevolge hunner eigenaardige positie, zoo ver verheven boven de onbillijkheid eener bevooroordeelde en daarom veroordeelende menigte - zich kunnen laten misleiden door den schijn. Want daar moeten in den student Radersma gegevens geweest zijn, waaruit zich binnen zóó korten tijd een modern predikant outwikkelen kon. Men zal dit te eerder moeten toestemmen, indien men bedenkt, dat hier in de verte geen sprake kan zijn van invloed, door onedele motieven uitgeoefend. Nog veel meer dan eenige jaren geleden, geldt tegenwoordig de Génestet's vrome raad:
Neem alles aan: dat 's 't beste deel -

Ook financiëel.
Een verandering van denkwijze, die het offer vraagt van een gewenschten werkkring en een flink traktement, terwijl zij niets belooft en weinig doet hopen in stoffelijk opzigt; ziedaar de vrucht eener overtuiging, waarvoor vriend en vijand eerbied hebben moet.
Was het noodig, dat de heer Radersma zijn ontslag als pre-
{==551==} {>>pagina-aanduiding<<}
dikant verzocht, toen hij, nog geen jaar in zijne gemeente werkzaam, zich met zijne overtuiging in een andere rigting bevond, dan toen hij, zoo van de Akademie, te Oosterbierum kwam? Uit de eerste courantenberigten moest men afleiden, dat de moderne beginselen aan R. het waarnemen der evangelie-bediening onmogelijk maakten. Doch spoedig bleek die voorstelling onjuist. De heer Radersma gaf openlijk zijn verlangen te kennen, om in een andere gemeente beroepen te worden. Oosterbierum had zijne leiding begeerd, in de verwachting dat zijne regtzinnigheid onbesmet was. Zij was dit ook geweest, ten dage der verbinding van leeraar en gemeente; doch nu was zij het niet meer. Daarmede achtte de predikant de reden, waarom men hem had geroepen, ‘vervallen,’ en zijn langer verblijf als een zich ‘opdriugen.’ Zijn geweten gebood hem, om deze - en geen andere reden, van welken aard ook - heen te gaan. Tot het gehoor geven aan die innerlijke stem, werd ontegenzeggelijk veel moed vereischt, bij de onzekere toekomst waaraan Radersma zich overgaf, in omstandigheden die, hoe moeijelijker zij waren, des te meer zijn karakter in een schoon licht plaatsten. Het bewijs van zedelijken moed, dat hij gaf, heeft aanspraak op onze sympathie.
Iedere zaak kan men van twee kanten bekijken. Zoo mogen wij hier ook vragen, of Radersma verstandig heeft gehandeld? Ik bedoel natuurlijk niet, of 't verstandig was naar zijn geweten te luisteren, maar of hij wel alles goed gewikt en gewogen heeft voordat hij zijn besluit om heen te gaan, nam; en of zijn geweten hem niet iets anders als pligt zou hebben voorgeschreven, indien hij - minder eenzijdig - het geval, waarin hij gebragt was, van alle kanten had bezien? Het antwoord zou spoedig gegeven zijn, indien ik mij wilde beroepen op hetgeen de collega's doen, die eenige jaren in liberalen geest tot hunne gemeenten hebben gesproken - geheel in den trant hunner proefpreek - en dan plotseling ‘zich bekeeren.’ Dan gaan zij niet heen, maar zij blijven, om goed te maken, gelijk 't heet, wat zij in de voorgaande jaren hebben bedorven. Ten minste blijven zij, zoolang men niet elders de vertooningen hunner bekeerde krachten wenscht waar te nemen. Maar in het voorbeeld dier mannen is - behoudens enkele uitzonderingen - te veel walgelijks, dan dat wij het onvoorwaardelijk ter navolging zouden durven aanprijzen. Geheel op zichzelve beschouwe men daarom de zaak.

{==552==} {>>pagina-aanduiding<<}

Gegeven: een predikant die als kerkelijk-regtzinnig in zijne gemeente kwam en aanvankelijk sprak. 't Was zijne overtuiging, hij moest in orthodoxen geest prediken en al zijn werk waarnemen. De man komt - onverschillig langs welken weg - tot het inzigt dat hij in zijn denken dwaalde. De orthodoxie wordt hem een logen: de uitspraken der moderne rigting dringen zich als waarheid aan hem op. Wat staat hem nu te doen? Heengaan, zegt Radersma, want ik ben niet meer als predikant dezelfde die ik was, toen men mij beriep, men verwachtte toen iets anders van mij, dan ik nn in staat ben te geven. Dit is waar, maar niet volkomen waar. Heeft men hem beroepen op voorwaarde, dat hij regtzinnig zou zijn in zijne prediking, of als een voorstander der regtzinnige rigting? In het eerste geval was de weg gewezen en het heengaan onvermijdelijk; doch van dergelijke voorwaarde schijnt nooit sprake geweest te zijn. In het andere geval was er een toestand geboren, die niet zonder deugdelijke redenen mogt opgeheven worden; en dit geval deed zich hier voor. Toen de heer Radersma te Oosterbierum kwam, ‘bestond,’ volgens zijne eigene verklaring, tusschen hem en de gemeente, de gewenschte ‘overeenstemming’ in hetgeen zij als ‘de hoofdzaak des christendoms’ beschouwden. Radersma kwam tot andere, zijns inziens betere gedachten; was het nu niet zijn pligt, althans te beproeven, of hij de aan zijne zorg toevertrouwde gemeente ook op een beter standpunt plaatsen kon? Wie meer dan hij moest daartoe zich geroepen achten, én door den loop der van zijnen wil ouafhankelijke omstandigheden, én omdat hij juist bij ervaring het godsdienstig denken zijner gemeente begreep, en wist langs welken weg het kon gezuiverd worden? Zoo de proefneming mislukte, dan was het altijd nog tijds genoeg om zich, als misplaatst in dien kring, terng te trekken. Gesteld niet Radersma, maar zijne gemeente ware van
denkwijze veranderd; zou hij haar dan verlaten of getracht hebben in het zijns inziens regte spoor te leiden? Ongetwijfeld het laatste. Waarom dan nu anders gehandeld?
Het is in mijne oogen geen lofspraak, maar een veroordeelend vonnis dat Radersma over zichzelven uitsprak, toen hij zijne gemeente toeriep: ‘Geen onaangenaamheden met iemand uwer, van welken aard ook, konden tot mijn heengaan aanleiding geven.....De reden, om welke ik u verlaat, is eene andere. Er is tusschen u en mij ontstaan een verschil in geloofshegrippen, dat

{==553==} {>>pagina-aanduiding<<}
voortaan onze eendracht onmogelijk, mijne werkzaamheid onder u onvruchtbaar zou hebben gemaakt.’
Dit kon niet a priori worden vastgesteld. De eigen ervaring had den modern geworden orthodox wijzer moeten maken. Of was de gemeente van Oosterbierum zoo beslist onvatbaar te achten voor elken vooruitgang in het godsdienstig denken? Ik kan het moeijelijk gelooven, indien 't waar is wat haar scheidende leeraar verzekert, dat er vroeger volkomen overeenstemming tusschen hem en haar bestond, hoewel het orthodoxe stelsel nooit ‘de inhoud’ zijner prediking is geweest, en alleen daaraan ‘ten grondslag lag.’
Hoe is Radersma in zoo korten tijd modern geworden? Die vraag moest belangstelling wekken bij allen, die hem vroeger hadden gekend en daarbij bedachten, dat iemand die in de theologie gestudeerd heeft niet zoo spoedig van rigting verandert, als wij dit vaak bij anderen zien. Zijn in druk gegeven afscheidswoord zal opheldering geven! Zoo mogt men verwachten. Telenrstellend was de inhoud der kanselrede, die op een enkele volzin na, even goed iederen gewonen Zondag kou uitgesproken zijn. Na een inleidend woord, wordt ons hier betoogd, wat het onderscheid is, wat het verband tusschen godgeleerdheid en godsdienst, of beter gezegd tusschen godsdienst en godgeleerdheid, want de laatste is als de ‘dochter’ der eerste te beschouwen. Die uiteenzetting, naar aanleiding van Joh. 4: 19-21, 23, 24, kan voor Oosterbierum zeer nuttig zijn geweest en voor velen, die haar lezen willen, zeer doelmatig zijn om valsche voorstellingen te verdrijven en heldere begrippen te verspreiden over het onderscheid en verband van godsdienst en godgeleerdheid. Hier hadden wij toch iets anders verwacht. 't Spijt mij, dat ik zeggen moet: de teleurstelling betreft niet alleen mij. Zij ware voorkomen, indien R. in een voor- of nawoord over zijne verandering van ‘meeningen,’ van ‘godgeleerd stelsel’, eenige ophelderende verklaringen gegeven had, indien hij dit op den kansel misschien minder gepast oordeelde. Al wat wij hooren is dit, dat spreker ‘wel van meeningen, maar niet van beginselen, wel van godgeleerd stelsel maar niet van godsdienst veranderd’ is. Die verandering zal toch wel niet tot stand zijn gekomen, zonder ernstig nadenken, zonder twijfel en overwinning. Waarom ons geen blik gegund in het ontwikkelingsproces, niet om hoorders en lezers door sentimentele schilde-
{==554==} {>>pagina-aanduiding<<}
ringen van eenig zielelijden, of door hoogmoedig klinkende schetsen van ernst en waarheidsliefde mede te slepen, maar om hen bekend te maken met den weg en de
middelen, om tot beter inzigt der waarheid, tot helderder kennis te komen, en den in de orthodoxie verloren vrede des gemoeds weder te vinden in de moderne rigting? Zoo had zijn afscheidswoord een belangrijk teeken des tijds kunnen worden, te gewigtiger omdat het niet aan de een of andere theorie, maar aan de ervaring zijne geboorte was verschuldigd. Het volle leven van godsdienstig denken en gevoelen, was hier een te rijke stof om zoo geheel veronachtzaamd te worden. Toch heeft de heer Radersma dit gedaan, tot schade zijner hoorders en lezers, vooral tot schade zijner vroegere geestverwanten, die hij nog reden meent te hebben als zijne ‘vrienden’ te mogen aanspreken, en die dus ongetwijfeld naar hem zouden hebben geluisterd. Nu heeft de uitgave dezer afscheidsrede haar voornaamste raison d'être verloren; want zij is nu slechts een vernienwde getuigenis voor de oude waarheid, dat de moderne rigting niet met de godsdienst doet breken, en dat de godsdienst des harten niet als van de kerkleer afhankelijk mag worden beschonwd. Voor eenvoudige hoorders en lezers heeft Radersma dit duidelijk ontwikkeld.
Ware het nog noodig, 'k zon gaarne van deze gelegenheid gebruik maken om des schrijvers ‘wensch’, dat het hem vergund worde, de vrijwillig nedergelegde evangelie-bediening ‘elders weder op te vatten,’ naar vermogen te ondersteunen. 'k Zou wijzen op dit afscheidswoord als op een voldoend bewijs, dat men van den modernen Radersma geen wild ‘afbreken’, ondermijnen van godsdienst en zedelijkheid, en wat men al zoo verder aan de modernen ten laste legt, heeft te vreezen; maar dat men in hem mag verwachten een ijverig prediker der godsdienst, die deze ‘verhevene telg des hemels’ beschouwt als ‘de zaak van den geheelen mensch, waaraan noch onze rede, noch ons gevoel, noch onze wil vreemd blijft, immers de zaak van ons hart, waar de uitgangen des levens zijn, en derhalve het middelpunt van geheel ons uit- en inwendig leven, een allesdoordringende zuurdeesem, die onzichthaar werkt, maar met kracht en zijne werking openbaart niet slechts in ons spreken, maar in ons doen, of liever in ons zijn dat dit doen ten gevolge heeft.’
'k Zou de aandacht vestigen op meer, maar nu is dat niet

{==555==} {>>pagina-aanduiding<<}
noodig. De bedoelde wensch is vervuld, tot genoegen van velen wier belangstellende deelneming zich verheugde in het berigt, dat de Hervormde gemeente van Britsnm den eervol ontslagen predikant van Oosterbierum tot zich had geroepen en gewis met zegen in haar midden werkzaam ziet. Het ga den heer Radersma goed in zijne nieuwe gemeente, met zijne godsdienstprediking in nieuwe vormen!

Dat op een afscheid een intree volgt, is niets ongewoons. Maar dat men van den 12en Januarij 1868 verzocht wordt terug te gaan naar den 10en November 1867, heeft misschien een verontschuldiging noodig. Zij moge ditmaal hierin bestaan, dat de moeite van het ternggaan wel zal worden beloond. Een merkwaardig verschijnsel zal men waarnemen. Van een predikant, door den Utrechtschen kerkeraad van 1867 beroepen, zal men een intreerede hooren, die met de grootste belangstelling gevolgd zal worden, onverschillig tot welke rigting men behoort, indien men maar een hart heeft dat warm klopt voor al wat waarachtig, eerlijk, regtvaardig, rein, liefelijk is en wel luidt.
Ernstig moet de stemming zijn geweest van hen, die op den 10en Nov. 11. de avond-godsdienst-oefening in de Domkerk te Utrecht, vol aandacht hadden bijgewoond. Ik kan mij begrijpen, dat van ‘eenige gemeenteleden het mondeling verzoek,’ en van ‘een veertigtal stndenten in de theologie het schriftelijk aanzoek’ tot de uitgave zijner toespraak tot den redenaar kwam. En dat hij zich heeft ‘laten verleiden’ om aan dien wensch gehoor te geven, dit gaat zeker niemands bevatting te boven. Men heeft nog eens willen lezen wat men had gehoord, want 's sprekers woorden hadden in het gemoed gegrepen; zij waren vol geest en leven. Duizelingwekkend was welligt hunne eerste uitwerking. Men moest zich bezinnen om na te gaan, wat men zoo even had opgevangen met het oor. Was het de vorm alleen die over het geheel een geheimzinnig waas had verspreid? Was het de stijl, die ongetwijfeld boeide, maar niet vrij kon heeten van gezwollenheid? Of was het de inhoud alleen, die zoo betooverend werkte?
't Was de geest der profetie, die sprak uit deze rede en haar bekoorlijk maakte; de geest der profetie, die onder elk kleed verstaanbaar spreekt voor het hart, dat dorst naar waarheid en

{==556==} {>>pagina-aanduiding<<}
geregtigheid; hier omhangen met den mantel der kerkelijke regtzinnigheid; voorgedragen met den wensch dat alle ‘valsche overspanning voor eenvoud en natuurlijkheid’ mogt wijken, maar gedurig verstrikt in de doolhoven eener duistere, ziekelijk-mystieke kauseltaal. Neem weg den onzuiveren vorm, die voor een oogenblik schier allen tot zich trekt, doch straks den nadenkende terugstoot, terwijl alleen de groote menigte blijft juichen, in echt ‘stomme’ verbazing, daar zij niets begrijpt dan dit: het vuurwerk was mooi! En de kern die blijft, zal u een schat van kostbare parelen doen zien
Dr. Kuyper staat aan de zijde der orthodoxie. Maar hij behoort tot de kleine fractie dier rigting, die zich bewust is, dat de regtzinnigheid in kerkelijken zin geen doel mag zijn. Zij is hem vorm, en niets meer; een juiste vorm, 't is zoo, maar toch altijd een vorm, waaraan de geest eerst leven schenken kan. Daarom is hij in den grond der zaak ook niet regtzinuig. Daarom zal de Utrechtsche orthodoxie met voorname minachting hem den rug toekeeren, zoo spoedig zij hem leert begrijpen. Daarom vinden zijne woorden sympathie ook bij hen, die naar 't gewone spraakgebruik anders niet zijne geestverwanten konden heeten. Te eeniger tijd zal hij ontdekken, hoe groot de kloof is, die hem scheidt van de orthodoxie, hoezeer hij naar zijn innerlijkst wezen tot de partij van den voornitgang, van het geloof des harten, van de godsdienst in het leven behoort.
Als woordvoerder der orthodoxie heeft Dr. Kuyper natuurlijk met de volgelingen dezer rigting eenige leerstellingen gemeen, die door anderen onwaar of onbewijsbaar worden geacht. Dit blijkt ook uit zijne intreerede te Utrecht uitgesproken. Maar die leerstellingen zijn bij hem de hoofdzaak niet. Men brenge slechts zijne grondgedachten over in de ongekunstelde taal van het dagelijksch leven, en men zal hem hooren spreken naar het hart van alle waarheidlievende en vrome kinderen der 19e eeuw, die de regtzinnigheid van voorgaande geslachten, ook niet wat den vorm betreft, terug verlangen.
Wat is er in te brengen tegen de idé: ‘de menschwording Gods het levensbeginsel der kerk’? Niets; indien de kerk zijn zal wat Dr. Knyper daaronder verstaat, een ware gemeenschap der heiligen. Maar die idé, aldus geformuleerd, is onverstaanbaar voor het groote pnbliek. Zij is de vrucht eener wijsbegeerte, die den denkenden geest met de overleveringen der

{==557==} {>>pagina-aanduiding<<}
christenen zocht te verzoenen, tot schade van den eenvoud der ondste evangelieprediking, die van Jezus zelven. Zij schonk het aanzijn aan den tekst van Knyper's intreerede; ‘Het woord is vleesch geworden en heeft onder ons gewoond,’ Joh. 1: 14a. De Christus der kerkleer mogt langs dien weg zich ontwikkelen, maar niet dan ten koste van den Jezns der historie. Het levensbeginsel der kerk is niet het ‘feit’ der bovennatnurlijke afkomst en geboorte van den godmensch Jezus, maar de ontwikkeling van het goddelijke in elken mensch, hier met 't oog op de kerk, allereerst in Jezus. Of zou deze ontwikkeling niet de ware idé der ‘menschwording Gods’ moeten heeten? Waarom dan bij de verklaring den weg der christologische mystiek betreden? Zij deed Dr. Kuyper, met de kerkleer, tegelijkertijd in het grofste anthropomorphisme en het meest eenzijdige spiritualisme vervallen. Hij sprak nu van een menschwording Gods ‘in letterlijken zin’, en verklaarde: ‘Eenzelfde Christus is het dus die uit Maria het vleesch aannam en in de verloste menschheid zich een lichaam vormt: eenzelfde Godheid, die in den Zoon vleesch werd en als Heilige Geest ingaat in de menschheid, en voltooid zal die ingang van het goddelijk in het menschelijk leven eerst dan wezen, als God, de Drie-eenige, na het volvoeren van zijn ganschen raadslag, werkelijk alles in allen zal zijn.’ Welk denkend christen ergert zich niet aan deze taal, hoewel hij den geest der gedachten daarin uitgedrukt volkomen beäamt? Wanneer men onderscheid maakt tusschen een zigtbare en een onzigtbare kerk, dan zal men haar in laatstgenoemden zin zeker geen ‘verzameling van Jezus volgelingen’ noemen, maar een onzigtbare vereeniging van hen, die uit overtuiging des harten de door Jezus gepredikte en geopenbaarde levensbeginselen de hunne noemen en als zoodanig toepassen. Niets anders bedoelt Dr. Knyper, maar hij spreekt in een andere
taal en zegt: de kerk is ‘in vollen zin het lichaam van Christus, het rijke organisme waarin niet maar zijn geest, maar Christus zelf voortleeft.’
Met een onzigtbare kerk kan men zich niet tevreden stellen, daar moet ook een uitwendige, een zigtbare kerk zijn. De noodzakelijkheid van haar bestaan is gegrond in 's menschen behoefte aan gemeenschap en leiding. Als praktisch middel tot aankweeking van het godsdienstig leven, kan zij niet worden gemist. Dr. Kuyper is het met ons eens, dat wij behoefte hebben

{==558==} {>>pagina-aanduiding<<}
aan ‘vatbare vormen,’ opdat het goddelijk leven in ons tot bewustzijn outwake en aan onszelven ontdekt worde. Maar hij zoekt den eisch voor het optreden der kerk in zigtbare gestalte, in de erkenning: ‘Immers in het historisch optreden van den Godmensch ligt voor alles deze groote gedachte uitgesproken, dat de Heer niet slechts langs inwendigen, maar ook langs uitwendigen zichtbaren weg het menschenhart wil bereiken.’
Daarna wordt, altijd in zijne eigenaardige taal, door den heer Kuyper betoogd, hoe de zigtbare kerk niet stationair blijven kan: hoe ‘die ontwikkelingsgang door hevige schokken gekenmerkt zijn’ moet; en wat verder over het kerkregt, de belijdenis en de eeredienst behoort aangestipt te worden, doch met de uitdrukkelijke vermaning, dat men zich wachte voor ‘de doodelijke feil, om vastheid en onveranderlijkheid van vorm als woorden van gelijken klank te beschouwen.’
Merkwaardig is de verklaring, dat het ‘verval’ der tegenwoordige kerk wordt geweten aan het voormalig onheilig jagen naar ‘uitbreiding en grootheid,’ waarbij de vaderen Rome's voorbeeld volgden en in de kerk duizenden bij duizenden opnamen, ‘die vreemd aan haar geest, niet wisten wat ze deden.’ Dat was een ‘misbruik maken van vertrouwen, en spelen met de gewetensvrijheid, waardoor de kerk haar eigen vrijheids-beginsel heeft gedood.’ De misleiden hebben zich gewroken: zij hebben een vrijheidsbeginsel gehandhaafd, dat de kerk verloochende, hare ware geesteskinderen verdrongen en een onchristelijken geest in christelijke termen, langs wettigen weg, de kerk binnengeleid. Dr. Kuyper koestert alzoo deze illnsie: daar is een reine kerk in zigtbare gestalte mogelijk op aarde, had de Nederlandsche Hervormde Kerk strenge tucht gehandhaafd op de leer en het leven, naanwlettend toegezien op de aannemening van nieuwe leden, ten einde alleen de opregte belijders toe te laten, dan zon zij nu niet in zoovele rigtingen verdeeld. maar eenstemmig zijn in haar gelooven en belijden.
Ik zon te uitvoerig worden, wilde ik op alles wijzen wat mij in deze intreerede opmerkingswaardig toescheen. Veel schoons en waars, dat men van een zoogenaamden orthodoxen predikant niet gezegd, en althans niet zóó gezegd, zou verwachten, zal men vooral in het tweede deel vinden, waar de ‘voortzetting van de vleeschwording des woords door het wonen van den Christus in en onder ous,’ wordt beschouwd in verband met elks bijzonde-
{==559==} {>>pagina-aanduiding<<}
ren pligt en roeping als lid der kerk. Met toespraken aan de vertegenwoordigers van ‘het Staatsgezag, de Wetenschap en de Christelijke Kerk’, wordt het geheel besloten.

Abbenbroek, April 68.
W.C. van Manen.
TAAL DES GELOOFS. Godsdienstige Toespraken, onder redactie van W. de Meijier, No. 1-6. Krommenie, J. de Haan, 1867.
Van negaties kan men niet leven, is er gezegd. En men had gelijk met die bewering. Doch zij was geheel ten onpas aangevoerd, toen men haar wilde bezigen als argument tegen de tijdigheid en noodwendigheid der pogingen tot hervorming en genezing van het kranke godsdienstig denken en leven, die door de voorstanders der nienwe rigting gedurende de laatste jaren in ons vaderland werden beproefd. Daar moest worden ontkend omdat er te veel zonder voldoenden, of ook wel op geheel onjuisten grond was gesteld. Het bonwen van den nieuwen tempel zou onmogelijk zijn, indien de vervallen muren van den ouden niet eerst uit den weg werden geruimd. Waar het werk der slooping nog niet is begonnen, daar zal men toch eenmaal de hand aan dat werk moeten slaan, al heeft men voorloopig het waggelende gebouw door menigen versch aangebragten paal zoeken te schragen. Dat nieuwe bindwerk zelf is van te oud allooi; in het hart vermolmd zijn die schoon verniste steunpilaren; zij zullen slechts voor een tijd den val des huizes kunnen tegenhouden. Wat de kiemen der ontbinding in zich draagt. moet worden opgelost, trots allen tegenweer en desterkstezucht naar het leven.
Toch was er waarheid in de stelling der tegenpartij: van negaties kan men niet leven. Hare afbrekende pogingen tot genezing van de krankheden der orthodoxie, deden de moderne rigting diepe wonden slaan in het godsdienstig leven van hen, die voor een waardering harer uitspraken vatbaar bleken. Hoewel 't oorspronkelijk in niemauds bedoeling heeft gelegen, is de strijd een middel geweest - en het zal die noodwendig te eeniger tijd overal wezen - om de geesten te beproeven. Afkeer van godsdienst en kerk aan de eene, zucht naar bevrediging van de eischen des gemoeds aan de andere zijde. Zoo was het en is het in de beide afdeelingen van hen, die de vanen der orthodoxie hebben verlaten.
't Werd tijd om aan het werk van den opbouw ernstig te

{==560==} {>>pagina-aanduiding<<}
denken: elke vernieuwde poging daartoe aangewend, heeft aanspraak op onze belangstelling. Zulk een poging was het vormen van een denkbeeld, waarvan de aanvankelijke verwezenlijking mij deze bladzijden doet schrijven.
Taal des geloofs uit den boezem der moderne rigting! Ja, die is er noodig om het ongeloof te bestrijden en zoo mogelijk te overwinnen. Daaraan hebben wij behoefte, om onwederlegbaar de beschuldiging af te wijzen, dat de moderne rigting het ongeloof van de daken predikt, en allerwege het heiligste regt der menschen op losse sebroeven zet, door hunne schoonste adspiraties ijdelheid te noemen. Een taal des geloofs doe men hooren! Zij zal zich een weg banen tot het hart van hen, die onverschillig geworden, meenen dat zij geen behoefte hebben aan godsdienst, en ophielden godsdienstige wezens te zijn, sedert hun verstand tot meerder ontwikkeling is gekomen. Zij zal welkom zijn aan allen, die verlangend uitzien naar bevrediging van de eischen des harten, naar vorming van hun godsdienstig leven en denken in de opbonwende rigting van den vooruitgang. En hun aantal is niet gering; het wordt dagelijks grooter.
Dergelijke overleggingen - al heeft hij ze nergens, voor zoo ver mij bekend is, in verband met het te bespreken werk publiek gemaakt - moeten den heer W. de Meijïer hebben bewogen, de redactie op zich te nemeu van godsdienstige toespraken die onder den gemeenschappelijken titel van taal des geloofs bij maandelijksche afleveringen zouden verschijnen, en waarvan de zes eerste mij ter aankondiging zijn gezonden. 't Kon bij den eersten opslag vreemd schijnen, om taal des geloofs in modernen geest, in den vorm van preken - want dat zijn de hier bedoelde godsdienstige toespraken - te willen geven. Hoe vele modernen toch, die van preken bijzonder afkeerig zijn! Doch men hedenke, dat die afkeer voor een goed deel zijn grond heeft in den inhoud der voordragten, die niet in den smaak vielen om de een of andere reden; terwijl naast die afkeerigen misschien een veel grooter aantal wordt gevonden van hen, die zich door den vorm der kanselrede bijzonder aangetrokken gevoelen, indien zij een godsdienstig woord willen lezen. Bovendien kunnen zij, die een anderen vorm verkiezen elders teregt. Ook is aan de verzameling van godsdienstige toespraken, als taal des geloofs, dit voordeel verbonden, dat vele lezers welligt tot de beschamende overtniging zullen komen, hoe redeloos hun

{==561==} {>>pagina-aanduiding<<}
wegblijven van de openbare godsdienstoefeningen is, waar zij, door misverstand, vooroordeel, of wat ook misleid, geheel iets anders meenden te zullen hooren, dan hun nu blijkt. Dus alles wel overwogen, juichen wij niet alleen het plan, om aan de Taal des geloofs geregeld het woord te geven, van ganscher harte toe, maar ook de wijze van uitvoering, door haar in den vorm van gedrukte godsdienstige toespraken te laten optreden.
Wie bekend is met den in het licht verschenen arbeid van wijlen Agricola en van den tegenwoordigen predikant van Wormerveer; hij zal gaarne erkennen, dat de redactie van de Taal des geioofs in goede handen is. Ten overvloede zijn de reeds verschenen nommers daar, om te bewijzen in welken geest de heer de Meijïer redigeert, en hoe hij voor een gewenschte verscheidenheid zorgt, die natunrlijk bij alle éénheid van beginselen, wordt gevonden in de verschillende gaven der moderne kanselredenaars, en die niet anders dan dit werk op den duur hoogst onderhoudend kan maken.
De serie werd geopend door Dr. T. Modderman Az., predikant te Amsterdam, die naar aanleiding van 1 Thess. 5: 16-18 De blijdschap des geloofs besprak, zoo ernstig en overtuigend, dat ieder er wel naar streven moet, haar in zijn bezit te krijgen.
De tweede toespraak is van den Leidschen hoogleeraar Scholten, die met zijne bekende dialektische scherpzinnigheid het weten van Panlus ontleedde, ‘dat hun, die God liefhebben, alle dingen medewerken ten goede, hun, die naar zijn voornemen geroepen zijn,’ Rom. 8: 28; om zoo tot een hevredigende beantwoording te komen van de vraag: ‘Staat de mensch dan nog in eene andere betrekking tot den Oneindige als overige natuurwezens, die komen en vergaan?’ waardoor boven het geheel het opschrift mogt worden geplaatst: De zekerheid des geloofs.
Het geheim der barmhartigheid zocht een ander Leidsch hoogleeraar, Prof. Kuenen, in No. 3 te ontslnijeren, naar Mat. 12: 20. Het behoeft naauwelijks gezegd te worden, hoe de hier ingestelde uitnemend praktische vergelijking tusschen Jezus en onze wijze van zien en handelen op het punt van zachtmoedigheid en daaraan naanwverwante dengden, barmhartigheid, verdraagzaamheid en vergevensgezindheid, uitmunt door kalme waardigheid en fijnheid van schildering, die met de hoogste belangstelling doet vragen naar de bron, waaruit de zachtmoe-
{==562==} {>>pagina-aanduiding<<}
digheid van Jezus voortkwam, en daarna als vanzelve opwekt tot zuiverheid en onbaatzuchtigheid van liefde.
Een soort van vervolg op de drie voorafgaande toespraken, wilde de redacteur van de Taal des geloofs zelf leveren, toen hij voor No. 4 een flinke uiteenzetting gaf van De kracht des geloofs, waarbij Mat. 17: 20b tot tekstwoord was gekozen. Wie meenen mogt, dat voor den moderne het ware geloof zijne bergenverzettende kracht heeft verloren; hij zal hier tot andere gedachten worden geleid, en leeren beseffen van hoeveel belang het is, op den aard en het gebied des geloofs naauwkeurig acht te slaan, indien men zijne kracht wil begrijpen.
De beteekenis onzer godsdienst voor het leven, is zeker een hoogstbelangrijk onderwerp. Dr. G. van Gorkom, toen nog predikant te Leiden, heeft het, van zijne ongetwijfeld niet minst belangrijke zijde, op des redenaars bekenden familiaren toon behandeld, in zijn Christendom en beschaving, een kanselrede naar Phil. 4: 8; No. 5 der Taal des geloofs.
De laatste der thans aan te kondigen afleveringen bevat een beschouwing van den Amsterdamsche predikant P.H. Hugenholtz Jr. over IJver en verstand, naar Rom. 10: 2, die u aanstonds den blijmoedigen auteur van den bundel Ter gedachtenis herinnert, waarover ik in het Aprilnommer van dit tijdschrift iets mogt zeggen. De Evangelische Alliantie van 67 is hier de greep uit het leven, een onschatbare aanleiding om te spreken over ijveren met en zonder verstand.
Voortgezet zooals zij is begonnen, zal de Taal des geloofs een bewijs des geestés en der kracht van de nieuwe rigting op godsdienstig gebied zijn, geschikt om den tegenstander eerbied, den onverschillige belangstelling, den zwakken geestverwant vertrouwen in te boezemen, en hem een ware verkwikking te schenken. Meer dan ergens elders spiegelt zich in de godsdienstige toespraak van den modernen prediker zijn innerlijk leven af. De taal van zijn geloof moge daarom den onmiskenbaren stempel der individualiteit dragen, die 't voor derden onmogelijk maakt om zijne woorden alle onveranderd over te nemen; naar mate zij meer uit het hart is gevloeid, zal zij meer bevredigend spreken tot het godsdienstig gemoed van den broeder.
Of ik de ‘Taal des Geloofs’ een tijdschrift, en dan een maandwerk, moet noemen, of een boek, dat bij afleveringen uitkomt en uit verscheidene deelen zal bestaan; dit weet ik

{==563==} {>>pagina-aanduiding<<}
waarlijk niet. Wil men de voorwaarden van inteekening weten, zij zijn zeer gunstig. Twaalf afleveringen of toespraken vormen één deel, dat ƒ 1,80 kost. Voor vijf cents meer per stuk, dus voor 20 cents, kan men afzonderlijke toespraken krijgen. De heldere druk en nette uitgaaf, in klein octaaf, doen den heer de Haan eer aan. De paginering aan den voet, in plaats van aan het hoofd der bladzijden, misstaat niet. Wien wij voor het afschuwelijk kolossale amen, aan het slot van elke toespraak, aansprakelijk moeten stellen, den redacteur of den uitgever, valt moeijelijk te beslissen. Dat beide heeren overigens veel voldoening mogen hebben van dezen hunnen arbeid! Aan inteekenaars zal het zeker niet ontbreken, indien men maar algemeen kennis neemt van het werk. Berouw over de inteekening zal niemand gevoelen, die prijs stelt op degelijke taal des geloofs. Integendeel zal men gaarne den redacteur en uitgever danken voor de gemakkelijke gelegenheid, door hen geopend, om woorden des levens voor verstand en hart te ontvangen, en tevens kennis te maken met de talenten van velen, wier wetenschap en godsvrucht men hoog waardeert.

Abbenbroek, April 68.
W.C. van Manen.




III. Wis- en Natuurkunde.

THEORIE DER CIJFERKUNST, door J.J.C. Donck, Leeraar aan de Rijkskweekschool voor Onderwijzers te Haarlem. Eerste deel. Haarlem, de Erven Loosjes. (X en 319 bladz. 80. 1) Prijs f
Een geheel ander doel heeft de Theorie der Cijferkunst van Donck. als onderwijzer in de rekenkunde aan de kweekschool te Haarlem. Dit eerste deel handelt over onbenoemde getallen: en toch worden van hare theorie der evenredigheden, de reeksen en de logarithmen ter wille van den omvang voor het tweede deel bespaard. Wij vinden hier vijf hoofdstukken. Het eerste bl. 1-47 behandelt de hoofdregels in 6 §; waarbij 14 oefen. (blz. 9), 27 oefen. (blz. 17) 28 opgaven (blz. 24) 27 opgaven (blz. 30) en 45 opgaven (blz. 44). Het tweede bl. 47-88 bijzonderheden, bekortingen en proeven bij hoofdregels (4 §), met 120 oefeningen (blz. 80). Het derde (blz. 88-135) de deelbaarheid der getallen, 6 § met (blz. 128) 113 opgaven. Het vierde (bl. 135-247) de gebroken getallen (in 8 §) waarbij 99 oefeningen (bl. 176) en 121 oefen. (blz. 237). Het vijfde einde-
{==564==} {>>pagina-aanduiding<<}
lijk (blz. 218-319) de machten en wortels met 37 voorb. (blz. 127) en 52 voorb. (blz. 314).
Ten einde den inhoud dier hoofdstukken te beoordeelen, dient men eerst na te gaan, op welk standpunt de schrijver zich plaatst. Let men er op, dat bij het behandelen van de termen der schaal van het tientallige stelsel. reeds over meetkundige reeksen wordt gesproken (blz. 4) en bij aftrekking over de hewerking der deeling (blz. 29); en gaat men verder het Voorbericht na: dan meen ik dat schr. zich leerlingen voorstelt, die reeds eene zekere hoogte in rekenkunde bereikt hebben en die naderhand zullen moeten onderwijzen. En dan gaat het wel aan, om, waar het pas geeft, op zaken te wijzen, die eerst later kunnen worden behandeld: maar het blijft ongeoorloofd, zulke, op dat oogenblik nog niet bewezen waarheden, tot grondslag van een bewijs of zelfs van eeue bewerking aan te nemen. Dit schijnt door den schr, niet te worden erkend (zie Voorbericht blz. VIII); en een vluchtig doorleopen van het boek bewijst dit maar al te zeer: tronwens het gemis aan ‘streng’ redeneeren komt soms meer voor: en zulks is toch vooral in een boek. als dit, zeer af te keuren. Zoo leest men No. 40 (blz. 8) ‘de machtverheffing, als eene vermenigvuldiging en de worteltrekking als eene bijzondere soort van deeling’; het eerste is waar, maar het tweede is even onwaar; waarschijnlijk heeft schr, dns geredeneerd, al zij het dan ook onbewnst: deeling is het omgekeerde van vermenigvuldiging, worteltrekking is het omgekeerde van machtverheffing, machtverheffing is eene soort van vermenigvuldiging: derhalve is de worteltrekking eene soort van deeling. De font van deze redenering ligt daarin, dat de omkeering hij vermenigvuldiging en bij de machtverheffing van eene verschillende soort is.
Zie No. 57 worden voor vermenigvuldiging de twee teekens × en. ingevoerd: hoezeer schr. zelf de mogelijkheid van verwarring erkent, met het later in te voeren decimaalpunt: maar wanneer hij aan beide teekens eene verschillende beteekenis toeschrijft, begaat hij grooter fout, want dan zondigt hij tegen het begrip van die teekens, zooals ze in de stelkunde worden gebruikt. Het is toch altijd af te keuren, willekeurige beteekenis te hechten aan algemeen gebruikte teekens: acht men zulke beteekenis noodzakelijk te moeten uitdrukken, welnu. men kieze daartoe eenig teeken zonder bepaalde beteekenis.

{==565==} {>>pagina-aanduiding<<}

In No. 76 leest men de verklaring van het teeken - (min), dus mocht het in No. 75 nog niet worden gebruikt.
Onder de bepaling der deeling komt No. 82 eene voor, bernstende daarop, dat de deeling het omgekeerde is der vermenigvuldiging: en aan den anderen kant ontbreekt de bepaling der zoogenaamde verdeelingsdivisie. Indien deze eenmaal gegeven is, dan volgt de genoemde definitie zeer geleidelijk als eene eigenschap van de deeling: voor definitie schijnt zij echter niet geschikt: in allen gevalle mogen er geene twee bepalingen naast elkander worden opgesteld, zonder daarbij aan te toonen, dat de eene een noodzakelijk gevolg van de andere is.
Bij de verklaring van de bewerkingen bij de deeling, zijn veel woorden gebruikt, of liever veel bewerkingen onder woorden teruggegeven; dit laat zich verklaren uit het standpunt des schrijvers, die zich de onderwijzers als leerlingen voorstelt. Maar dan is het in allen gevalle wel te verwonderen, als hij No. 97, bij de deeling door een term der schaal van het tientallige stelsel, de uitkomst alleen mededeelt, zonder haar te verklaren: dit kan toch op zijn standpunt wel geen bezwaar hebben, en te moeijelijk is het wezenlijk niet. Dan zonde dit eene ontwikkelende beschouwing zijn geworden: nu is het slechts een stokregel, die gewoonlijk alle ontwikkeling uitdooft.
Gaat men over tot het tweede Hoofdstnk, dan vindt men onder § 2 ‘over sommen en verschillen. Proefbewerking’ al dadelijk zaken (No. 119, 120.) die men hier zeker niet zonde verwacht hebben, en die dan ook hier volstrekt niet op haar plaats staan: ik bedoel de verklaring en het bewijs van het sommeeren eener rekenkundige en eener meetkundige reeks in het algemeen. Dit is meen ik, een grove paedagogische feil. En aan andere fonten ontbreekt het hier mede niet. Daar gelaten, dat hier nog al eens herhaald wordt, wat reeds vroeger gezegd was, wordt hier vrij uitvoerig gehandeld (No. 121 en volg.) over de negen- en elfproef (het uitwerpen der negens en elven, zooals schr. dit noemt), met opgave alleen maar zonder eenig bewijs der eigenschappen, waarop deze regels berusten. Zoo moeijelijk is toch dit bewijs niet, en juist hier in dit hoofdstuk zonde het uitnemend op zijne plaats hebben gestaan, inzonderheid naar 's schr. opmerking, (Voorbericht bladz. VI) dat de eigenschappen der getallen ten deele van een diepen grond zijn en daardoor uitnemend geschikt om den learling

{==566==} {>>pagina-aanduiding<<}
scherp te doen denken. Kon de schr. evenwel dit bewijs hier niet leveren, dan moest het daarop berustende ook tot later worden uitgesteld. Ik meen echter, dat hier en in dergelijke gevallen meer, de schr. of geen helder bewustzijn heeft gehad van hetgeen hem te doen stond, en dan deze en gene merkwaardigheid, zonder eenig logisch verband, heeft opgeteekend: of dat hij, om eene of andere reden, niet met de noodige rust en bedaardheid aan dit boek heeft gearbeid. En toch eischt vooral het schrijven over zulk een zoogenaamd eenvoudig onderwerp als dit, dikwerf een kalm en langdurig nadenken.
Deze onderstelling vind ik bevestigd in de volgende § 3, over ‘de produkten. Proefbewerking.’ Vooreerst bewijst hij N. 150, dat bij een negen-proef het produkt der resten en de rest van het produkt dezelfde moeten zijn ten opzichte van negen als deeler, terwijl hij den grond der eigenschap zelve onbewezen laat. Hij geeft dus aanleiding, dat de leerling zoude meenen, hier eene eigenschap bewezen te hebben, terwijl er niet bepaaldelijk op gewezen wordt, dat de grondslag der geheele redenering ontbreekt. Maar ook vervolgens laat hij zich verleiden, over het berekenen van machten niet alleen, maar zelfs over het vermenigvuldigen en de machtsverheffing van machtsvormen te spreken (No. 145 tot 148): iets dat zeker niet hier (bl. 65). maar eerst in het vijfde hoofdstuk (bl. 304 of daaromtrent) tehuis behoort. - En hier wil ik het boek sluiten.
Heeft dus dit boek ook al veel goeds, ik geloof, dat het gebrek aan logische methode het voor een leerboek, zelfs bij het standpunt van den Schr., ongeschikt maakt: het doet mij leed zulk een oordeel te moeten vellen, daar bij de eerste inzage de indruk gunstig was; ik meen dan ook dat Schr., wanneer hij uit het oogpunt, hier aangenomen, zijn werk beschonwt, licht in staat zal zijn het ontbrekende aantevullen, het overtollige uittewerpen, en het boek zóó te vervormen, dat het een goed logisch geheel worde.
H.

{==567==} {>>pagina-aanduiding<<}

WISKUNDIGE REPETITIE-CURSUS. Beantwoorde en onbeantwoorde vragen der Stelkunst benevens eenige vraagstukken tot herhaling en toepassing van het geleerde in de Beginsclen der Stelkunst van J.C.J. Kempees: door H.W. Vethake, Hoofdonderwijzer te Amsterdam. Breda, Broese & Co. 1868. Prijs ƒ 0,50.
Het boekje, waarvan wij den titel boven afschreven, is bestemd voor ‘Instituten voor uitgebreid lager onderwijs en voor Inrigtingen van middelbaar onderwijs, nadat met de leerlingen de beide stukjes van de Beginselen der Stelkunst van den heer Kempees of het bekende leerboek over deze wetenschap van de heeren Badon Ghyben en Strootman, zijn doorgewerkt.’ De heer Vethake geeft hier een 115 tal beantwoorde vragen, die hij zóó heeft trachten te kiezen, dat de antwoorden den korten inhoud weergeven van Kempees ‘Beginselen.’ Bij vele vragen treft men een grooter of kleiner aantal onbeantwoorde vragen aan, waarvan de beantwoording gemakkelijk wordt gemaakt door de opgave van de nommers der paragrafen, waarin het antwoord te vinden is. De volgorde en de voorstellingswijze van Kempees zijn overanderd gebleven.
Men zal het ons ten goede houden, dat wij ons hier niet inlaten met de meer of mindere waarde van Kempees werk. Wij hebben alleen met den heer Vethake te doen of liever met het nut, dat hij door zijn arbeid gesticht heeft, en met de wijze, waarop hij zich van zijne taak gekweten heeft.
Repeteeren, aanhoudend repeteeren, is het eenige middel om jeugdige leerlingen het geleerde te doen onthouden. Die repetitie kan op verschillende wijze plaats hebben. De heer V. meent niet beter te kunnen doen, dan aan zijne leerlingen eenige vragen op te geven, waarover zij behoorlijk moeten nadenken en het een en ander kunnen naslaan, ten einde na eenigen tijd, schriftelijk of mondeling, te antwoorden. Hij zou deze methode niet gekozen hebben, als de ondervinding hem niet geleerd had, dat ze goed werkt. Het is ons wel eens voorgekomen, dat de leerlingen zulke vragen eenigszins machinaal beantwoorden, en weinig denken bij hetgeen ze zonder fout van buiten hebben geleerd. Daarom achten wij het niet verkieselijk, dat de paragrafen van Kempees, ‘Beginselen’, waarin de antwoorden op de onbeantwoorde vragen te vinden zijn, worden opgegeven. Men leert niet beter den weg kennen, dan wanneer men dien zelfzoeken moet.

{==568==} {>>pagina-aanduiding<<}

Wij voor ous vinden de beste repeteer-methode deze, dat men de leerlingen steeds voorbeelden laat uitwerken, en naar aanleiding daarvan het geleerde repeteert. Doch hoe dit zij, ieder, die het met de inzichten van den heer Vethake eens is, zal dien heer dankbaar zijn voor het in druk geven van de vragen, die hij gewoon is zijnen leerlingen voor te leggen. Over het algemeen toch, zijn de vragen precies geformnleerd, zoodat er niet meer dan één antwoord mogelijk is; en dit is een eerste vereischte, wanneer het boekje veel zal gebruikt worden.
Met het oog op een ‘mogelijken herdruk,’ willen wij hier mededeelen, wat wij bij sommige vragen hebben aangeteekend.
Te onbestemd zijn de volgende: No. 10, a; 17; 30, d; 33, 6o, d: 36, c; 37, d; 38, b en c; 41, 3o, d en h; 44, c; 52. b; 53, d; 64, 8o, a; 66; 68, a; 75, 3o, d; 87, b en c; 92, d; 99, b en c; 105, b. Het verschil tusschen 55 f en 55, i is ons niet recht duidelijk; onder f wordt gevraagd: ‘Welk gebruik kan men van de gebroken en negatieve exponenten maken?’ en onder i: ‘In welk geval kunnen de gebroken en negatieve exponenten met vrucht aangewend worden?’
Vraag 30: ‘in welke formule is bij de herleiding der quotienten de regel voor de quotienten begrepen?’ is duister; zoo ook 95, d.
Het spreekt van zelf, dat er weinige aanmerkingen op de taal zijn te maken. Jammer is het, dat de eerste vraag in dit opzicht een ongunstigen, wij mogen zeggen verkeerden indruk maakt. Het boekje begint aldus: ‘welke zijn de voordeelen van de algemeene voorstelling der getallen? Het stelt ons in staat enz.’ Met het oog op de taal, mogen 10, a; 12; 23, b; 66; 87, b; 92, d en 105 a nog wel eens herzien worden. Op blz. 45 vinden wij van exponentiale vergelijkingen gesproken, terwijl zij op blz. 63 exponentiëele vergelijkingen genoemd worden.
In de formulen van 55, m heeft men andere plus teekens dan de gewone gebezigd, waarschijnlijk omdat Kempees in zijne: ‘Beginselen’ hetzelfde doet. Is dit niet wat kleingeestig?
Drukfouten hebben wij zelden aangetroffen; in 68, a ontmoetten wij het woord waardoor in plaats van waarvoor, hetgeen hinderlijk is.
Ous boekje bevat twee bijlagen. die ‘bewerkt (?) zijn naar de Beginselen der Stelkunst van Badon Ghyben en Strootman.’ De eerste is getiteld: ‘Herleiding van quotiënten of gebrokens tot

{==569==} {>>pagina-aanduiding<<}
oneindig voortloopende reeksen.’ Wij betreuren het, dat de heer V. hier niet zijn eigen weg is gegaan of ten minsten het onderwerp wat breeder heeft opgevat. Nu kan er niet veel meer van gezegd worden, dan dat het geheel vrij goed is weergegeven, maar dat er in de teekens der eerste formule eene fout, en in den eersten zin van de 3de alinea op blz. 48 eene onnauwkeurigheid voorkomt. Ook de tweede bijlage: ‘Berekening der kogelstapels,’ is goed bewerkt, of liever zonder fouten uit B.G. en Str. overgenomen; alleen op blz. 52 regel 11, v.o. staat eene n voor eene m en op diezelfde blz. regel 5 v.o. eene u voor eene n.
De waarde van de vraagstukken, die aan het einde van het boekje voorkomen, zal de ondervinding moeten leeren kennen. Bij het doorbladeren er van zagen wij dat No. 35 dezelfde vraag bevat als 85, a.
Het zal ons verblijden, als de heer Vethake, zoowel van dit boekje. als van zijne ‘Vragen der Cijferkunst,’ ten vorigen jare bij denzelfden uitgever uitgekomen, genoegen beleeft. Wij hebben getracht aan den wensch van den schrijver, in zijn voorbericht uitgesproken, te gemoet te komen, en hem onze opmerkingen met bescheidenheid medegedeeld.

Amsterdam, 20 Aug. 1868.
Dr. van Schevichaven.

IV. Onderwijs en Opvoeding.

LEERBOEK DER NIEUWE GESCHIEDENIS. Naar het Hoogduitsch van Dr. G. Weber's Weltgeschichte in überrichtlichen Darstellung, vrij vertaald door A.P. Fortanier, Leeraar aan de Hoogere Burgerschool te Zaandam. Eerste stuk. Van de ontdekking van Noord-Amerika tot de Fransche omwenteling (1492-1789). Amsterdam, C.L. Brinkman, 1867.

BEKNOPTE GESCHIEDENIS VAN HET VADERLAND, door Dr. J.A. Wijnne, Rector van het Stedelijk Gymnasium te Groningen. Groningen, J.B. Wolters, 1868. Prijs ƒ 1,50.
Een werk van Dr. Weber. van den met zoo veel roem bekenden geschiedschrijver Weber. zal zeker met belangstelling begroet worden; vooral, wanneer men in 't Voorbericht van den vertaler, den heer Fortanier. leest niet alleen, ‘dat het in Duitschland zoo zeer wordt getrokken, dat er in eene tijdruimte van zestien jaren reeds de tiende druk van in 't licht is gekomen’, maay ‘dat ook door verschillende geschiedschrijvers ten onzent

{==570==} {>>pagina-aanduiding<<}
er dikwijls gebruik van is gemaakt.’ Waar dus de naam des schrijvers reeds eene aanbeveling is, waar die aanbeveling door 't gebruik maken van 't werk zelf zoo zeer wordt versterkt, daar mag men iets goeds, iets voortreffelijks verwachten. En is nu aan die verwachting beantwoord? De vertaler is er zeer meê ingenomen; hij noemt het een der geschikste Handboeken voor 't onderwijs in de Algemeene Geschiedenis. Nu geeft hij zelf wel niet op, wat in zulk een Handboek gevorderd wordt; maar als hij van ‘de geschiedschrijvers ten onzent’ zegt, dat ‘door velen het nieuwere en nienwste deel der historie - óf te karig bedeeld, óf te kroniekmatig behandeld, óf te veel met namen overladen, en het verband niet altijd in het oog gehonden werd’; en er bijvoegt: ‘deze klip heeft prof. Weber gelukkig vermeden’, dan geeft hij reeds door zijne afkeuring - die wij geheel voor zijne rekening laten - eene vereischte voor een Handboek op, die vele anderen gaarne met hem als eene zeer noodzakelijke zullen beschouwen, en wijst hij er op, waaraan, naar zijne meening, in Weber's Leerboek is voldaan.
Ook haalt hij de woorden van Dr. Weber aan, die in zijne voorrede zegt: ‘Geleid door het denkbeeld dat een geschiedkundig leerboek eerst dan aan zijn doel beantwoordt, wanneer het de belangstelling der leerlingen wekt, en hen tot nader onderzoek aanspoort, heb ik de geschiedkundige stof geheel in den verhalenden vorm gekleed en getracht aan de voorstelling zelve duidelijkheid, samenhang en levendigheid te geven. Mijn streven was om de gebeurtenissen der wereldhistorie in hare voornaamste verschijnselen en beslissende tijdperken zoo samen te vatten, dat de lezer een aanschouwelijk beeld daarvan verkrijgt, dat de gewichtige voorvallen in hunne oorzaken en gevolgen te voorschijn treden, en zich zoodoende te duurzamer in de verbeelding en het geheugen prenten, en dat de gang van het verhaal door geene inlasschingen en opmerkingen, die eene verdere verklaring vereischen, gestoord of afgebroken wordt. Wel verre dus van den gewonen weg der Handboeken en Schetsen in te slaan, en door ophooping van de stof in de kleinst mogelijke ruimte, een dor geraamte van historische feiten, enkel om van buiten te leeren, te geven, trachtte ik veehneer de stof te beperken, en alleen het gewichtigste en beslissende in geschiedkundige opvolging, en met strenge inachtneming der wetten van spreken en denken op

{==571==} {>>pagina-aanduiding<<}
te nemen. De bloot historische feiten met namen en jaargetallen blijven niet in het geheugen, en hebben ook geene kracht tot leering en beschaving.’ 1)
Mogen wij nu aannemen, dat de vertaler door 't aanhalen dezer woorden toont er mede in te stemmen, dan hebben wij het standpunt waaruit, den maatstaf waarnaar schrijver en vertaler wenschen dat het werk zal beoordeeld worden. En dan schromen wij niet om, wat den vorm betreft, er onze volle goedkeuring aan te schenken. Wij vinden het zeer geschikt om lust en zin voor de beoefening der geschiedenis op te wekken, ‘en om den lust tot verder onderzoek der feiten te bevorderen.’
De vertaler heeft zich goed van zijne taak gekweten. Eenige uitdrukkingen 2) uitgezonderd, die onze aandacht trokken, is de vertaling ‘die niet woordelijk geleverd is’ vloeijend, en mag als wel gelukt beschouwd worden. Is er echter wel op gelet, dat Dr. Weber voor Duitschers schreef, en de yertaling voor Nederlandsche jongelieden moest ingerigt worden? Dat Weber van Duitschland, in vergelijking van andere landen, met grootere. naauwkeurigheid verhaalde, is natuurlijk en lag in den aard der zaak. Maar mag dit in een werk voor Nederlanders bewerkt ook 't geval zijn? En toch is overal in de vertaling die

{==572==} {>>pagina-aanduiding<<}
ingenomenheid met Duitschland merkbaar gebleven. Waar van Duitschland sprake is, zal men zelden iemand van beteekenis missen, iets belangrijks niet aangestipt vinden. Van de overige landen echter wordt meestal veel minder gemeld. En - van ons vaderland?
Wel heeft de vertaler slechts ‘eene korte schets van de betrekkingen willen geven, die er tusschen Nederland en het buitenland hebben bestaan, ‘omdat die geschiedenis bij ons in den regel uit afzonderlijke leerboeken wordt onderwezen’; maar toch trok het onze aandacht, dat van eenen Willem I niet wordt gesproken; en dat in de beschrijving van den oorlog van 1688-1697 (die hier de Orleansche heet) en van den Spaanschen successie-oorlog, de Nederlanden slechts als deelgenooten genoemd worden. En moest aan den grooten tegenstander van Lodewijk XIV, aan Willem III, ‘den bevrijder van Engeland, den redder van Nederland, en zelfs van Europa’ 1). aan eenen Heinsins en aan de groote inspanning, die door deze oorlogen van onze voorouders gevorderd werd, ook niet worden gedacht?
Wat nu het streven van Dr. Weber betreft, ook dit is in 't algemeen zeer wel gelukt. ‘De gewichtigste voorvallen treden in hunne oorzaken en gevolgen te voorschijn. 't Is geen dor geraamte van historische feiten; de stof is veelmeer beperkt en alleen het gewichtigste en beslissende is in geschiedkundige opvolging opgenomen.’ Maar moge nu van Dr. Weber beweerd kunnen worden, dat hij in zijn streven geslaagd is; kan dat ook van den vertaler gelden? Wij gelooven het niet. Wij meenen dat voor hem ‘dit deel te karig is bedeeld’, tenzij hij het als inleiding tot Webers Lehrbuch der Weltgeschichte of tot eenig ander meer alles omvattend werk gebruike. Uit zijn voorbericht toch blijkt, dat hij het voor de Hoogere Burgerscholen bestemd heeft; en voor deze scholen is, zelfs als de onderwijzer mondeling de geschiedenis opheldert en uitbreidt, dit werk niet voldoende.
Voor Hoogere Burgerscholen! Wat verwacht men van het onderwijs, dat daar in zoo vele vakken gegeven wordt? Wil men dat de leerlingen al die vakken in hunnen geheelen omvang, in al hunne uitgebreidheid leeren kennen? Dat zou zeker te veel gevergd zijn; maar zij zullen er toch den grond - en

{==573==} {>>pagina-aanduiding<<}
wel eenen vasten grond - moeten leggen, om er op voort te kunnen bouwen; en eveneens zal de lust bij hen moeten opgewekt worden om, na 't verlaten van de school, in elk vak daar beoefend, hunne kennis uit te breiden. En helder zal daarom het inzigt moeten zijn dat zij in elk vak verkregen hebben, en in hun verstand moeten zij hebben opgenomen wat zij daar leerden.
En als wij dit op 't onderwijs in de geschiedenis toepassen, verwacht men dan niet, dat de leerlingen een duidelijk inzigt krijgen, hoe de volkeren na hun ontstaan 1) zich zelven ontwikkeld, en welken invloed zij op elkander hebben uitgeoefend? Maar dan zal 't een vereischte zijn, dat zij den toestand der volkeren in de verschillende tijden, als ook den geest die zich daar in zeden, gewoonten en gebruiken openbaarde, leeren kennen; dat zij op hunne ontwikkeling en beschaving opmerkzaam gemaakt worden; de betrekking leeren inzien, waarin zoo wel de burgers tot den staat, als de staten zelven onderling tot elkander stonden; dat zij met de gebeurtenissen bekend worden die op dit alles invloed hebben gehad; in één woord, dat zij alles leeren wat noodig is om te doen zien, wat de volkeren in ver-
{==574==} {>>pagina-aanduiding<<}
loop van tijd geworden zijn, en hoe die zoo geworden zijn als wij ze thans kennen. Want dan zullen de leerlingen, als ze in de maatschappij als werkzame leden optreden, kunnen weten, in welke verhouding en betrekking zij zelven tot hunne medeburgers en tot het vaderland, en daarmede weder tot de andere volken staan; welken stand zij er in bekleeden, en hoe zij, zoo voor zich zelven als voor anderen, voor 't vaderland en daar buiten, nuttig
werkzaam kunnen zijn, op alles eenen gunstigen invloed uitoefenen en zoo ter verdere ontwikkeling van de maatschappij, in engeren en uitgebreideren zin; het hunne bijdragen.
Nu is 't zeker ook onmogelijk, dat de leerlingen op de H.B., de geschiedenis in al hare uitgebreidheid, of zelfs maar eenigzins uitgebreid leeren; de gelijktijdige beoefening der overige vakken, die voor hen ook noodig zijn om eenmaal als geschikte medeburgers, elk in zijnen stand en zijne betrekking, op te treden, vordert ook haren tijd. Doch kan de geschiedenis slechts' 't zij in grootere of kleinere mate, beperkt onderwezen worden, altijd moet ze toch zoo worden voorgedragen, dat ze een geheel vorme en dat er voor den leerling niets ontbreke om een zuiver inzigt in den geheelen loop der geschiedenis te krijgen. Aan 't einde zijner leerjaren moet hij eenen volledigen blik over het geheel kunnen werpen, er een aanschouwelijk beeld van hebben gekregen; moet hij die voorvallen en gebeurtenissen, en zoo niet alles, 't voornaamste toch in oorzaken en gevolgen kennen, wat, sedert het ontstaan; op de ontwikkeling en vorming van zijn vaderland en de overige staten heeft medegewerkt. Een grond, een' vasten grond moet hij gelegd hebben, waarop hij later kan voortbouwen als hem daartoe in zijnebetrekking de tijd overblijft, of, zoo die hem moge ontbreken, opdat dan toch het tafereel der geschiedenis, op de school opgedaan, hem èn helder èn in juiste trekken voor den geest sta.
Hebben wij nu gezien wat het doel is van 't onderwijs in 't algemeen en van dat der geschiedenis in 't bijzonder op de H.B.; en vergelijken wij daarmee, wat in dit Leerboek gegeven is. kunnen wij dan zeggen dat het aan de eischen voldoet? Of is het, ook in de meening van den vertaler, te karig bedeeld? Wij zullen slechts enkele punten aanstippen van wat wij ongaarne gemist hebben, overtuigd als wij zijn, dat men nooit zeggen kan: ‘nu is de geschiedenis volledig’; altijd toch kan

{==575==} {>>pagina-aanduiding<<}
er nog iets bijgevoegd worden, dat, ofschoon niet gemeld, ook zijnen invloed heeft uitgeoefend. Van de geschiedenis van Polen - ‘het eens zoo roemrijke en machtige Polen,’ lezen wij niet, voor dat het, na den dood van Johan Sobiesky, door de verkiezing van Augustus, met Saksen (dus met Duitschland) in aanraking komt; van Hougarije en Turkije verneemt de leerling bijna niets. De slag bij Mohacz in 1526 met zijne gevolgen. de belegering van Weenen in 1529, voor de geschiedenis der Hervorming toch nog al van belang, worden niet gemeld. Geen woord over den oorlog van Filips II tegen de Turken; noch van zijne en zijner opvolgers woeden tegen de afstammelingen van de Mooren. Weinig ook van de oorlogen tegen Lodewijk XIV gevoerd, zoo als ook van den Oostenrijkschen successieoorlog, in zoo ver zij niet op Duitschland of Duitschers betrekking hebben. Ook over de congressen in de 18e eeuw, hunne aanleidingen en gevolgen wordt gezwegen. En om nog één punt te noemen, was het ook niet noodig geweest om eenige geschiedenis van de koloniën te geven? Groot toch is de invloed geweest, dien zij op de ontwikkeling, op nijverheid, kunsten en wetenschappen en op den staatkundigen toestand van Europa uitgeoefend hebben. Wat op bl. 6 daarvan gezegd wordt zal toch wel niet voldoende zijn!
Wilden wij nu ook nog aanmerkingen op het in het Leerboek gegevene maken, dan zouden wij kunnen vragen: waarom de tijd der godsdienstoorlogen in Frankrijk niet eenigzins naauwkeuriger is geschetst, en Catharina de Medicis eerst als lijdelijk is voorgesteld, terwijl toch (bl. 53) ‘op haar schuldig hoofd al de ellende van dien bangen tijd neerkomt’; waarom (bl. 63) de Paltzgraaf van Nenburg als roomschgezind en niet als roomsch geworden is vermeld; vroeger was hij toch luthersch. Waarom na den slag bij Leipzig (bl. 19) niet gemeld, dat de Saksers tegen Boheme optrokken; dan was 't later duidelijk geweest hoe Wallenstein ze van daar verdrijven kon. (Had de togt van Karel X Gustaaf tegen Polen geene reden? Was er in 1640 voor het lange Parlement nog geen korte vooraf gegaan; en verdedigt Straffort zich 17 of 13 dagen? Dat Concini, later maarschalk d'Anere, en Luijens die Counelable werd niet genoemd worden, kunnen wij van den schrijver wel begrijpen; maar de oorlogen tegen Duitschland en Spanje, de oorzaak ‘der drukkende belastingen in Fraukrijk’ (bl. 91), hadden wel met een enkel woord melding

{==576==} {>>pagina-aanduiding<<}
verdiend. Zijn er door Lodewijk XIV maar twee rénuionskamers opgerigt, en wel die te Metz en Breisach, juist naar den kant van Duitschland? Is het waar, dat zij (de Nederlanders) in den Spaanschen successie-oorlog Lodewijk XIV de vernedering wilden aandoen? Deelde Engeland, niet in den oorlog van 1689-1697; en in den Ooster successie-oorlog ons land niet? Moest (bl. 138) de reden niet opgegeven zijn, waarom de belasting van de Amerikanen gevorderd werd, als ook de poging der Oost-indische Compagnie om den strijd weg te nemen? Is het wel waarheid dat wij ‘Hollanders’ met Amerika over een handelsverdrag onderhandelingen hadden aangeknoopt? - En om ook hier niet meer aan te merken - is het eene juiste voorstelling als eerst van 't verdrijven der Jesuiten, enz. en later van de aardbeving in Lissabon; - als van Catharina's reis in Taurie, vóór het melding maken van Poetmkin en van de wijze waarop Taurie verkregen was - en dat ook van de drie verdeelingen van Polen in eens, en wel het laatst van alles gesproken wordt? Nu blijkt het niet dat de eerste verdeeling aan Jozef II aanleiding gaf, om onder anderen te pogen Beijeren bij zijn rijk te voegen.
Tal van aanmerkingen, waarbij wij nog een paar van bijzonderen aard moeten voegen. Op bl. 104 spreekt de schrijver van ‘de goddelijke gerechtigheid die - den overmoed - tuchtigt opdat de mensch gematigdheid leere’, en die zich daartoe, zooals uit het volgende blijkt, van twist en kabalen bedient. Is die voorstelling zuiver en mag men zulk eene zedeleer aan jongelieden voordragen? En op bl. 150 lezen wij: ‘Een rijk (Polen nl.) waar eerzuchtige Joden handel en nering dreven, die in andere landen in het bezit van een beschaafden burgerstand waren.’ Zal zulk een gezegde zelfs de Christenen niet stuiten? Beide uitdrukkingen zijn misschien in een onbewaakt oogenblik ter neer geschreven; en, was 't beter geweest van de gerechtigheid te zwijgen, men zou nog in duidelijkheid gewonnen hebben, door b.v. te zeggen: ‘waar geen burgerstand bestond en alleen Joden het waagden handel en nering te drijven.’
Doch waartoe nu die aanmerkingen? 't Genot ze te maken is toch niet groot! En is het ook wel in overeenstemming met ons vroeger reeds uitgesproken gevoelen? Wij gelooven ja. Ook nu nog zeggen wij gaarne, dat wij met veel lof, vooral wat den vorm aangaat, melding maken van dit werk. Met zeer veel ge-
{==577==} {>>pagina-aanduiding<<}
noegen hebben wij er kennis meê gemaakt; met groote ingenomenheid in 't algemeen de schildering er in gevolgd, van het lot der staten. Ook zullen de leerlingen de voorstelling der ontwikkeling en beschaving, op eene uitstekende wijze door de schetsen over kunsten en wetenschappen aangevuld, met lust en ijver volgen; het helder aantoonen wat in een of ander tijdvak het lichtend punt, de drijfveer der handelingen was en met welke gevolgen die plaats hadden, zal hun een gemakkelijk en geleidelijk overzigt over den loop der gebeurtenissen geven, en zeer gaarne zullen zij zich van dit boek bedieneu om er de geschiedenis uit te leeren. De heer Fortanier heeft met de vertaling dan ook een verdienstelijk werk verrigt; maar - en daartoe mogen voor hem onze aan- en opmerkingen strekken - verdienstelijker zon hij zich gemaakt hebben, als hij minder getrouw aan het oorspronkelijke was gebleven, en door de gedachte zich had laten leiden, dat hij niet voor Duitschers, maar voor leerlingen van onze H.B. schreef, voor wie eene Algemeene Geschiedenis eene behoefte is; als hij, door aanvulling van het ontbrekende, door meerdere evenredigheid in de verschillende deelen, en door meerdere naauwkeurigheid bij mindere schildering, ons eene geschiedenis had geschonken, die, niet te karig bedeeld, 't verband steeds in 't oog houdende en, met de eigenschappen voorzien, zooals Dr. Weber ze schetst, aan de algemeene eischen had voldaan, en hoewel niet uitgebreid, door volledigheid zou hebben uitgemunt.
Hij schijnt er zeer wel berekend voor te zijn. Laat hem derhalve in de nog volgende stukken door inlassching van sommige §§, door aanvulling of omzetting van eenige andere aan die eischen voldoen, en zonder twijfel zal dan zijn leerboek voor de H.B. zeer geschikt en te gelijk ook zeer gezocht worden.
Laat ons nu nog den dikwijls gekoesterden wensch uiten, dat allen, die zich aan 't schrijven van geschiedenissen wijden, en dus ook de heer Fortanier, konden besluiten, om in hunne werken een tal geschiedkundige kaarten op te nemen, die telkens, aan het einde van eenig tijdperk of belangrijke gebeurtenis, eene van het land of de landen naauwkeurige indeeling opgeven zooals die toen bestond, en tegelijk de plaatsen aanwijzen, waarvan in de geschiedenis melding was gemaakt. Als zoo steeds de veranderingen aanschouwelijk werden voorgesteld; als de geschiedenis zoo ook in kaarten

{==578==} {>>pagina-aanduiding<<}
werd gegeven, zou ze door de leerlingen veel beter begrepen worden, duidelijker en daardoor gemakkelijker en aangenamer zijn, en te gelijk de lust meer opgewekt worden om ze te beoefenen. Den prijs der werken zouden zulke kaarten niet veel verhoogen.

Ter bespreking van het 2e boek, aan 't hoofd dezes vermeld, hebben wij niet veel ruimte noodig. Wij kunnen trouwens, na al hetgeen in ons Tijdschrift (Januarij 1867 bl, 41 verv. en Mei 1868 bl. 285 verv.) door de heeren Dr. G.J. Dozy en Mr. Maurits van Lier ter kenschetsing en aanbeveling van dezen historischen arbeid gezegd werd, volstaan met de mededeeling: dat de heer Wijnne dit beknopte handboek heeft bewerkt naar zijne meer uitvoerige ‘Geschiedenis van het Vaderland.’ Hierdoor heeft hij voldaan aan het verlangen van den heer Dr. Dozy en andere leeraren in 't vak der Geschiedenis, en zijn boek meer toegankelijk gemaakt voor leerlingen van jeugdiger leeftijd. Ook de prijs is van ƒ 3.90 tot op ƒ 1.50 teruggebragt. Voor de lagere scholen is dus op uitstekende wijs in een groote behoefte voorzien.





{==579==} {>>pagina-aanduiding<<}

Buitenlandsche letterkunde.

Losse schetsen.


Uit de schriftelijke nalatenschap van Frederika Bremer. 1)

Mijne vrijmoedigheid om, ten vervolge op Frederika Bremer's levensschets, ook nog eene kleine bloemlezing te houden uit hare, reeds ter loops vermelde, oeuvres 'postumes, vinde haar verschooning in het groot gewicht, hetwelk de uitgeefster zelve, de meergemelde mevr. Charlotte Quiding-Bremer, over 't geheel aan de letterkundige nalatenschap van haar overleden zuster verklaart te hechten. Wat de door haar nagelatene kleinere opstellen en gedichtjes betreft, - voor een deel bestaande uit vroeger reeds in Tijdschriften afgedrukte vertellingen, voor een deel uit vluchtig op het papier geworpen, en slechts uit behoefte aan mededeeling indertijd bij de zusterlijke correspondentie ingesloten, improvisaties - gezamenlijk bleven zij tot dusver zoo goed als onbekend. 't Kon echter mevr. Quiding niet van het hart, die onbekendheid langer te doen voortduren. ‘Dit alles’, schrijft zij - en voornamelijk had zij daarbij zeker wel de ‘brieven’ harer zuster op het oog - ‘is te schoon, te goed, te leerzaam, om niet het licht te zien. Misschien ontvangt men hier wel het beste, wat ooit uit haar pen is gevloeid;’ waarbij zij dan tevens den wensch uitdrukt dat ook deze Frederika's schriftelijke

{==580==} {>>pagina-aanduiding<<}
erflating, in nog menig daarvoor vatbaar menschelijk gemoed hoogere en edele gevoelens moge wakker schudden.
Doorgaans leert de ondervinding, dat achtergeblevene betrekkingen en vrienden zelfs aan auteurs van den eersten rang het tegenovergestelde van een goeden dienst bewijzen, door zonder uitzondering ‘al’ de van hun schrijftafel afgevallen snippers, na hun dood bijeengezameld, in het licht te geven of uit de asch der vergetelheid op te rakelen. In dit bijzonder geval is naar mij voorkomt, deze algemeene stelregel met name toepasselijk op het meerendeel der thans publiek gemaakte ‘verzen’, waaronder verscheidene uit Frederika's jeugd; - gedichtjes die, hoe lofwaardig ook wegens de daarin uitgedrukte gevoelens, toch, uit den aard der zaak, over 't algemeen te zeer de hand en de beschouwingswijze eener dilettante verraden, dan dat zij niet gevoegelijk onder andere familie-papieren van dien aard bewaard hadden kunnen blijven. Iets anders is het met de reeds gemelde briefwisseling en voor een deel ook met de hier meêgedeelde schetsjes, fantasietjes, vertellingen, losse gedachten, enz. - ook een paar kinderverhalen - altegader in F. Bremer's gewonen, deels luimigen deels ernstigen, trant geschreven en uit verschillende perioden van haar leven bijeengegaard. Niet van alle belang ontbloot toch zijn deze penneschetsen, als bijdragen tot waardeering van het frissche, oprechte, ongekunstelde van haar wezen. Zij geven ons van nieuws het bewijs, hoezeer de schrijfster en de mensch bij haar werkelijk steeds ineen zijn gevloeid. Gevoel, verbeelding, opmerkingsgave, gezonde levensernst, humaniteit en vooral innige liefde voor de natuur, al deze eigenschappen, waarvan haar meer uitgewerkte romans de getrouwe afspiegeling zijn, vindt men ook in deze haar kleinere schetsen terug. Hoewel zelden verrassend geniaal, kenmerken hare opmerkingen zich toch meestal door iets ongemeens. Haar geestdrift voor de hoogste belangen der menschheid en haar levendige, ligt tot dweepen overhellende, fantasie werpen over iedere uiting van haren geest een eigenaardigen
tint, al is ook het meêgedeelde zelf juist niet altijd verrassend door nieuwheid of merg van inhoud.
Uit deze fantasietjes - een overzicht van den inhoud der ‘Brieven’ zou het bestek dezer ‘losse schetsen’ overschrijden - wensch ik mijnen lezers een klein bouquet aan te bieden. Een der eersten bevat een soort van profetisch droomgezicht.

{==581==} {>>pagina-aanduiding<<}
Een drietal rijken onzer eeuw daagt voor haar zienersoog op. Kennelijk is de toespeling op Zweden en Amerika; wie zij met de tweede persoonsverbeelding heeft bedoeld [Engeland?], is min of meer nevelachtig. Dit fantastisch stukje, misschien wel tijdens haar verblijf in de nieuwe wereld gedicht, draagt ten opschrift:

Een visioen.

‘Ik zag een troon, in hemelsch licht gehuld; en het aangezicht Desgenen, die op dien troon zat, blonk van een glans, waardoor alles om Hem heen verheerlijkt werd. Hij was omringd door een schaar van engelen, die den blik nu eens op Hem en dan weder op eene onafzienbare ruimte, aan een eindelooze zee van wolken gelijk, hielden gevestigd. 't Scheen alsof zij op iets wachtten.
“Wat zal hier gebeuren?” vroeg ik aan een nevens mij staanden engel.
“Weet gij niet,” gaf deze ten antwoord, “dat de Heer heden de zielen van de volken der aarde zal oordeelen? Zij zullen vóór Hem verschijnen, en een iegelijk naar gelang van hetgeen zij gedaan hebben, loon of straf ontvangen.
En ik hoorde een stem, ratelende als een donderslag, uitroepen: Rijs op, gij oudste onder de volkeren van het Noorden! Stel u voor het aangezicht uws Heeren!”
En uit de onafzienbare wolkenzee zag ik de gestalte oprijzen van eene vrouw, met edele, ernstige gelaatstrekken en trouwe, heldere oogen. Een wit eenvoudig gewaad hing los om haar krachtige, schoone vormen; de poolster vonkelde op haar voorhoofd en naarmate zij nader trad, werd haar gelaat steeds jeugdiger en schooner bij den glans van het licht, dat van den troon afstraalde. Ik vernam een koor van ontelbare stemmen, die het navolgende lied aanhieven:
“Zij heeft, worstelend met den nood, hare kinderen groot gebracht; maar zij heeft eerlijk geworsteld. Zij heeft zelfstandig hare vrijheid verdedigd en, gehoorzamende aan de stem des Verlossers, de slavernij gebannen van haren vrijen grond. Zelve vrij geworden, heeft zij het zwaard getrokken en haar bloed geplengd voor de zaak der onderdrukten. Daarom worden hare zonden haar vergeven en wordt zij met kracht van den hooge gesterkt, om alle booze geesten uit te drijven; en om het Evangelie der

{==582==} {>>pagina-aanduiding<<}
vrijheid in 's Heeren naam te verkondigen. Vrees niet, gij klein volk! Het is de wil des Heeren, u over vele rijke en groote volken te zetten. Treed nader, om den zegen uwes Vaders te ontvangen.” Vol aanbidding knielde de gestalte voor den Eenwige neder. Gouden wolken omhulden haar bij het ruischen van duizende harpsnaren. Ik moest mijne oogen wegens de schittering van het licht bedekken, maar in stilte weende ik tranen van dankbaarheid, want de aldus toegesprokene en gezegende vrouw was - mijne moeder!
Toen ik mijn oogen weder opsloeg, zag ik van nieuws de hemelsche heirscharen en een andere gestalte, die uit de wolkenzee oprees. Deze was rijzig en schoon van gedaante, als een vorstin; hare kleederen schitterden van goud, maar haar gelaat teekende sombere hartstochten en haar voorhoofd was bewolkt. Toch bezat zij een vasten, open blik die getuigde van een krachtig zelfgevoel - zij zag rustig al biddende naar den troon, terwijl zij voorwaarts trad.
Het hemelsche koor zong aldus:
Groot zijn hare zonden geweest, maar aan de voeten van den Heilige heeft zij die afgezworen. Rondom zijne vaan heeft zij zich geschaard, de vaan van hem die uit den schoot des vaders is afgedaald om tot de kinderen der aarde te zeggen: “Gij zijt allen broeders en God is uw Vader.” De ketenen der gevangenen heeft zij verbrijzeld en door liefdedaden heeft zij de sporen van haar vroegere grimmigheid uitgewischt. Daarom zullen hare zouden haar vergeven worden en zal zij de heerlijkste dagen beleven; zij zal voortgaan van licht tot licht.’
En naarmate zij aldus zongen en de bezongene den troon naderde, helderde ook haar wezen zich op en begon te blinken door den weerschijn van den gloed die van den troon afstraalde. Weder gingen er eenige oogenblikken voorbij. Voor de derde maal weerklonk de stem, zeggende:
‘Gij, het jongste van de groote volken der aarde, verkoudiger van het laatste woord des Heeren aan het menschelijk geslacht, rijs op en stel u voor uwen rechter!’
En ik zag iets, aan een groenen heuvel gelijk uit de wolkeuzee oprijzen en een menschelijke gestalte dien bestijgen - een heerlijke gedaante! Jeugd, schoonheid en kracht spraken uit iedere wezenstrek; het morgenrood der hoop gloeide op bare wangen en blonk in de fraaie. vrolijke oogen. De

{==583==} {>>pagina-aanduiding<<}
frissche lippen ademden levenslust. Een rijk en prachtig gewaad omsloot haar kloekgevormde leden; op haar hoofd droeg zij een diadeem prijkende met zes-en-twintig sterren. In haar rechterhand hief zij een banier omhoog, welken de wind ontrolde en waarop het woord: ‘Vrijheid’ te lezen stond.
Zóó uitnemend schoon was deze vrouw, dat ik mij door haar aanblik als betooverd gevoelde en ik haar in stilte den naam van ‘hoop der aarde’ gaf. Met gespannen verwachting sloegen de hemelsche heirscharen en de geesten van de volken der aarde haar gade.
Nu ruischten weêr liefelijk de stemmen van het koor:
‘Nader tot uwen Schepper, jeugdige, hoogbegaafde! - gij, die de jongste en de schoonste zijner dochteren zijt.
En de gestalte schreed voorwaarts; maar in plaats van vooruit te gaan, bewoog zij zich zonder het zelv' te weten in een schuinsche richting; ook wankelde zij somtijds en haar gelaat verried dan een zekere onrust en verlegenheid. Verwonderd hierover, zag ik scherper toe, en bemerkte toen dat haar voet door een gulden keten werd weerhouden, wier andere uiteinde was gesmeed om den arm van een Neger, die achter haar ging en die haar slaaf scheen te zijn. Ook deze bewoog zich, maar traag en achteloos, naar den kant van een schrikwekkenden afgrond heen, waarin draken, slangen en allerlei afschuwelijk zeegebroed dooreen wiemelden. De schoone gebiedster volgde ongemerkt al meer en meer de richting van den slaaf, en ik zag het oogenblik reeds naderen, waarop beiden in de afgrijselijke diepte zouden nederstorten. Een huivering overviel mij en ik was op het punt van een luiden gil te slaken, toen het hemelsche koor met een stem, die als een stormwind door het luchtruim klaterde, inviel:
‘Ontwaak, ongelukkige, ontwaak! Zie uwe slavernij, en het gevaar waarin gij verkeert. Geef vrijheid en word zelve vrij. Laat het woord, in uw banier geschreven, waarheid worden; of uw lengen wordt u ten verderve.’
Plotseling werd het duister om mij heen. Zware wolken daalden als een sluier van tranen voor den voet des troons neder.
Het koor zong:
Als Hij zijn aangezicht afwendt, zitten de volken der aarde

{==584==} {>>pagina-aanduiding<<}
in duisternis. Neemt Hij zijn adem weg, dan vergaan zij en keeren weder tot stof.’
Daarop volgt stilte, ontzachwekkende stilte, als wanneer duizende van menschen tegelijk hun adem inhouden, vol pijnlijke verwachting van de dingen die komen zullen.
Mijn hart klopte hoorbaar. Zal zij [vroeg ik] verlost worden en opwaarts stijgen, of zal zij voor het aangezicht des Eeuwigen in de diepte nederstorten? Vragend zocht mijn blik in de ruimte de schoone vrouw... Maar - het gezicht was verdwenen!’

Onder haar schetsjes zijn er evenwel ook van minder fantastisch gehalte. Ziethier b.v. een flaneurs-kijkje van de schrijfster op Stockholm; een soort van straat-bespiegeling, anders gezegd een reeks van indrukken, opgevangen en weergegeven bij 't onijmerend staren naar de woelige volksschare, zich voortspoedende langs de straten van Zwedens hoofdstad, - en wel toen de rooskleurige jaren der jeugd voor haar zelve reeds tot het verledene behoorden. Wegens laatstgemelde bijzonderheid draagt dit stukje dan ook het opschrift: ‘Veertig jaren oud,’ in zoover het n.l. al de zalige en heerlijke gevoelens vertolkt, welke wegens het bereiken van gemelden leeftijd, haar gemoed, zooals zij beweert, vervulden.

‘Gemeenlijk [zoo vangt zij aan] wordt de leeftijd van vijftien tot twintig, of tot vijf-en-twintig jaren als de rozentijd van het leven beschouwd....Ik daarentegen hef op het getal veertig - welk cijfer zoowel de eeuw als ik zelv' thans hebben bereikt - een lofzang aan; [ook op den leeftijd van acht- of negen-dertig want een paar jaren meer of minder maakt in mijn oog geen verschil]. Men heeft dan zijn wijsheidstanden en ook reeds eenige rimpels. Veertig jaren! Denkt gij daarbij niet aan iets gezet's?
Op dien leeftijd heeft ook de mensch zich gewoonlijk in het leven vastgezet. Dat wil zeggen, rustig wandelt hij in de wereld roud, naar alle zijden zijn blikken slaande, en - in de wereld is veel te zien. Het hart klopt dan niet meer onrustig vóór, en vooral niet zoo hevig ná een bal. Men staat niet langer als een arme candidaat of sollicitant in het leven, noch wordt door een heirleger van begeerten, onzekerheden, teleur-
{==585==} {>>pagina-aanduiding<<}
stellingen, vreugden en droefheden dagelijks heen en weder geslingerd. De stemming van het gemoed is dan niet telkens, bij het zien van ieder nieuw voorwerp, aan wisseling onderhevig; noch vloeit, om het uur bijkans, van rood in zwart, van groen in grijs over. Gij hebt dan opgehouden in iederen mensch, dien gij ontmoet, een belangwekkend personage te zien in uwen levens-roman; of u te ergeren aan elke zotheid, in uw bijzijn geuit, als aan iets gruwelijks waartegen gij onmiddelijk zoudt moeten te velde trekken, even als don Quichotte tegen de windmolens. Gij behoeft niet te dansen, als gij liever zoudt willen blijven stilzitten; gij moogt uw eigen wil doen en zijt niet gedwongen, u naar dien van een ander te voegen, - in één woord, gij voelt een heirleger van kleine ellenden en bezwaren u van de schouders genomen.
't Is zoo, menig rooskleurig waas is verdwenen, maar ook menige nevel heeft zich voor uwen blik opgeklaard. Gij ziet veel beter uwen weg, en gaat rustig daarop voorwaarts, - niet gelijk in de jeugd, door stormen her- en derwaarts gedreven; noch ook, gelijk in den ouderdom, over uw krukken struikelend - neen, maar vast staande op eigen voeten, en de wereld flink in de oogen ziende, zonder nogtans in haar gewoel verward te geraken. Veertig jaren is de leeftijd van nadenken en bezinning.

God geve - zoo luidt het besluit - u gezonde oogen, levenslust, tijd en vrijheid - en te huis iemand, aan wien gij uwe opmerkingen kunt mededeelen; iemand, die over uwe invallen glimlacht, in uwe droefheid deelt, aan uwe vreugde zich hartelijk gelegen laat liggen; iemand, wien gij met uw gansche ziel kunt liefhebben en - gij zult ervaren, hoe goed en heerlijk 't kan zijn te leven, als men veertig jaren oud is....’

Dat een onwillekeurig terugdenken aan het weinig rooskleurige van haar eigen jeugd, den eigenlijken sleutel bevat tot dezen lofzang op den rijperen leeftijd, behoeft wel geen toelichting.
Meer rechtstreeks in verband met haar litterarische werkzaamheid, zijn eenige beschouwingen uit haar pen gevloeid over den ‘roman’, bepaaldelijk over de waarde en beteekenis van deze tak van letterkunde in betrekking tot onzen tijd.

{==586==} {>>pagina-aanduiding<<}

Een bellettrist, dus zegt zij, had haar eens op half schertsenden toon toegevoegd:
‘Tegenwoordig is het de tijd der romans, maar wat zal nà den roman komen?’ - Welk antwoord zij den vrager had gegeven, wist zij niet recht meer zich te herinneren, maar die vraag zelf had haar nadenken opgewekt. Ziethier de vrucht van haar overpeinzingen:
‘Romans had ik van mijn jeugd af gelezen; neen, verslonden, liever gezegd; - het juiste getal dozijnen zou ik niet weten op te geven! - Mijn hoofd was ten laatste zoo opgevuld met die menigte van Sophie's, Julie's, Amanda's, Alice's en Elise's, dat ik bijna op het punt was alle bezinning te verliezen en dat ik, krachtens eene zeer verklaarbare reactie plotseling aan alle romans een doodelijken haat zwoer, hun eenwigdurend thema: ‘liefde’ uit den grond mijns harten verwenschte en het besluit nam om - voor de werkelijkheid te gaan leven, en aardappelen te gaan poten.
Dit gebeurde juist in den tijd, toen ik zelv' den auteursloopbaan intrad. Ik wilde dan ook volstrekt geen romans schrijven!...neen, stellig en zeker niet! Maar zie - eer ik het zelv' wist, waren het toch romans geworden, (veel althans verscheelde het niet). Gerechte hemel! - Had ik zelv' dan niet genoeg door dit booze ontuig geleden? Moest ik nu ook nog anderen het vergift toereiken? Kende ik niet een aantal meisjes en jonge mannen, die door het lezen van romans voor hun leven ongelukkig waren geworden, doordien zij in ijdelen waan bevangen, allen zin voor de werkelijkheid hadden verloren en hun ware levensroeping dientengevolge hadden gemist. Neen, voor alle goud in de wereld geen romans meer; - weg met hen!!!
Zoo riep ik; maar op hetzelfde oogenblik zag ik het ontzachlijke heirleger van romans, in dreigende slagorde geschaard, tegen mij te velde trekken. Uit Engeland, Frankrijk, Duitschland, Denemarken, Noord-Amerika, uit China zelfs - ook uit mijn eigen vaderland, rukten de troepen in gesloten gelederen op mij aan, bij millioenen, billioenen, trillioenen....
En met daverende stem hoorde ik mij toeroepen:
‘Aanschouw in ons een macht op aarde! - Wij zijn de geweldigen onder de zon. In alle beschaafde landen, onder alle ontwikkelde volken, in alle verlichte gezinnen heeft men ons

{==587==} {>>pagina-aanduiding<<}
lief en bezitten wij het burgerrecht. Ouden en jongen, professoren en studenten, jonge meisjes en deftige matronen, allen reiken om 't zeerst ons de vriendschapshand. Wie zich tegen ons aankant, moet ook tegen die allen te velde trekken.’
Wat zou ik uitrichten, ik dwerg, tegenover zulk een reuzenmacht? Te eerder ontzonk mij daartoe de moed, omdat ik, in geval van verzet, allereerst de wapenen tegen mij zelv' zon hebben moeten richten....
Ik koester namelijk het vaste geloof, dat voor alles, waarmeê de menschen gedurende een lang tijdsverloop zich bezig houden, ook een redelijken grond moet bestaan. En aangezien nu de menschen sinds een eeuw reeds romans schrijven en lezen, en de smaak daarvoor, in plaats van te verminderen, integendeel bij den dag meer toeneemt, zoo - ligt hier het besluit voor de hand.
Bovendien, had ik ook zelv' niet inenig heerlijk uurtje, menig kostbaren zielsindruk aan romanlezen te danken gehad? Waren, te midden van het vele onkruid, ook niet tal van goede zaadkorrels door hen uitgestrooid, waaruit later edele gewassen en prachtige boomen zijn gegroeid?

Zoo kwam ik van lieverlede tot het besluit, dat de romans wel degelijk burgerrecht in de wereld moeten hebben.’

Welke romans echter? Allen zonder onderscheid? Neen, dat recht verdienen alleen diegenen, welke eenigszins, van verre of van nabij, beantwoorden of verwant zijn aan 't geen de schrijfster noemt den Ur-roman, d.i. het ware, oorspronkelijke type, in denzelfden zin waarin Goethe zocht naar de Ur-pflanze en waarin de taalgeleerden spreken van de Ur-sprache.
Waar echter en hoe dien Ur-roman te vinden....?

‘Ik riep [zegt zij] de geesten van alle romans, die - van ‘Grandison’, ‘Tom Jones’, ‘Corinna’, Rousseau's: ‘Heloise’ af tot op de hedendaagsche toe - den diepsten indruk op mij hadden gemaakt, uit hunne graven op en ik bezwoer den Geest van al die Geesten, mij zijn eigenlijk wezen en zijne bedoelingen te openbaren.
Ziehier wat die geest mij ten antwoord gaf.
‘In mij aanschouwt gij het beeld van 's menschen innigste

{==588==} {>>pagina-aanduiding<<}
ontwikkeling. In mij ontrolt zich voor uw blik uw eigen geschiedenis, die van het verleden, van het heden en van de toekomst. En wijl gij u zelv' in mij afspiegelt, of ziet, hoe het in de wereld toegaat - leert gij ook van mij; maar dat onderricht is u tegelijk een genoegen. Want ik verzamel de bloemen des daags en de sterren van den nacht, en doop mijn kleed in het morgenrood. Zoo uitgedost komt ik tot u, ten einde u door den aanblik van mijn schoonheid te verkwikken, en u tevens in te wijden in al de sombere geheimen van het leven.
Op mijn armen doe ik u boven de aarde zweven en toon u van daar den kamp... Overal, waar gij de menschelijke krachten, al strijdend, zich 't zij ten goede, 't zij ten kwade ziet ontwikkelen; overal, waar gij 's menschen verborgenste levensgeschiedenis leest, bij het licht van den fakkel eener hemelsche liefde, daar ziet gij ook mij - den roman,’
‘Ja, den waren roman,’ riep ik onwillekeurig uit. Schoone Genius, ik begrijp u....!

Ik begreep nu ook duidelijk waarom de menschen zoo gaarne romans lezen; maar ik leerde scherper onderscheiden tusschen den echten en den onechten; tusschen de ziende en de blinde navolgers van den Genius, wiens woorden ik heb aangehaald. Het bleek mij dat een ontelbare menigte romans van dien grooten Geest zoo oneindig verre verwijderd zijn, dat men, om den Ur-roman terug te vinden, den schrijvers welhaast al hunne boeken zou moeten ontnemen en hen naar hun eigen leven zou moeten verwijzen.

Veel geluk en een schat van lezers (zoo besluit zij) wensch ik aan alle romans toe, die zoo dicht mogelijk den Ur-roman nabijkomen.
Aan die lezers zelven wensch ik gemoed en oordeel toe, om de boeken goed te verstaan.
En als er nu weer eens iemand komt die mij vraagt: ‘Wat zal er na den roman komen?’ zoo ben ik van zins hem te antwoorden:
‘Dan komt - het jongste oordeel!’

Als vervolg op dit niet onaardig verzonnen fantasietje, waarin

{==589==} {>>pagina-aanduiding<<}
een juiste gedachte op pikante wijze in beeld is gebracht, komt over nagenoeg 't zelfde onderwerp nog een tweede beschouwing van haar hand voor, doch in minder dichterlijken vorm gegoten, waarin zij het gezegde van den deenschen dichter Oehlenschläger: ‘de roman is het heldendicht van onzen tijd’, tot tekst voor eene kleine ontboezeming kiest.

‘Wat voor de antieke oudheid het Epos was, datzelfde is voor de nieuwere volken de Roman geworden. De heros van het nieuwere Epos is alleen maar uit een andere stof geboetseerd, dan die van het oude, en zijn leven en daden worden naar een geheel anderen maatstaf gemeten. De antieke held is gewoonlijk een geweldig oorlogsman, die door moord en list de overwinning behaalt en aan een menigte menschen het leven neemt. Hij is schoon, dapper, gelukkig en zijn heldenfeiten bestaan in den regel uit weinig anders dan veldslagen. De nieuwere romanheld daarentegen is vóór alle dingen “mensch”, een gevoelend, denkend, zedelijk wezen... Voorts - kent het oude Epos slechts “enkele” uitverkoren gunstelingen der goden, aan wie het gros hunner medemenschen tot voetstuk dient. In het nieuwere daarentegen kan ieder man een held, elke vrouw een heldin zijn. De reden dezer herschepping ligt eenvoudig hierin, dat het oude Epos een heidensch karakter droeg, terwijl het nieuwe den doop des Christendoms heeft ondergaan. Want het Christendom kent aan iedere menschelijke ziel een oneindige waarde voor God, en het vermogen tot eindelooze zelfvolmaking toe. De roman, of het nieuwere Epos, is derhalve in den eigenlijken zin van het woord biografie. 't Is eene veelzijdige omschrijving van het woord: Zie den mensch!’
Niet te verwonderen is het, dat de schrijfster, uit dit oogpunt bezien, den palm onder alle nieuwere romans toekent aan Uncle Tom's Cabin, wel den aandoenlijksten zeker onder alle helden-typen, die het dusgenaamd nieuwe Epos - in tegenoverstelling van het oude - ten tooneele heeft gevoerd. Een arme verachte negerslaaf, die niet schrijven en ter nauwernood lezen kon!! ‘En deze arme held nogtans (zegt zij) heeft onzer aller harten doen kloppen, duizenden schier ondanks hen zelven de tranen uit de oogen geperst, de bewoners van twee werelddeelen naar den geest elkander de handen doen reiken, omdat zijn zaak die der gandsche menschheid was. Zoozeer

{==590==} {>>pagina-aanduiding<<}
is de epische held van vroeger eeuwen van zijn voetstuk verdrongen; zoo ten eenenmale heeft zich het ideaal verplaatst van ware menschelijke grootheid.’

Eene bloemlezing uit Frederika Bremers nagelaten lettergaarde zou altoos min of meer onvolledig zijn, indien ook niet een of andere harer natuur-indrukken daarin werd opgenomen. Gelijk alle dichterlijke, fijn gëorganiseerde wezens, - alle kinderen van het noorden bovendien, had zij een diep gevoel voor de beeldspraak der natuur; niet in den zin van een stroeve dogmaticus, die aan iederen boom, aan elke plant een bijbeltekst meent te zien hangen; maar als een dichterlijke geest die in de zichtbare schepping - behoudens haar eigenaardig schoon - tevens ook gaarne zinnebeelden speurt van de hoogere gedachten en aspiratiën van den geest. Te zeer natuurkind, om niet eenvoudig menschelijk te genieten van wat haar oog dagelijks zag, was zij te veel gevoelsmensch, dan dat de ontvangen indrukken aan haar peinzend gemoed niet tegelijk, ook stof tot veelzijdige overdenkingen zouden hebben geboden. Eenige vluchtige aanhalingen uit haar schetsje: Mei-gedachten getiteld, waarschijnlijk in lateren leeftijd door haar ontworpen, volgen hier ten besluite.

‘Luwe windekens, warme druppels, koesterende zonnestralen! Lente, gezegende natuurkracht, die allerwege zegen wekt, wees gegroet! Hoe herleeft alles in den schoot der aarde; hoe zwellen de zaadkorrels en de knoppen der boomen; hoe liefelijk suist de lucht en ruischen de stroomen!

Heerlijke lente-adem! neen, niet over u alleen verhengt zich mijne ziel; ook over het leven, waarvan gij het zinnebeeld zijt; over de eeuwige lente, wier nadering ik bespeur: over de lente van verbroedering, van algemeen geluk, waarin alle menschen het genot van Gods goede gaven zullen deelachtig zijn.
Dat is de lente van het leven naar den geest, van eeuwig leven. Uit den hemel is Hij neêrgedaald om aan de wereld dat leven te schenken. Sinds achttien eeuwen heeft het zijn verwarmenden adem ons toegeblazen, ijsbergen doen smelten, ketens doen springen, de lucht gereinigd en is het tot talloos vele, schoon

{==591==} {>>pagina-aanduiding<<}
nog slechts op zich zelv' staande gemoederen doorgedrongen. Thans echter begint die adem ook het algemeene, het burgerlijke leven te bezielen.
Vereenigingen vormen zich; zwakke menschen reiken elkaêr de handen als tot een keten, ten einde het Godsrijk, het rijk van het goede, ware en schoone, op aarde te doen komen. Sneller dan de elektrische stroom, deelt de liefde Gods zich aan allen mede; verwaarloosde kinderen worden verzorgd, onwetenden onderricht, struikelenden opgebeurd, armen en rijken naderen tot elkander.
De wetenschap treedt uit haar boekvertrek naar buiten (1) en verspreidt onder het volk in breede stralen het licht dat zij ontdekte, de waarheid die zij in eenzame nachtwaken met veel moeite en inspanning heeft gevonden.
De menschen leeren God, aan wien zij tot dusver geloofd hebben, ook begrijpen; zich zelv' en de wereld waarin zij leven, beter verstaan; de starren boven hun hoofd en de bloemen die er groeien aan hun voet, beter kennen...
De leer der menschelijke samenleving wordt eene algemeene en heilige leer, en de kring harer burgers breidt zich telkens verder uit. - De kunst daalt af van haar zonnige hoogte om, even als de zon zelf, haar licht ook in dalen en hutten te doen schijnen: zelfs in nederige verblijven ontwaakt de zin voor het schoone. - Volksgeschriften en volksliederen vallen, als de vruchtbaarmakende druppels van een voorjaarsregen, op den akker der gemoederen neder en wekken de zaden van het goede en edele uit hun sluimering op.
Hoewel er verschil is in graad en gehalte, wordt het toch meer en meer op aarde één hart, één verstand, één gevoel voor wat schoon en liefelijk is, en als in een gemeenschappelijken blik schittert het oog der menschheid van de aarde den hemel tegen.
Lente van ons geslacht! Dag der algemeene verbroedering! Helaas! Nog is hij zeer verre; nog bedekken nevelen de aarde. Maar - het morgenrood licht toch reeds aan de kimmen. Wij speuren reeds den adem van dien dag. Hij komt! Hij komt!
Ga dan vrij, gij heerlijk aardsche voorjaar voorbij. Een eeuwig bloeiende, onverwelkelijke lente is in aantocht. In deze

{==592==} {>>pagina-aanduiding<<}
willen wij ons aaneensluiten, met het oog op deze willen wij arbeiden, gelijk gij voor ons allen werkt, ieder op zijn post, met de gave die hem werdt toevertrouwd - al ware 't ook slechts als windvlaag of als regendroppel, ja zelfs al ware't gelijk schrijfster dezes, met een .... inktdrup.’

Men ziet - Frederika Bremer's persoonlijkheid staat helder afgedrukt, ook in deze vluchtige potloodschetsen. Steeds heeft zij haar schrijvensstof meer uit waarneming en verbeelding, dan uit boeken geput.
Maar in welke sfeeren haar verbeelding ook hebbe gezweefd en met welke voorwerpen die zich ook hebbe beziggehouden, ten allen tijde (vooral haar ‘Brieven’, de tolken van haar meest intieme gevoelens, stellen dit in een helder licht) getuigt die op eervolle wijze voor den adel harer ziel, voor de reinheid van haar echt vrouwelijk gemoed.
Geheel naar waarheid overigens zijn hare verdiensten op letterkundig gebied door hare vriendin, de beroemde Engelsche schrijfster A.M. Hall, dan ook samengevat in deze weinige, maar veelbeteekenende woorden: ‘Her mission was to do good.’

Velp.
P. Bruijn.



























{==593==} {>>pagina-aanduiding<<}

Binnenlandsche letterkunde.

Bibliographie.







I. Fraaie Letteren.


Vertaalde Engelsche romans.

No. 1. MAXWELL DREWITT van F.G. Traltford. Naar het Engelsch door P.E. van der Linden. Leeuwarden, A. Akkeringa, 1867. 2 Dln. gr. 80. Prijs ƒ 6,50.

No. 2. OSWALD CRAY. Een Roman naar het Engelsch van Mrs. Wood, schrijfster van ‘Het huisgezin der Channings.’ - ‘Een misstap uit jaloezy.’ enz. Haarlem, de Erven Loosjes, 1867. 3 Dln. gr. 8o. Prijs ƒ 7.50

No. 3. TWEE HUWELIJKEN. Naar het Engelsch van Miss Mulock, schrijfster van John Halifax, Christina's Misslag. Een Welbesteed Leven, enz. Zutphen, W.J. Thieme en Cie., 1868. Een Deel gr. 8o. Prijs ƒ 3. -

No. 4. MARGARET'S VERLOVING. Uit het Engelsch. Amsterdam, P.N. van Kampen, 1868. 2 Dln. gr. 80. Prijs ƒ 4,90.
No. 1. Een Iersch edelman heeft zijn oudsten zoon onterfd; als hij sterft gaat het bezit zijner titels en goederen over op zijn tweeden zoon, en deze neemt, na den dood van zijn onterfden broeder, diens kinderen tot zich. Een dezer kinderen, Maxwell Drewitt, een eenige broeder van drie zusters, is de hoofdpersoon van dezen Roman. Hoewel slechts twee- à drie-en-twintig jaar oud bij het begin van het verhaal, is hij reeds een doortrapte ‘schurk,’ wien het eene dwaasheid mag heeten tweemaal te vertrouwen, volgens het getuigenis van zijn oom, die hem opgevoed heeft. De begeerte, het zijn overleden vader, volgens zijne meening, wettig toekomend erfdeel dien oom weder te ontweldigen, vooral het voorvaderlijke landgoed machtig te worden, is de hartstocht, die hem overheerscht. Om dit zijn doel te bereiken, is niets hem heilig, niets hem ongeoorloofd; zelfs niet het verduisteren van een testament en het onderschuiven van een valsch codicil. Bij den dood van zijn oom verkrijgt hij het begeerde, en hindert het hem niet diens vrouw en kinderen aan zijne eer- en geldzucht opgeofferd te hebben....

{==594==} {>>pagina-aanduiding<<}
Een dier kinderen, een neef dus van Maxwell, weder een jong mensch, maar van een weinig beter gehalte, zweert zich te wreken en den onverlaat het arglistig verkregen erfgoed weder afhandig te maken. Hij kan, helaas, aan zijne wraakzucht voldoen en den sluwen neef het leven verbitteren; maar de voorvaderlijke goederen enz. komen eerst in zijn bezit, als de gehate Erbschleicher zelf van verdriet is gestorven.... Het geheele verhaal is een zamenweefsel van ongerechtigheid, en la morale de la fable: dat de bedrijvers van al die ellende zelven hoegenaamd geen genot hebben van hetgeen zij misdoen. Het oude thema, dat zonde in 't eind toch niets dan wroeging baart, wordt hier niet alleen in beeld gebracht, maar ook tot vervelens toe aangewezen en beredeneerd. Dat de deugd daarentegen belooning vindt, wordt ook wel gezegd, maar komt bedroefd weinig uit, om de eenvoudige reden, dat er in de handelende personen ongelooflijk weinig zedelijk goeds te vinden is, en hunne godsdienst niets anders mag heeten, dan gehechtheid aan ettelijke zoogenaamde godsdienstplichten of uiterlijke vormen, met een onbestemd geloof aan een God, die wel een beetje meeregeert, - het noodlot doet het meeste! - maar eigenlijk niets meer te doen heeft, dan eenmaal (wanneer?) in de rol van Nemesis op te treden.... akelig!....
Wie nu smaak heeft in zulke lectuur, hij vermake er zich mede! Mij heeft de lezing verveeld en geërgerd. Verveeld, omdat de Schrijver telkens tusschen de coulissis te voorschijn treedt, ellenlange uitweidingen debiteert over alles en nog wat, en moralizeert, alsof de banaalste zedekundige waarheden ons nog voorgekauwd moeten worden. - Geërgerd, omdat hij zijne lezers voor ligtgeloovig genoeg houdt, om zijne onwaarschijnlijkheden voor waarheid aan te zien. Dat bijv. het rechtswezen in Engeland veel te wenschen overlaat, weet ieder, die eenigszins met Engelsche toestanden bekend is; maar, dat het daar mogelijk zou zijn, zóó met testamenten en codicillen om te springen, als hier ons wijs gemaakt wordt, is al te kras. Ook die rechterlijke vrijspraak van een onschuldig verdachte, in weerwil van zijne sprekende gelijkenis op den schuldige - die NB! vrij rond loopt! - is al te apocryph. Van toevallige ontmoetingen, gezochte combinaties en telkens juist à propos komen van vriend Hein, als de Schrijver hem noodig heeft, zelfs van kogels, die in 't donker precies den ongelukkige tref-
{==595==} {>>pagina-aanduiding<<}
fen, die omkomen moest, spreken wij maar liever niet, ‘dat behoort nu eenmaal zoo in de romans, dat maakt ze pikant en mooi!’ O ja! Als 't maar goed geschiedt!.... Maar zooals deze auteur er mede te werk gaat, is 't geen kunst een verhaal te verdichten.
Wie Trafford is, weet ik niet; en of zijn Dubbeld Huwelijk van beter allooi was, zou ik betwijfelen, als én de Kerkelijke Courant én het Leeskabinet er niet zoo gunstig over schreven, blijkens een voorin mijn exemplaar van Maxwell Drewitt gehecht blaadje, waarop hun aanprijzend oordeel afgedrukt staat. Moet evenwel deze réclame dienen, om het werk, dat ik hier aankondig, aan te bevelen, dan waarschuw ik den lezer, want van al dat moois, dat daar van Trafford gezegd wordt, vind ik weinig, te weinig in dezen Roman.
Misschien heeft de gebrekkige wijze, waarop deze Engelsche pennevrucht in 't Hollandsch verscheen, ongunstig op mij gewerkt en mijne verveling en ergernis ten koste van den schrijver vermeerderd; want nog nooit heb ik een vertaalden Roman aangekondigd, die zoo slordig uitgegeven werd als deze. Het boek wemelt van taal-, spel- en drukfouten, om niet van stijlfouten te spreken. Het voorzetsel regeert twintigmaal den derden naamval tegen eenmaal den vierde; het verleden deelwoord wordt dikwijls met een t, de derde persoon enkelvoud met een d geschreven, als 't omgekeerd moest zijn; de vierde naamval wordt telkens met den eerste verwisseld; op het mannelijke of vrouwelijke geslacht der woorden wordt niet gelet, enz. enz. ‘Eenigszints’ voor ‘eenigszins’ en dergelijke zijn kleinigheden, waarop wij niet vitten willen. Wie de schuld heeft van zulk gebrekkig Hollandsch, als wij hier vinden, de vertaler, de corrector of de uitgever, weet ik niet, maar den Heer van der Linden geef ik den welgemeenden raad, als hij weder wat laat uitgeven, den een of anderen hulp-onderwijzer in den arm te nemen en nooit iets te laten afdrukken voordat hij het eerst zelf gerévideerd heeft. Het tal van drukfouten, vooral in de leesteekens, is legio; de guillemets staan dikwijls verkeerd of ontbreken geheel, zoodat men niet weet, of de schrijver dan wel een van zijne personen spreekt.... Maar al genoeg, om mijne geringe ingenomenheid met dit boek en zijne uitgave in onze moedertaal te motiveeren. Ik ga over tot
No. 2, dat in vergelijking met No. 1 ver de voorkeur verdient.

{==596==} {>>pagina-aanduiding<<}
Al waren het alleen de vloeijende vertaling, - de bescheiden bewerker zet zijn naam niet op den titel, hoewel hij dit met eere kon doen, - het zuiverder Hollandsch en de correcte druk, ik zoude hier meer stof tot aanprijzing vinden. Maar ook het verhaal zelf is veel degelijker en aangenamer om te lezen. Het zijn hier geen door ieder ordentelijk mensch erkende of algemeen aangenomen zedekundige waarheden, die behandeld worden, maar zielkundige questies, die tot nadenken en zelfbeproeving kunnen leiden. Wezenlijke, uit het leven gegrepen karakters treden hier ten tooneele; menschen, zooals er werkelijk gevonden worden, met hun goed en kwaad, spelen hier hun rol en ondervinden de gevolgen hunner verkeerdheden, zooals deze noodzakelijk uit hunne denkwijze, hunne gezindheid en handelingen moesten voortvloeijen. De hoogmoed en eigenwaan van den hoofdpersoon, zijne zelfgenoegzaamheid, de treurige keerzijde van zijn edel karakter, of het gebrek van zijne deugd, brengt hem in lijden, zooals in de werkelijke wereld zoo dikwijls geschiedt, en sleept het voorwerp zijner liefde hierin mede. De ligtzinnigheid van den broeder van deze zijne geliefde verdubbelt hare smart, en doet hun rechtschapen vader van verdriet ten grave dalen; en dit vooral is eene juiste opmerking van de Schrijfster, treffend in 't licht gesteld, dat die niet slechte, maar onnadenkende broeder en zoon zelf het minst van de drie aan de gevolgen van zijn misstap lijdt. Zij geeft het bewijs, dat men in een Roman geen onmogelijke schurken en carricaturen van voortreffelijkheid noodig heeft, om pikante tegenstellingen te vinden, noch den meest dierlijke van alle hartstochten in zijne afzichtelijke naaktheid behoeft te schilderen, om het lage standpunt van godsdienst en zedelijkheid te doen uitkomen, waarop de zamenleving in onze Christelijk zich noemende maatschappij nog staat. Ook blijven we in dit boek verschoond van Engelsche methodisterij en piëtisterij, die bij de Schrijfsters aan de
overzijde van het kanaal zoo dikwijls als surrogaat moeten dienen der weinig begrepen godsdienst van Jezus, en het egoïsme slechts verfijnen in plaats van overwinnen. In dezen Roman althans is de zedekunde van Mrs. Wood gezond en frisch, en zijn de godsdienstige beginselen, bijv. van een Doctor Davenal, niet aan eenige kerkelijke dogmatiek ontleend.
Jammer, dat een boek, waarin zooveel waars en schoons en goeds te vinden is, zoo lang gerekt, of beter gezegd: zoo lang-
{==597==} {>>pagina-aanduiding<<}
dradig wordt door een overvloed van overtollige details. Het geheele verhaal loopt over een tijdperk van een jaar of drie, en al is al wat er in behandeld wordt belangrijk voor de personen, die er in voorkomen, al moet het dienen om hunne karakters te doen uitkomen, en te laten zien van hoeveel invloed de gezindheid van het hart is op de levensomstandigheden van den mensch; - niet alles is even belangrijk voor den lezer, veel zou hij met eene enkele aanduiding zelf vinden of uit het gelezene afleiden kunnen, en tal van kleine bijzonderheden gaarne schenken aan de Schrijfster, die zich kennelijk te veel in hare minutieuse beschrijvingen vermeid heeft. Trouwens deze langdradigheid is geen bijzondere eigenschap van Mrs. Wood, zij deelt haar met vele andere Romanschrijvers. Wie heeft dit verwijt niet zelfs aan Dickens en Thackeray hooren doen? om te zwijgen van Walter Scott....
Ik stap van dezen Roman niet af zonder eene opmerking te maken, die misschien tot verschooning kan dienen van dit laatst genoemde gebrek, althans het vaak harde oordeel, vooral van oningewijden in de kunst van romanschrijven, kan verzachten.
In Oswald Cray komt een knecht voor, die met meesterhand geteekend is. Men hoort, men ziet, men kent hem in al zijne eigenaardigheden, en de menschkundige lezer begrijpt zijn karakter, hoe vreemd en samengesteld het moge zijn, zeer goed. Het duurt niet lang, of hij erkent, dat deze persoonlijkheid uit het werkelijke leven gegrepen is en zegt: zoo zijn er! En toch weidt de schrijfster betrekkelijk weinig over hem uit. Al komt hij gedurig op het tooneel of staat hij zichtbaar voor de toeschouwers tusschen de schermen te gluren, zij vermoeit zich niet aan zielkundige deducties of lange beschrijvingen van hetgeen hij denkt of overlegt, althans minder dan van de overige personen van het drama, en niet meer, dan noodig is voor het verhaal. Hoe komt het, dat zij in een van de best geteekende karakters zoo sober is? vraagt al ligt iemand, die iets van de kunst van romanschrijven verstaat; en wat krijgt hij ten antwoord? De Schrijfster laat hem niet lang wachten; zij zegt het zeer openhartig: ‘Neal (zoo heet de knecht) is een portret!’ Zie, waarde lezer! daar hebt gij een geheim van de romanschrijverskunst, als deze het actuele leven tot onderwerp kiest. Van een knecht durft Mrs. Wood een conterfeitsel geven; en als zij dit doet, als zij naar de natuur teekent, heeft zij niet zooveel omhaal noodig,

{==598==} {>>pagina-aanduiding<<}
om een levend beeld u voor den geest te plaatsen. Een weinigje geoefendheid in 't beschrijven en zonder minutieuse détail-teekening bereikt zij haar doel. Ja, mocht de Romanschrijver uw portret, waarde Mevrouw! bevallige Jonkvrouw!.... lieve lezeres! op papier brengen! Mocht hij u ten tooneele voeren, hoogwijze Mijnheer! die zit te geeuwen onder het lezen van Oswald Cray en de kunst niet weet te waardeeren, waarmede zelfs dit eenigszins langdradige boek geschreven is; och! hij zou veel pikanter, veel geestiger, veel onderhoudender zijn. Meer dan de helft van zijne moeijelijke taak werd hem ontnomen zelfs; want weet gij wat dit is? Het is het ongeoorloofde, althans onkiesche en indiscreete van onder verwanten, vrienden, bekenden zijne dramatische personen, romantische tafereelen en opmerkelijke levensomstandigheden te kiezen. Verbeeld u eens, Mevrouw! dat ik.... of neen een Engelsche auteur, die een beetje stijl heeft, zoodat hij gelezen wordt.... verbeeld u eens, dat hij uw portret in een boek schetste! 't Spreekt van zelf, 't zou een prachtig beeld, een nobel karakter, een type worden van eene bevallige, beminnelijke vrouw. Maar u weet wel, van enkel licht kan men geen teekening maken, er moet schaduw bij en, zal het licht goed uitkomen, hier en daar, vooral op den voorgrond, donkere schaduwstrepen. Waar haalt hij die nu vandaan, als hij uw karahter wil geven? Immers uit de kleine of grootere eigenaardigheden, die u van anderen onderscheiden. Gij zijt engelachtig lief, maar een beetje ijdel, een beetje praatziek, een beetje egoïst, een beetje.... natuurlijk van alles maar een beetje, en niet alle menschen weten dit zoo goed als Mijnheer de Romanschrijver, die uw karakter bestudeerd heeft, om het te kunnen wedergeven. Heere mijn tijd! wat zou u opkijken, als hij u zoo teekende, dat ieder u terstond herkende; en dat moet hij toch, zal het uw portret zijn. ‘Ben ik dat?’ zou het eerst door u
gevraagd en door alle bekenden in koor geantwoord worden: ‘o ja! 't is precies!.... maar we wisten niet, dat u zoo.... zoo....’ Enfin! ik zou de schrijver niet gaarne willen zijn, die iemand, wien dan ook, met de pen portretteerde; en ik weet ook zeer goed, dat een conscientiens auteur het niet doet, ja, alles, wat aanleiding kan geven, dat men zegt: ‘voor hem heeft deze of die geposeerd!’ zooveel vermijdt, als in zijn vermogen is. Wie menschen schildert, neemt onwillekeurig trekken van hem bekende personen; de beelden zijner phantasie zijn bij slot van rekening altijd aan

{==599==} {>>pagina-aanduiding<<}
hen ontleend, wie hij gezien en gehoord heeft, anders zijn het slechts phantasie-beelden, die waarheid en werkelijkheid missen. Maar gevoelt gij het nu, hoe moeijelijk het is, buiten den kring zijner vrienden en magen te blijven, om niemands onaardige eigenaardigheden, vooral niemands eigene aardigheden uit de pen te laten vloeijen? Dickens, Mijnheer! zou nog veel geestiger zijn, als hij uwe uijen door een zijner personen mocht laten debiteeren, of uwe honderdmaal gehoorde verhalen navertelde. En Thackeray? Wat zou de man een schat van levenswijsheid bij zijn rijkdom hebben kunnen voegen, als hij met u, Mijnheer! en uwe inzichten in den actuelen toestand der maatschappij bekend geweest ware en ze had mogen toevoegen aan een zijner helden!...
Dit moeijelijke wordt nog verhoogd door de noodzakelijkheid van alle zelf beleefde omstandigheden te verzwijgen, waarin andere nog levende personen betrokken waren; en hoe treffender die omstandigheden, hoe geschikter voor een Roman, des te minder is het geoorloofd ze wereldkundig te maken. Stel het geval, dat eene lieve lezeres hare eigene zoo treurig afgeloopen liefdegeschiedenis in een boek las! Ik bedoel niet in algemeene trekken, die aan alle hopelooze of teleurgestelde liefde gemeen zijn, maar met bijzonderheden, die alleen aan haar, haar trouweloozen minnaar en hare naaste omgeving bekend waren. Stel, dat de acteurs van eenig familietooneel, de handelende personen van eene akelige familiegeschiedenis, met wat zij spraken en ondervonden, naar 't leven geschilderd werden, zoodat iedereen kon zeggen: ‘o, dat is Mijnheer A, dat Mevrouw B! Ja, precies zoo is 't gebeurd! Weet je nog wel, hoe mal zij zich aanstelde? Herinner je maar eens, wat een nare vent het was!...’ Mij dunkt voor de betrokken personen zelven, veronderdsteld zelfs, dat ze er nog al goed afkwamen, zou 't toch altijd hoogst onaangenaam moeten zijn, daar niemand gaarne zijn roman intime op straat wil hebben, nog veel minder - naar waarheid zich beschreven wenscht te zien....
Wat er echter van wordt, als men te veel ideealizeert of de phantasie slechts met een idee, dat men in beeld wil brengen, zich bezig houdt, kan men leeren uit de Novellen van Miss Mulock, welke ik hier aankondig, als
No. 3. Ik volg de orde, waarin ik deze vier boeken gelezen heb. Moesten mijne aankondigingen een climax vormen, dan

{==600==} {>>pagina-aanduiding<<}
zou No. 1, als de minste, het eerst en dan No. 3 besproken moeten zijn, omdat Miss Mulocks werk in mijn oog ver beneden Oswald Cray moet geschat worden. No. 4 zou altijd als de laatste en beste van het viertal in aanmerking komen.
Reeds meer heb ik mij verklaard tegen het exploiteeren van den naam, dien deze Engelsche schrijfster met haar John Halifax zich verwierf. Die Roman moge groote verdiensten en zijn auteur veel talent hebben, noch Christina's misslag, noch Een welbesteed leven, noch hare andere Novellen, welke ik las, handhaven dezen roem. Zonder dringende aanbeveling kondigde ik dan ook het een en ander van haar aan; en telkens als ik op een titel lees: ‘Schrijfster van John Halifax,’ denk ik aan - boekverkoopers spéculatie.... Ook deze Twee Huwelijken kunnen, naar mijn oordeel, niet in de schaduw staan van het reeds meer genoemde werk en dalen zelfs nog beneden het gehalte van Christina's misslag enz. Of het de schuld is van de schrijfster of van den Vertaler, weet ik niet, maar reeds de titel is eene ‘onjuistheid.’ Als men op de woorden Twee Huwelijken, punctum, zonder meer, afgaat, zou men meenen of moet men meenen één verhaal te vinden, waarin sprake is van een dubbel huwelijk (niet dubbeld, zooals de vertaler van Traffords boek laat drukken), hetzij van één persoon die óf hertrouwt óf aan bigamie zich schuldig maakt, of van twee verschillende paren. Men vergist zich; want het zijn twee Novellen, die alleen dit met elkander gemeen hebben, dat in ieder een huwelijk gesloten wordt; iets, dat nog al eens in verdichte verhalen voorkomt, maar in deze twee niet aan het einde maar in het begin van het boek, zoodat de hoofdpersonen getrouwde menschen zijn. De eerste Novelle of kleine Roman heet: ‘John Bowerbank's (*) Echtgenoot;’ de tweede: ‘De dochter van den Predikant;’ - dit moest zijn ‘de schoondochter;’ want Charlotte is
‘de dochter van Thomas Dean den landbouwer.’ Maar bij gemis van eene inhoudsopgave begint men te lezen in de veronderstelling, dat dat eerste opschrift een eerste boek of eene eerste afdeeling aanduidt van een doorloopend verhaal; terwijl men eerst aan het einde der treurige geschiedenis van Emily begint te vermoeden, dat hetgeen volgt eene nieuwe Novelle zal zijn, die met haar lot niets

{==601==} {>>pagina-aanduiding<<}
gemeen heeft. Men wordt spoedig hierin bevestigd, als in De dochter van den Predikant terstond heel andere personen optreden. Dit is nu wel geen crimineel gebrek, en zou men Schrijfster of Vertaler wel vergeven kunnen, - al is het eene misleiding, - indien de Novellen, ieder op zich zelf of in verband met elkander, belangrijke waren. Maar hierop valt veel af te dingen; en bedoelde onjuistheid der titulatuur vermindert, dunkt mij, nog de waarde van deze geheele uitgaaf.
Er wordt veel over het schadelijke of onschadelijke van Romans gesproken en aan jonge meisjes dikwijls gezegd: ‘als gij dan toch verdichte verhalen lezen wilt, neemt dan de producten der door vrouwen geschreven Engelsche litteratuur!’ En ik twijfel niet, of Miss Mulocks Romans zouden in veler oog mogen prijken met het opschrift: La mère en permettra la lecture à sa fille. De meest prentsche mama zal niets onkiesch of indélicaats in hare schriften vinden, en de pieuse welligt hare godsdienstige sentimenten volkomen beamen....
In weerwil hiervan neem ik de vrijheid eene Novelle als John Bowerbanks echtgenoot gevaarlijk te noemen, vooral voor jonge dametjes, omdat zij eene getrouwde vrouw ten tooneele voert, die wegkwijnt aan liefde voor haar eersten aanbidder, dien zij niet hebben mocht. Dat zij die liefde niet overwinnen kan, is reeds zwakheid; maar dat zij met deze onoverwinnelijke verliefdheid in haar hart toch de echtgenoot wordt van een ander, is nog bedenkelijker. Zelfs al tracht zij alles voor haar bejaarden heer gemaal te zijn wat zij kan, - 't is zeker niet bijzonder veel, als men hare geheel en al onbeduidende persoonlijkheid in aanmerking neemt! - pleit dit haar volstrekt niet vrij; maar als zij eindelijk sterft, en in weerwil van al dat wekelijke en ziekelijke van haar karakter en hare denkwijze toch door de Schrijfster gecanonizeerd wordt, alsof zij de edelste levenstaak vervuld heeft, protesteer ik met kracht tegen deze vrouwelijke moraal. Een van verliefdheid wegkwijnend, geesteloos, willenloos poppetje, dat slechts eenmaal in haar leven een eigen zin heeft - zin voor haar Adonis! - dien zij zeer eigenzinnig vast houdt, maar overigens lijdelijk, lijdzaam en lijdende.... en dan ‘volmaakt zalig in den hemel’ als zij dood is?.... Ik kan mij met deze stichtelijke toepassing niet vereenigen en vind het zeer verderflijk, door zulke lieve verhaaltjes, lieve verliefde zusjes te stijven in hare hopelooze verliefdheid....

{==602==} {>>pagina-aanduiding<<}

De dochter (eigenlijk schoondochter) van den Predikant is wel iets beter, maar toch ook alles behalve frisch en gezond. De leer, dat een fatsoenlijke jongen, die een arm, onschuldig meisje verleidt, terstond daarna haar trouwen moet niet om de gevolgen, die uitblijven, maar uit plichtsbesef, wordt hier voorgestaan. Er is veel te zeggen voor de stelling, dat wie kwaad doet het herstellen moet, als hij kan; maar dan ook geheel, niet ten halve, zooals deze piepjonge echtgenoot. Het is waar, hij trouwt met het eenvoudige, zestienjarige kind, maar om zijn vrouwtje aan de liefdadigheid van zijn zwakken vader over te laten, naar Amerika te gaan, om fortuin te maken; haar daar te vergeten; en bij zijne wederkomst haar als een noodzakelijk kwaad voor zijne echtgenoot te erkennen, onverschillig voor het hem trouw gebleven schepseltje. Eerst als hij ziet, hoe zij door zijn vader een allerliefst, beschaafd persoontje geworden is, komt er iets van de jongens-verliefdheid weerom, wordt dit wezenlijke liefde en vormen beide weldra een gelukkig paar. Dat zij een paradijsachtig leventje lijden in de pastorie van den goeden ouden papa, is een buitenkansje, waarop zoontje niet had kunnen rekenen, maar dat de schrijfster hem, zeker niet uit verdienste, toevoegt. En de moraal? de strekking? de tendenz? Laat ons, vaders! blij zijn, dat in ons land de wet aan onmondigen verbiedt te trouwen zonder onze voorkennis; en houden wij liever onzen zonen voor, aan welk eene afschuwelijke laagheid zij zich schuldig maken, als zij de onschuld niet eerbiedigen, ook in het jeugdige meisje, dat in stand beneden hen staat. Voor dove ooren zou men preken, als men de boven vermelde leer van Miss Mulock aan allen aanprees, die tot bedoelde laagheid vervallen; maar als men ze in toepassing brengt, dan ook geheel. dan niet te halve, zooals deze flauwe Dominészoon. Wat zou er van zijn paradijsje gekomen zijn, als zijn vader niet geslaagd ware in
het fatsoeneeren zijner Charlotte? Zijne eigen braafheid is het voorzeker niet, die weder goed maakt, wat hij in jeugdige onbezonnenheid kwaad heeft gemaakt; en de fabel zou veel leerzamer geweest zijn, als hij althans een poosje ‘met het blok aan 't been’ had moeten loopen, zooals hij zijne wettige wederhelft noemt.....
Men zou ook uit deze Twee Huwelijken, als men ze met elkander in verband brengt, de les kunnen putten, dat eene bemiddelde erfdochter, aan wie de vader een huwelijk met haar

{==603==} {>>pagina-aanduiding<<}
armen aanbidder niet vergunt, ook met haar rijken echtgenoot, dien hij haar geeft, niet gelukkig is; terwijl daarentegen de gegoede jonge man dit wel is met zijn arm en onaanzienlijk vrouwtje. Maar hoe beklaaglijk moeten de lezers nog zijn, die uit Romans moeten leeren, dat geld niet de bron is van geluk, en men met al dè schatten der wereld nog ongelukkig kan zijn! Of het daarom verstandig is, bij het sluiten van huwelijken de geldquestie en de vraag naar de maatschappelijke positie van beide partijen vöorbij te zien, is iets - waarover nog wel eens romannetjes en novellen zullen geschreven worden.
Vertaling en uitgaaf dezer beide Novellen zijn goed; de laatste is op jonge oogen aangelegd, want voor meer bejaarde zou grooter letter verkieslijk zijn, en toch heeft Miss Mulock waarschijnlijk ook aan mannen en vaders op hare manier lesjes willen geven....
Misschien zou mij die kleinheid van letter minder in 't oog gevallen zijn, als ik niet onmiddelijk na Twee Huwelijken
No. 4 ter hand genomen had; want opvallend aangenamer voor 't gezicht is de druk van dezen Roman. Maar ook het geheele werk overtreft, in mijne schatting, de drie hierboven aangekondigde en levert een nieuw bewijs, dat van Kampen dikwijls gelukkig is in de keus van 't geen hij laat vertalen. Ook in den Vertaler heeft hij niet misgetast en Margaret's (*) Verloving kondig ik met het grootste plezier aan. 't Is zoo prettig als men, na min of meer vervelende, ziekelijke lectuur, eens weder een fiksch en ferm geschreven boek in dit genre in handen krijgt.
Wij vinden hier noch het onmogelijke van Maxwell Drewitt, noch het zoetelijke en ziekelijke van Twee Huwelijken. Even als in Oswald Cray zijn hier karakters geteekend en zielkundige questies behandeld, maar zonder het vaak langwijlige der al te uitvoerige Mrs. Wood. Het hoofdthema is in dezen Roman de verhouding tusschen hoofd en hart, verstand en gevoel bij de vrouw, of liever bij het meisje. Aan welke van beide zij in zake van liefde de meeste stem moet geven, of hoe zij harmonisch samen moeten werken, is hier de vraag. Van onredelijke verliefdheid, die, als bij de Emily van Miss Mulock, naar niets

{==604==} {>>pagina-aanduiding<<}
vraagt dan naar het opgevat welbehagen, of van dwaze sentimenteele hartstochtelijkheid is geen sprake; maar of Collingwood, de mannelijke hoofdpersoon van het boek, gelijk heeft, als hij zegt: ‘wij hebben vrouwen noodig, om ons lief te hebben, en mannen om ons verstand te oefenen.’ Bij Margaret heeft het redeneerende verstand den boventoon; zij onderdrukt haar echt vrouwelijk gevoel, vervalt tot onvrouwelijke achterdocht, geeft zich hierdoor al den schijn van ‘geen hart’ te hebben en maakt niet alleen zich zelve, maar ook haar verloofde, dien zij innig lief heeft, zeer ongelukkig. Zij heeft als meisje dezelfde hooghartigheid en zelfgenoegzaamheid van Oswald Cray; en wat een gebrek is in den overigens voortreffelijken jongen man is dit te meer in de Jonkvrouw: het maakt haar hard en bitter.
De auteur heeft op Romanschrijvers-manier ‘de verbroken schakels weder ineen gevoegd,’ en het ‘eind goed, alles goed’ in toepassing gebracht. Hij of zij - want ik weet niet, of dit werk door manne- of vrouwehand geschreven is, hoewel ik het laatste vermoed - heeft dit gedaan zonder tot onwaarschijnlijkheden of gezochte combinaties de toevlucht te nemen; maar of het niet beter geweest ware, dat ‘zij elkander niet gekregen hadden,’ geef ik in bedenking. De les, welke het boek geeft aan onvrouwelijke jonge dames, die beter over alles weten te redeneeren, dan met zelfverloochening lief te hebben, wordt hierdoor, naar mijn inzien, voor een groot deel van hare kracht beroofd. Al is het waar, dat het schoone geslacht in 't algemeen minder nood heeft, te verstandig, dan wel te hartstochtelijk in de liefde te werk te gaan, toch meen ik, dat het ook wel eens goed is, opmerkzaam te maken op de noodlottige gevolgen, als dat geslacht de rol van het sterkere overneemt, vooral in onze dagen nu er zooveel gesproken wordt over de émancipatie der vrouw en over hare verstandelijke ontwikkeling. Wij willen geen onverstandige gevoelswezentjes, geen onwetende ijdeltuitjes of domme uilskuikentjes, maar de hemel beware ons voor verstandige vrouwen zonder hart! Dan kies ik nog ver de Helden uit dezen Roman; hoewel het zeker het beste zoude zijn, als, door hooger levensbeginsel gedreven, verstand en hart beide harmonisch zich ontwikkelden tot dat echt vrouwelijk liefdeleven, waartoe het schoone geslacht den aanleg bezit....
Ik weid over den verderen inhoud van dit goed geschreven kunstproduct der Engelsche litteratuur niet uit. om het genot

{==605==} {>>pagina-aanduiding<<}
der lezing niet te bederven. Ware de vertaling, over 't algemeen zeer prijzenswaardig, hier en daar iets meer vrij en minder stroef, het boek zou zich nog prettiger laten lezen; maar o welk een verschil in taal en stijl met zoo menig ander veel gebrekkiger overgezet produkt uit den vreemde! Het slechts nu en dan minder vloeijende der dictie, - misschien wel toe te schrijven aan den Engelschen auteur zelven! - belet volstrekt niet het geheele werk boeijend te vinden, en vooral gezond, wat de zedelijke strekking betreft. Ook de godsdienstige sentimenten hebben niets ziekelijks of piëtistisch, al blijkt het ook hier weder, dat bij Engelsche schrijvers de opvatting van de godsdienst van Jezus nog volstrekt niet vrij is van verouderde voorstellingen en zeker niet aan den grooten Meester ontleende begrippen. Het zal echter niet hinderen, omdat het meerendeel van ons romanlezend publiek nog volstrekt niet hooger staat, en wie dit wel doet aan gebrekkige godsdienstkennis en bekrompenheid in zijne omgeving wel gewoon is. De lezer, die op dit punt op de hoogte is van zijn tijd, zal glimlagchen, als hij Mabel en Caryl hoort redeneeren over de steunsels van hun geloof, en niet vergeten, dat menigeen voor zijn weinigje geloof deze steunsels nog noodig heeft. De wezenlijk godsdienstige zal evenwel te gelijk toejuichen allen, bij wie hij het geloof in liefde werkzaam ziet, zooals hier bij die zelfde Mabel het geval is.
Zooals ik boven reeds zeide: De Heer van Kampen heeft den palm verdiend, als wij de vier hier aangekondigde boeken met elkander vergelijken. Zijne uitgaaf beveel ik vóór en boven de drie anderen aan, zoowel wat de keus van het werk, als wat de wijze betreft, waarop hij het in 't licht gaf.

Kampen, Augustus 1868.
J. Hoek.
DICHTLOOVEREN IN 'S LEVENS HERFST VERGAARD, door J. Scheffelaar Klots - Roorda van Eysinga. Zaandijk, 1868.

UIT HET STUDENTENLEVEN EN ANDERE GEDICHTEN, door Julius Vuylsteke. Antwerpen, 1868.
Toen ik het tweetal werkjes, aan het hoofd dezer regelen vermeld, in handen kreeg, met verzoek er eenig verslag van te geven, lachte die taak mij alleszins toe. De dichtlooveren immers, door eene dame vergaard, konden ligt onder dien nederigen naam la fine fleur de poësie verbergen, die wij ons zoo

{==606==} {>>pagina-aanduiding<<}
gaarne door onze vaderlandsche schoonen zien aangeboden en die steeds hoffelijk wordt aanvaard; terwijl stemmen uit het Studentenleven, dien tijd van levenslust en onbezorgdheid, in het geheugen terugroepen, als aan geest en luim de ruime teugel wordt gevierd, en het oordeel zich nog onbevangen uitspreekt.
Onder deze en vele andere indrukken, opende ik het in zedig blauw gekleede bundeltje van mevr. Scheffelaar Klots. De lezing van het voorbericht evenwel benam mij al spoedig veel van mijne goede verwachting, toen ik daarbij het nuttigheidsbeginsel in termen vond uitgedrukt, als: Snipperuren, verloren oogenblikken, uitspanning, arbeid, ontwoekerden tijd(!) enz.
Als eerlijk referent mag men echter niet onbepaald op een inleidend woord alléén afgaan, vooral tot den inhoud moet de beschouwing zich uitstrekken. Welnu! ik heb de vier hoofdafdeelingen dezer ‘Loveren’ beschouwd en nagepluist met al de lankmoedigheid en toegevendheid van een onpartijdig hortoloog, en meen dus volkomen geregtigd te zijn, daarover mijne bescheiden meening te zeggen. Reeds de opschriften van genoemde afdeelingen zijn evenmin gelukkig als dichterlijk te noemen: I. Bespiegelingen (bijna de helft der verzameling); II. Gedichten bij bijzondere gelegenheden; III. Verhalende poëzie; IV. Gelegenheidsgedichten. Maar de gekozen stof, de opvatting en behandeling der onderwerpen zullen het wellicht vergoeden! Ik moet daartoe een greep doen uit het aangebodene, want het geduld van den lezer mag niet op de proef worden gesteld met o.a. een tachtig bladzijden lang alleen aan bespiegelingen te wijden.
De levensbeschouwing van mevr. S.K. schijnt meestal van min opwekkenden aard te zijn; misschien is de oorzaak hiervan subjectief, wellicht ook een gevolg van conventionele dichtbegrippen. Toch klinken er nu en dan gevoelvolle toonen van haar speeltuig: 't is daar, waar 't hart zich in eenvoudigheid lucht geeft en geen bejag van moralisatie wordt bespeurd. Onder die, niet de moralisatie, maar de toonen van gevoel, rangschik ik gaarne De Zomer (blz. 18), alleen het slotcouplet is hier minder gelukkig; voorts Het ouderlijke huis (blz. 12) coupl. 1-9, want in de volgende coupletten heeft de overgang van het ouderlijke huis naar het vaderhuis ‘omhoog’ tot stellingen geleid, die den toets der gezonde rede niet kunnen

{==607==} {>>pagina-aanduiding<<}
doorstaan. Dat huis - het vaderhuis - boven de aarde en het starrendak gebouwd, is door het wolkengordijn aan onzen blik ontheven (coupl. 12 en 13), en toch, zie coupl. 15, schenkt het uitzicht op dat vaderhuis (iets dat voor onzen blik verborgen is) ons kracht enz. In coupl. 13 rechtigt ons de grove voorstelling der beeldspraak in dat land naar omhoog om aan een luchtballon te denken. Tot het prijzenswaardige reken ik nog: De ware menschenvriend (bl. 51); gaarne zoude ik nog daarbij voegen: Aan mijn oudste dochter (blz. 146), Aan een moeder (bl. 152), ware 't niet dat deze verzen, waarin tot op zekere hoogte het ongekunsteld gevoel spreekt, eindigen met bepaalde beschrijvingen eener onbekende toekomst en verzekeringen die niets dan onzekerheid zijn. Berijmde preekjes, de doorgaande neiging der dichteres, zijn geen poëzij, en toch is deze hoedanigheid hier bijna de overheerschende. Men sla daartoe, in de afdeeling verhalende poëzij bl. 105, Wroeging op, waar men in 220 versregels een paraphrase vindt van Jean Paul's Oudejaarsnacht eens ongelukkigen, welk dichterlijk proza door mr. J.A. Weiland flink vertolkt en door ten Kate in gespierde verzen overgebracht is. Hier echter is het in moralisatie verwaterd en het poëtisch beeld geheel ten ondergegaan. Onder de afdeeling: Gedichten bij bijzondere gelegenheden komen er een drietal voor, op welke ik bijzonder de aandacht vestig. Eerst echter een enkel woord over die indeeling. Mevr. S.K. geeft onder dien titel een viertal verzen: Hulde aan Z.M. den Koning, bij diens betoonde deelneming in het lot zijner onderdanen, bij den jongsten watersnood; II. Ontboezeming na de vijftigjarige feestviering van
Neêrlands verlossing en vernieuwd volksbestaan, 17 November 1863; III. Neêrlands verleden en heden; IV. Terugblik op den 17 Junij 1865, bij het woeden van den orkaan in de nabijheid der Kaapstad.
Ik onderstel dat feiten, als hier worden bezongen, meer van algemeenen dan van bizonderen aard zijn, en zoude dus logisch moeten besluiten, nu de vierde afdeeling verzen bij algemeene gelegenheden te noemen, wat zij echter niet zijn, daar de kring, waarin zij zich bewegen, van intiemen aard is. Doch er is meer: ik zoude willen vragen of het vleiend voor het geëerbiedigd hoofd van den staat is HD. betoonde deelneming in het

{==608==} {>>pagina-aanduiding<<}
lot zijner onderdanen als een bizondere gelegenheid te qualificeeren? Daarbij draagt die Hulde geen de minste aanduiding van tijd, en kan dus voor toekomstige watersnooden, even als op latere koningen uit het Huis van Oranje van toepassing zijn. Bizonder fraai mag ik dit bizondere gelegenheidsstuk niet heeten, evenmin als de volgende. Enkele staaltjes ter proeve, niet van ondichterlijke taal - daar kom ik later op terug - maar van onjuistheden. In r. 5 en 6 van blz. 88 leest men dat Oranje en Nederland slechts klanken zijn; dit is voorzeker niet de bedoeling der dichteres! De Ontboezeming die nu volgt is evenzeer arm aan dichterlijke verheffing als rijk aan tot vermoeiens toe gebruikte beelden. Behalve een koning, een prins en een vorstenzoon, komt Oranje er vijfmaal en de vorst zevenmaal in voor, natuurlijk geflankeerd met harten en borsten, acht van de eerste en zeven van de tweede voorwerpen; onder de laatste twee artikelen zijn ook die van het volk - de harten en borsten namelijk - begrepen. Voort wordt er gewag gemaakt van Neêrlands God een ondoordachte uitdrukking die aan een veelgodendom doet denken - en meer ‘expresselijk daartoe vervaardigde decoratien.’ Neêrlands heden en verleden is geschreven met geheele veronachtzaming van de geschiedenis der zeden in Nederland. Kent de dichteres dan 't Kostelick mal van Huighens niet, waarin hij de weelde van zijn tijd uitvoerig beschrijft en beoordeelt? Is zij dan zoo geheel vreemdelinge op het gebied der zeden en gebruiken van onze voorouders? Is zij zoo geheel onbekend met de strenge keuren die 's lands vaderen aanhoudend tegen de toomelooze weelde moesten uitvaardigen? Weet zij het niet dat, om van geen vroegere tijden dan de 16e en 17 eeuw te gewagen, ook toen
evenzeer als thans vreemde invloed in kleeding en levenswijze zich deed gelden? Welnu, wanneer zij daarmede zoo onbekend is, dan voegt het niet een zoodanig oordeel over het levende geslacht uit te spreken. Ik heb hoogen eerbied voor de deugden van ons voorgeslacht, ik heb open oog voor de gebreken onzes tijds; maar ik acht het beneden de waarheid en de waarde des dichters het Heden ten koste van het Verleden te verguizen. ‘Pour exercer la critique il faut science et conscience’ zegt Montagu. Deze eeuwig geldende les is hier geheel genegeerd.
Maar de Verhalende Poesie - over Wroeging sprak

{==609==} {>>pagina-aanduiding<<}
ik reeds - wenkt mij nogmaals en wijst op een gedicht dat Vergelding heet. Met wrevel heb ik dat stuk gelezen en de dichteres beklaagd. Is mevr. Scheffelaar-Klots het gevoelen toegedaan van mistr. Landon, waar deze zegt: poetry needs no preface; if it do not sjeak for itself, no comment can render it explicit, hier had ik gewenscht dat onze hollandsche dichteres van dien regel ware afgeweken, daar de verwarde en zwevende behandeling wel eenige aanteekening en toelichting noodzakelijk maakt. Doch zulks is nog de minste grieve. Ik heb hier vooral het oog op het strafgericht, op het inhumaan oordeel dat over een medestervelinge wordt uitgesproken: uit vele der verzen klinkt ons een zoogenaamde piëtistische toon tegen, maar ik vraag in gemoede, of dat strafgericht, of dat oordeel van piëteit, van christelijken zin getuigt? Omdat in de vernielende stormvlagen die in de laatste jaren der achttiende eeuw over Frankrijk heengierden, een diepgevallen, beklagenswaardig vrouwelijk wezen op den tienden der Novembermaand van 1793, als Godin der Rede in Parijs figureerde en een luisterrijke hulde ontving, waarbij echter kieschheid en welvoegelijkheid niet genoegzaam werden gehuldigd, worden door de dichteres aan die vrouw gevoelens toegeschreven, macht en invloed toegedicht, welke die lichtekooi nimmer gekend noch bezeten kan hebben. Het lot dat haar later trof moest bij de vrouw, bij de christin eerder de bede bebben uitgelokt: ‘Heer! vergeef het haar, want zij wist niet wat zij deed!’
Een gevoel van afgrijzen bevangt mij telkens, wanneer ik de gruwelen dier dagen mij voor den geest roep. Doch ook jegens die vertreders van menschelijkheid moet men rechtvaardig zijn en vragen: waren de voorgangers van den ongelukkigen Lodewijk de zestiende dan zoo vlekkeloos? Een op de grofste zinnelijkheid gebouwde maîtressenregering en verdorvenheid bij hof en adel, priesterdwang en geloofsvervolging, verguizing van den burgerstand, verspilling van 's lands gelden, bespotting van al wat rechtvaardig, goed en billijk was; ziedaar wat aan die omwenteling vooraf ging - wat die omwenteling in het leven moest roepen. En wanneer mevr. S.-K. onder de lens: ‘Vergelding,’ vier bladzijden vol invectieven tot een vrij schadeloos wezen richt, die één enkelen dag een figuranterol heeft vervuld, wat zou zij dan die schaamtelooze dames-du-haut-ton, die gekroonde en geadelde misdadigers, die beneden alle peil

{==610==} {>>pagina-aanduiding<<}
van zedelijkheid gezonken markiezen en abbés moeten toeroepen, die Frankrijks jammer en ellende hebben veroorzaakt; die de kern van den staat buiten de landpalen verdreven, andersdenkenden door dragonnades tot het eenig zaligmakend geloof brengen wilden en brachten? Dat waren geen figuranten maar medeslepers, die den rol van gewetenlooze booswichten vervulden in het drama van den staat. Het zachtste oordeel dat men over ‘Vergelding’ kan uitspreken is, het een lichtvaardige conceptie te noemen.
Over het Ongeloof is mijn gevoelen ongeveer hetzelfde. Dat men sommige dingen denkt of dicht kan ik begrijpen, maar ze te doen drukken is wel wat onberaden, vooral wanneer men met geen krachtiger wapens dan groote woorden en gemeenplaatsen in het strijdperk treedt. Ik wijt die gebreken echter niet aan de richting die uit dezen versbundel spreekt; ik ken dichters, wier levensbeschouwing lang de mijne niet is, doch wier poëzie ik nimmer zal ophouden te bewonderen. Het faalt onzer dichteres meestal aan de gaaf van helder te denken, en hare gedachten dichterlijk in te kleeden. Ik zal slechts enkele proeven mededeelen uit de vele die ik in mijn exemplaar aanteekende. Is het geen tautologie b.v. in het vierde couplet op bl. 23 te schrijven:

‘'k Groet u, ouderlijke woning! 
Met uw vriendelijken haard. 
Die zoo vaak ons hield vergaard, 
In den winteravonstond, 
Die ons daar vereenigd vond!’ 

'k Zou wel eens willen weten hoe een plaats ons kon vergaderd. houden, als wij daar niet vereenigd waren.
De mensch een raadsel (blz. 37-42), is niets dan eene loutere verwarring van denkbeelden. Een proeve: In couplet 1 zegt de dichteres dat de mensch in 't wordingsuur naar het beeld zijns Gods is geschapen; in coupl. 3 vraagt zij of hij beeld van God zijn zal, wat reeds vooruit als feit is aangenomen, terwijl in couplet 7 gezegd wordt dat hij (de mensch-zuigeling) nog afhanklijker is dan het redelooze dier. Indien men nu dezen laatsten zin in verband brengt, met de vergelijking van coupl. 1, dan komt men tot eene niet zeer vleiende conclusie. Eenige

{==611==} {>>pagina-aanduiding<<}
strofen uit Tevredenheid (blz. 45-48) zijn een variatie op het ziekelijk idee, dat

‘Een hut van klei, aan 't eind van de aarde’ 

het toppunt van geluk zoude zijn en dat zoo mogelijk nog verhoogd zou worden, wanneer de armoede er in huisde! - Ik ben van gevoelen dat men in elken stand en ook in elke woning gelukkig kan zijn, mits de tevredenheid in ons zelven wone; dat het bezit van schatten alleen geen heil schenken zal, doch dat men er zich toch vele genoegens voor kan verschaffen, en dat ook vaak, waar de armoede de deur binnentreedt, de liefde door het venster gaat vlugten. - Het laatste couplet is beneden de waarde van het onderwerp. - Men bedenke slechts hoe een spooksel in elken levenskring kan henen waren? Als iets heen is, dan is het er niet meer. Rondwaren wordt waarschijnlijk bedoeld. In hetzelfde vers, waarin ik dezen zin aantref.
(De lasteraar, blz. 69) lees ik ook:

‘Neen, Christen zijt gij niet! Hoe schoon ge uw woorden kleedt 
Als in fluweelen dosch,’ 

en krijg ik hieruit de gevolgtrekking niet, dat het kenmerk van den Christen zijn zou, zijne woorden schoon, als in fluweelen dosch, te kleeden? terwijl ik verder kennis maak met een ontaarde, die met een oneerlijk doel zijn evenmensch verguist. Die kennismaking is mij nieuw; tot dusver had ik nog niemand, aangetroffen die met een eerlijk doel zijn evenmensch verguist. In waarheid men moet hier nog al wat onjuistheden, onwaarschijnlijkheden, onmogelijkheden slikken!
‘Ce qui se conçoit bien s'énonce clairement’ is op het hier behandelde bundeltje niet of zelden van toepassing. Om helder zijn gedachten weer te geven, moet men helder denken. Enkele proeven, gegrepen uit vele, bewijzen bij onze dichteres het tegendeel. Wat men waardig acht om te worden gezegd, moet dan ook goed worden gezegd. Tegen dezen regel is evenzeer vaak gezondigd. Enkele voorbeelden: In Eigen huis en haard, lees ik in het derde couplet (blz. 21) zoo'n onomstootelijke waarheid, dat ik niet kan nalaten ze hier in te lasschen:

{==612==} {>>pagina-aanduiding<<}


‘O! hij staart met droeve blikken 
Naar de vaderlandsche kust, 
Die - hij is het zich bewust -’ (naïf!) 
‘Schoon nog blaauwend in 't verschiet 
Straks aan 't starend oog ontvliedt.’ 

Dat zal wel waar zijn! - of de volgende uitdrukkingen dichterlijk kunnen genoemd worden, betwijfel ik:

't Kind van hen die rijken zijn’ (blz. 23). 
‘Voor de teerste kindschheid zorgen 
Wordt als veel te laag beschouwd’ (blz. 26) 
‘Verklaar mij met de hand op 't harte’ (blz. 46). 
‘Tranenbrood’ (blz. 64). 
‘Trotsch woei de Nederlandsche vlag 
Al wapprend langs het dak’ (blz. 89). 
‘Maar Neêrlands (?) God heeft ons gered 
Uit Frankrijks slavernij! 
Hij sprak: “Tot hiertoe verder niet!” 
En.. Nederland was vrij.’ (blz. 92). 
 
Ja, daarom juichte elk Neerlandsch hart 
‘Om 't schoon verlossingswerk.’ (blz. 93). 
‘Lang leef die dierbre koning dan! (bl. 95). 
Om zand te strooijen in elks oogen.’ (blz. 97). 
 
‘Straks zweeg de orkaan - hij werd gebreideld 
Op 't magtwoord van den Heer: “Zwijg stil!” 
Zoo blinkt de majesteit des Scheppers 
Als Hij zijn Almagt toonen wil.’ (blz. 102). 

Dit couplet mag wel een proeve van oneerbiedigheid jegens het Opperwezen genoemd worden. Met een paar zinsneden die op blz. 107 gevonden worden, besluit ik deze staaltjes;

‘Die menig stil geneugt hem te genieten gaf.’ 
 
‘..dat [het beeld] van den grijzen vader 
Die hem naar buiten leidt.’ 

Wat de feilen tegen prosodie, taal en melodie betreft, - ik aarzel om onze lezers met de opsomming daarvan te vervelen. De dichtvorm staat op ééne lijn met het grooter deel der conceptie; l'un vaut l'autre. Ik wees er reeds op, dat Mevr. S.-K. in haar voorbericht o.a. sprak van uitspanning en arbeid. De gevolgen van de eerste zijn er, dus de uitkomsten van den laatste heb ik nergens kunnen vinden. Waar gevoel of hartstocht den dichter niet tot zingen dringt, maar lust tot

{==613==} {>>pagina-aanduiding<<}
uitspanning de prikkel is, worden verzen geknutseld of gemaakt, maar geen bezielende taal uitgestort. En arbeid? Laat mij de dichteres heenwijzen naar het bescheiden boeksken van een man die meer gedacht dan geschreven heeft, maar wat hij schreef toonde doordacht te hebben: naar Geel's onderzoek en phantasie. Wanneer zij voortaan eenige snipperuren of verloren oogenblikken beschikbaar moge hebben of tot een nuttig doel eenigen tijd wil en kan ontwoekeren, leze zij daarin het gesprek op een Leidschenbuitensingel over poëzij en arbeid. Zoo die lectuur, of die van Vondels aanleiding tot de Nederduitsche dichtkunst haar tot eenige dichterlijke zelfkennis brengen mag, geloof ik dat wij niet veel conventioneele en banale verzen van haar meer zullen te wachten hebben.

Waarlijk, ik heradem nu ik die ziekelijke atmosfeer van christelijk-nationale poëzie, misschien goed voor jonge dochtersvereenigingen, verlaat, en mij de frissche lucht van het Vlaamsche studentenlied tegenstroomt. 't Is mij alsof ik de stiklucht van het rookkamertje der stoomboot verwissel voor een wandeling langs het heerlijke zeestrand. Reeds het doorloopen van den inhoud van Julius Vuijlsteke's bundeltje neemt u in door de keuze der onderwerpen en spreekt van dichterlijken smaak. Hier geen bespiegelingen, hier geen bizondere en andere gelegenheidsgedichten e.d. met breedsprakige opschriften, maar liederen die tintelen van levenslust en van heilig vuur die spreken van donkere dagen, die kweelen van liefde of waarin men de roê der satire ziet zwaaien. En de kennismaking met de verzen zelve? Hij die het bundeltje opneemt en doorloopt zal zich voorzeker aangespoord voelen veel van 't gelezene te herlezen en nogmaals te genieten. 't Is of de jeugdige Vlaming bijwijlen de lier van onzen Vondel en Starter heeft gegrepen, zoo heftig en wegslepend klinkt zijn hekeldicht, zoo liefelijk en dartel zijn de toonen aan minne en liefde toegewijd. Er zijn dichterlijke tableaux-de-genre, die aan de oude Vlaamsche schilderschool doen denken zooals o.a. Het herbergtafereel (bl. 19) en Vasten-avondbal (bl. 113); daar zijn zangen in uit het studenteuleven die van opgewondenheid, van jeugdigen overmoed en zelfvertrouwen getuigen, die spreken van open

{==614==} {>>pagina-aanduiding<<}
zin voor natuurschoon, die tintelen van gevoel en de snaren van 't gemoed doen trillen; - maar onder welken invloed deze of gene aan het hart zijn ontvloeid, schier door allen loopt de roode draad van liefde.

‘Voor vaderland en vrijheid, 
voor Vlaanders heil, voor Neêrlands eer,’ blz. 163. 

Als proeve diene het volgende, getiteld:

‘Op stap, jong volk, op stap, op stap, 
de Dood maakt breede schreden; 
welaan dan, gaan wij nog zoo rap, 
als wij het tot nu deden! 
Op stap, in dicht gelid, en doet 
de baan van 't lied weêrgalmen; - 
een krachtig lied geeft nieuwen moed, 
en de echo spelt ons palmen. 
 
Vooruit, op stap, al zijn wij klein 
van krachten en getallen, 
al is er reeds zoo menigeen 
op weg ter neêr gevallen. 
Op stap, jong volk, en onvermoeid, 
en geen geduld verloren: - 
een enkel vlokje sneeuw, dat groeit 
al rollend tot een' toren. 
 
Op stap en haastig! - want de Dood 
komt sneller op ons hielen; 
Ziet haar verwoesting aan, hoe groot! 
Ziet toch haar al-vernielen! 
En spoeden we ons uit haar gebeid 
naar gindsche wijde dreven, 
waar zij geen toegang meer geniet: - 
het land van 't eeuwig leven! 
 
Die Dood is alles wat bestaat 
in d' aakligsten der tijden: 
heet dweepend priester of soldaat, 
ellende en schande en lijden: - 
en 't land, waar 't eeuwig leven gloort, 
het land van heil en vrede, 
is 't rijk, alwaar door 't vrije woord 
regeert de vrije Rede! 
 
Vooruit! Op stap! - O poëzij, 
kom gij de trommels roeren, 
en zing een krachtig lied er bij 
om harten te vervoerén; 

{==615==} {>>pagina-aanduiding<<}

en streven we allen als één man, 
door duizend hinderpalen, 
tot waar geen dwang meer heerschen kan, 
geen Dood ons meer kan halen.’ 

Zoo mij de plaats niet ontbrak zou ik er nog menig lied kunnen bijvoegen, dat getuigenis aflegt van 's Dichters vrijzinnige gevoelens op het gebied van staatsbestuur, onderwijs en godsdienst. Ik mag evenwel ze slechts ter kennismaking bizonder aanbevelen. Tot die verzen behooren vooral: Aan de dichters (blz. 44), Bemoediging (blz. 47), 't Zal wel gaan (blz. 50), Aan het Belfort [te Gent] (blz. 53), De goede zaak (blz. 57), Heldenworstling (blz. 120) en Oorlogseeningen (blz. 132).
Met voordacht heb ik bij de laatste twee stukken het middenstuk niet opgenoemd. Door Heldenworstling wordt de gang en gloed der Vaderlandsche roes, dit draagt het tot opschrift, gemotiveerd; met Oorlogsleeningen die cyclus van historische herinneringen aan de jaarboeken van Gent's en Vlaanderen's grootsch verleden, besloten. Reeds eenigen tijd vóór ik den bundel van J.V. in handen kreeg, had ik met dit gedicht kennis gemaakt. Met onverdeeld genoegen, maar met nog hooger waardering hernieuwde ik thans die kennismaking. Daar is kloekheid en kracht, daar is liefelijke melodie, maar bij iets bitters en vinnigs tevens veel edels in die opwekking tot den heiligen strijd tegen dweepzucht en onwetendheid. Ik stem volkomen met den dichter in, wanneer hij zingt:

‘De plicht is onze veldheer waar recht en roem ons zweept, 
Wij zwaaijen in de hoogte de fakkel der beschaving, 
Vooruitgang is ons vaandel ons leuze zielsontslaving; 
en bij het plechtig dagen van 't glovend Redelicht, 
Ziet gij hoe 't nachtgebroedsel vliedt en voor eeuwig zwicht. 
 
Wij vagen uit de kamers hen allen die ons haten: 
de dompers, taalverachters en geldaristokraten, 
die daar 't Vlaamsch volk verbeelden.... 
 
en zoo drijft ous de strijdlust met duizelende zinnen, 
door 't grauw verleden henen de grijze toekomst binnen; 
en Vlaanderen verheft zich aan 't hoofd der volkrenrij 
Weêr Vlaamsch en Geus voor eeuwig, voor eeuwig groot en vrij!’ 

In denzelfden geest zijn De jongen (blz. 193) en In Sint-Baafs-abdij (blz. 199), beide welsprekende philippicaas tegen

{==616==} {>>pagina-aanduiding<<}
het odium theologicum in onderwijszaken, en niet slechts lezensmaar ook behartigenswaardig, ook in Nederland waar een leger van negentiende-eeuwsche Bogermans, versterkt door ultramontanen en klerikalen en bezoldigd door kortzichtige aristrokraten, een strijd op leven en dood met verlichting en vooruitgang heeft aangevangen.
Doch ik zou den dichter waarlijk onrecht aandoen, wanneer ik ter wille van het vele verdienstelijke van ééne rubriek, liefelijker gemoedsuitingen onvermeld liet. Ik heb daartoe het vers: Wandeling (blz. 35) op het oog, een bekoorlijk natuurtafereeltje, van 't welk het Heiniaansche slotcouplet luidt:

‘De harten omhoog, o vrienden! vol zachte poëzij! 
Hoe heerlijk toch is de vlakte! hoe schoon de heuvelenrij! 
En ach, hoe jammer dat er, te midden van al die pracht, 
Ook Vlaamsche boeren wonen, dat treurig kroost der nacht!’ 

maar bovenal moet ik wijzen naar een trits minneliederen: Eerste kus (blz. 25), Vrouwenmond (blz. 27) en Na een bal (blz. 33). Ik kan de verzoeking niet weêrstaan om het eerstgenoemde hier te laten volgen:

‘Slechts een oogenblik rustte uwe borst op mijn hart; 
Slechts een oogenblik drukte uwe lip op mijn mond, 
en dat oogenblik stortte meer zoet op mijn smart 
dan ik immer in dwaze verstrooiingen vond. 
 
O nog zweeft op mijn lip het satijn en de gloed 
van dat innige kussen zoo vurig, zoo zoet; 
nog herzingt mij die klank in het oor als een zang; 
nog herbloost voor mijne oogen de blos uwer wang; 
nog herklopt mij uw boezem op 't hijgend gemoed. 
 
Ik was daar niet meer ik: van mij zelv' onbewust, 
met mijn hand in uw hand en mijn ziel in uw ziel; 
ik weet slechts dat uw hart op mijn hart heeft gerust, 
ik voel slechts dat een deel van mijn leed is gesust, 
dat een drop van geluk in mijn binnenste viel. 
 
Gij hingt daar voor mijn oog als de maanschijf omhoog, 
wen haar blik d' Oceaan op en neder doet gaan: 
evenzeer zag ik u door een nevel slechts aan, 
en een traan kwam me in 't oog steeds zoo fletsch en zoo droog, 
en mijn harte, zoo hard en zoo koud, bij dat zicht, 
hijgde en golfde als de borst van het slapende wicht. 

{==617==} {>>pagina-aanduiding<<}

Vergeet gij het weldra wat dit uur is geweest, 
sterft en smelt die gedachte in uw brandenden geest 
als een tengere beek in een' zwelgenden stroom, - 
ik vergeet het toch nooit. Immer blijft me als een droom 
het herdenken aan 't heil van die zalige stond, 
van die borst op mijn hart, van die lip op mijn mond. 
 
Immer blijft het mij bij als een troost in 't verdriet, 
als een lachende lichtstraal door 't grauwe verschiet, 
als een zoetere teug in het bitter fenijn, 
als een blijdere toon in het klagende lied, 
als een geurige bloem in mijns levens woestijn, 
als het uur dat ik hebbe geleerd wat het hiet zalig te zijn.’ 

En na al dien lof - zoo denkt misschien de lezer - volgt het gewone extract uit het strafregister van zonden tegen taal en stijl, tegen dictie en versificatie. Hij zal zich hierin vergissen. Al vond ik hier of daar soms een vreemde uitdrukking, een min gewone woordvorming, dit wordt ruimschoots opgewogen door het vele hartelijke, het bevallige, het naïve, waardoor de verzen van den heer Vuylsteke zich steeds kenmerken. De Gentsche zanger mist alles wat men conventioneel en gemaakt noemt; cant, die Britsche woekerplant die hier zoo welig tiert, is hem een gruwel. En zou ik nu het bekende ‘ubi plura nitent’ etc. niet met alle recht mogen toepassen op een dichter, die door zijn liederen zulk welsprekend protest heeft geleverd tegen Walendwang en papenfopperij (blz. 59), tegen Koning Zwaard en Priester Dompeh, (blz. 207), die samen zijn vaderland, het vaderland van Jacob van Artevelde, tot dienstbaarheid zouden willen doemen. Alle weldenkenden zullen dit met mij instemmen.
A. Nienhoff.
Fritz Reuter, GEDROOGDE KRUIDEN II. Herinneringen uit mijne gevangenissen. Naar den vijfden druk uit het Mekklenburgsch platduitsch vrij vertaald door A.G. Met portret van den schrijver. Leiden, P. Engels, 1867.

J. de Vries, IN ROME. Schetsen uit het Romeinsche volksleven naar W.W. Story's Roba di Roma. Amsterdam, Gebr. Kraay, 1867.

C.J. Hansen, DE ROODGIETER MEESTER LAMP EN ZIJN DOCHTER, naar het Platduitsch van Klaus Groth. Amsterdam, J.D. Sybrandi; Antwerpen, H. Sermon, 1868.
Toen ik het vorig jaar het genoegen had de vertaling van Fritz Reuter's ‘Stromtid’ aan mijne landgenooten aan te beve-
{==618==} {>>pagina-aanduiding<<}
len, eindigde ik met den wensch, ‘dat ons spoedig door dezelfde bevoegde hand ook Reuters overige novellen mogen geschonken worden.’ Nu die wensch ten deele ten minste voldaan is, wordt het mij een aangename plicht der begaafde vertaalster dank te zeggen namens allen, en voorzeker zijn het niet weinigen, die voor verstand en hart voedsel vonden in de lektuur der eerste deelen en zeker met graagte ook dit deel ter hand zullen nemen.
Eene aankondiging zou nu wel wat te zeer mosterd na den maaltijd zijn en eene aanbeveling mag wel geheel overbodig heeten, hoewel het mij toch vergund zij op te merken, dat het ‘oefening leert’ ook hier toepasselijk is, en de vertaling vlotter en gemakkelijker is dan bij de ‘leerjaren op het land.’ - Zoo blijft mij niets over dan te eindigen, gelijk ik begonnen ben, met den wensch, dat de ‘herinneringen uit mijne gevangenissen’ wel een vervolg maar nog lang geen slot mogen zijn van de Gedroogde kruiden.

Vertalen en vertalen is twee! van die gedachte ben ik zelden zoo doordrongen geweest als bij de lezing van Jeronimo de Vries' vertaling, wier aankondiging ik hier op mij genomen heb. Wij worden overstroomd met vertalingen van allerlei soort en allerlei kaliber, slechte, middelmatige, goede, uitmuntende soms, maar altijd bijna blijven het toch slechts vertalingen, en het vooroordeel, dat het publiek min of meer tegen eene vertaling heeft, en dat, om maar iets te noemen, zelfs onze minst beteekenende novellen en romans even gaarne zoo niet liever doet ontvangen dan de meesterstukken uit den vreemde, dat vooroordeel wordt maar al te zeer gerechtvaardigd. En toch ook eene vertaling kan een kunstwerk zijn, wanneer een onbeperkt meesterschap over de taal gepaard gaat met de fantazie, die de denkbeelden van den oorspronkelijken schrijver doet opnemen in het hoofd van den vertaler, zoodat zij diens eigendom worden, en hij ze een geheel zelfstandigen, eigenaardigen vorm geeft. Zulk een kunstwerk, eene vertolking in den hoogeren zin des woords krijgen wij hier onder het oog. Zeide ons de titel het niet, niemand zou vermoeden, dat een vreemd werk aan deze schetsen ten grondslag lag.
Story's Roba di Roma verdiende zulk eene bewerking ten volle. De heer de Vries heeft eene verdienstelijke maar ook zeker eene hoogst dankbare taak volbracht.

{==619==} {>>pagina-aanduiding<<}

‘Von der Nation wüszte ich nichts weiter zu sagen, als dasz es Naturmenschen sind, die, unter Pracht und Würde der Religion und der Künste, nicht ein Haar anders sind, als sie in Höhlen und Wäldern auch sein würden.’ Zoo schreef Goethe bij zijn bezoek te Rome in zijne Italiänische Reise. Van het volk wist die fijne opmerker, de dichterlijke reiziger niets te vertellen, dan - dat er veel moorden gepleegd worden. Rome was hem niets dan de stad der kunst en der oudheid. Evenals hem is het menigeen gegaan; bij de grootsche figuur van het oude Rome, hadden zij geen oog voor het vele interessante en poëtische van het hedendaagsche Rome. Anders ging het Story. Kunstenaar in den waren zin des woords, heeft hij een open oog en een warm hart zoowel voor de kunstwerken der ouden als voor de bonte wereld, waarin hij zich beweegt, ‘hanteert hij de pen met geen minder talent dan den beeldhouwersbeitel.’ Na de uitvoerige aankondiging in den Gids van Story's werk gegeven zou ik slechts in herhaling vallen, mij wellicht onwillekeurig aan plagiaat schuldig maken, zoo ik hierover nog verder uitweidde. Ik wil mij dus bepalen tot de vertaling.
Maar hier zou ik in de verzoeking komen, en ik zon er zeker mijn lezers geen ondienst mee doen, gansche bladzijden af te schrijven als proefjes van den lossen stijl, den levendigen verhaaltrant, waardoor het geheel uitmunt. Zoo zou ik zoo gaarne die prachtige schets uitschrijven van het Colosseum: ‘Hoe rustig en vreedzaam staat het daar thans, het tooneel van zooveel wee en zooveel wreed genot. De zwaluw hangt haar nest aan de kroonlijst op, de duif bouwt het hare in den bouwval en zweeft in het blauwe azuur, dat als in de dagen van ouds zich welft boven den hoogen muur. Al de banken zijn bedekt met kruiden en planten, die als festoenen nederhangen, vreemde planten kunt gij hier zien, die, alleen aan deze plaats eigen, eene “Flora van het Colosseum,” vormen. De plaats herinnert niet meer aan haar verleden, aan hare oude zonden. Maar als de schaduwen van den avond naar binnen dringen, en de wolken daarboven donkerder worden van kleur; als de wind door de ledige galerijen en bogen huilt, en de stormwind in het Colosseum nedervalt, dan kunt gij nog het wapengekletter hooren der gladiatoren, dan rijst er nog een wilde kreet van bloed naar omhoog, en zijn de banken nog bezet met een akelig geestendom.’ Of ik zou mijn lezers willen medevoeren naar het tafeltjen van den scrivano (brief-
{==620==} {>>pagina-aanduiding<<}
schrijver) in het ghetto, waar ‘dat boerenmeisje met beide handen op het tafeltje leunende den scrivano voorzegt, wat hij schrijven moet, terwijl er buiten het bereik van hare fluisterende stem eenige andere personen op hunne beurt staan te wachten. Zie eens hoe het bloed haar naar het weelderige gebruinde gelaat stijgt, terwijl zij de woorden uitspreekt, die door de ooren des ouden tot het hart van haar minnaar moeten gaan, verre weg naar de bergen. De zware tressen gitzwart haar glinsteren in de zon, de groote gouden oorringen slaan tegen haar hals, haar boezem rijst op tegen het stijve keurslijf en haar
mond is half geopend, zoo is zij vervuld van de dingen die de oude man met eene bevende hand (bevend van ouderdom, niet van hartstocht) zoo geheimzinnig aan het papier toevertrouwt. Een geopende brief, die onder hare hand op het tafeltje ligt, toont aan, dat zij de liefdesbetuigingen van haar minnaar beantwoordt. Welk een schilderij! wat kleur! wat licht en schaduw, hoe veel uitdrukking in dit alles!’ Of... maar daar alle goede dingen drie zijn, zal ik nu nog slechts eene ontmoeting mededeelen, die de Sch. op reis had. ‘Hoe gaarne,’ zegt hij, ‘herinner ik mij eene oude vrouw te Palestrina, die ons een kuiken zou schaffen (eene herberg was er niet), en die er maar niet toe besluiten kon om de lieve dieren te dooden. Eén voor één nam zij de ongelukkige beesten uit den korf, waarin zij bewaard werden, en streek de veeren glad, en drukte hen aan het hart, en mompelde eene bijna onhoorbare alleenspraak, waarvan wij slechts eenige onsamenhangende woorden konden opvangen, doch die blijkbaar in eene aandoenlijke en kwellende overdenking bestond.
‘Wat voer je toch uit?’ vraagden wij.
‘O! Signorini miei,’ ('t is jaren geleden, en wij waren toen nog in onzen schik, als wij Signorini, jonge heeren, genoemd werden) ‘ik bedenk mij, welk ik voor uw maal zal slachten - maar ik kan geene keuze doen - ik kan 't niet - ze zijn zoo mooi - zoo lief!’
‘In 's hemelsnaam! dood er geen om ons!’ riepen wij uit.
Welk een blijde lach van voldoening en geluk kwam er toen over haar gelaat.
‘Hebt gij ze waarlijk niet noodig? Waarachtig, ik kon ze niet slachten, ze zijn zoo mooi - zoo lief!’ herhaalde zij, terwijl zij uit het nevenvertrek naar ons toekwam en zich bij ons nederzette om hare geschiedenis te verhalen.

{==621==} {>>pagina-aanduiding<<}

‘Ik heb dertien kinderen gehad,’ zoo begon zij, ‘dertien, meest allen zoons, sterke breedgeschouderde klanten, di buona pasta (van goed deeg) zooals ik,’ - en zij sloeg, terwijl zij sprak, met de hand op de breede borst. ‘Ik heb er verleden jaar een verloren, 't was de oudste, wat een kerel was hij! Daar staat zijn portret op den muur. Een heer, die eens hier aanlandde, heeft het daar voor me uitgeschilderd. Wat een mooie jongen was hij, maar hij is dood - Dio mio! (mijn God!) hij is dood,’ en zij veegde de tranen met haren rok af. ‘Zoo schoon, zoo goed, een engel, zoo sterk, zoo breed in de schouders - en nu dood!’ Zij gaf zich een tijd lang aan hare droefheid over en herhaalde meer dan eens, terwijl zij peinzend op het portret zag: ‘zoo goed, zoo schoon!’ Doch te midden dezer overpeinzing bij toeval door de open deur in de keuken starende, waar eene donna di faccenda (keukenmeid) ons maal in gereedheid bracht, werd zij oogenblikkelijk van hare droefheid afgeleid en riep: ‘keer dat stuk vleesch toch om, malle meid, je bederft het zoo! wat is dat volk dom! - Och hij was zoo goed, zoo schoon en stierf tutto all' improviso (zoo geheel onverwacht) - kijk dat water eens overkoken, is dat eene manier van doen? - Den dag vóórdat hij stierf, was hij nog heel wel, maar tegen twaalf ure te huis komende zei hij - ben je nu heelemaal mal, kan je nu geen aardappelen bakken, moet ik zelve komen? en hij zei, dat hij niet goed was, hij had una costipazione (eene verstopping) en ging naar bed. Den volgenden dag stierf hij ten twaalf ure en de dokter zei: - zie zoo, nu is 't genoeg, breng het nu maar binnen, de Signorini zullen wel wat lusten - en de dokter zei, - Er moet nog wijn wezen, meid, breng dan toch wijn! - en de dokter zei, hij dacht, dat het eene costipazione
di cuore (eene hartverstopping) was - hoe kunnen de Signorini nu eten zonder vorken? - de anderen leven allen; maar hij is dood. Kijk mij maar aan, sono anch' io di buona pasta, ma forte, forte! (Ik ben ook van goed deeg, sterk, hoor! sterk),’ en ter bevestiging hiervan zwaaide zij met hare vuist in de lucht, ‘ho fatto tredeci figli (ik heb dertien kinderen gehad), zij leven nog allen behalve één, en ik krijg voor de twaalf jaarlijks van den Paus een pensioen van zestig scudi’. 't Was een kras, trouwhartig wijf, eene goede ziel, die lachen en weenen kon te gelijk, een aardig samenstel van kracht en teederheid. Zij ging bij ons aan tafel zitten - zette ons aan te eten -
{==622==} {>>pagina-aanduiding<<}
en behandelde ons als hare kinderen. ‘Daar,’ zei ze, toen zij ons eene kamer aanwees voor ons beiden, ik heb jelui maar bij elkaar geleid - dan kan je zoo veel praten als je wilt. O! ik weet het wel, Signorini, dat jelui zoo'n heelen nacht door kunt chiacchierare (babbelen). Nu! buona notte e riposino bene (goeden nacht en wel te rusten).’
De vertaler eindigt zijne voorrede met de woorden: ‘Mijn arbeid verschijnt in een tijd, waarin met Rome veel kan gebeuren. De wereld ziet op Rome, en mijn werk heeft zeker het voorrecht van te bezitten le charme de l'apropos. Moge die uitwendige omstandigheid niet zijne eenige aanbeveling en bekoring zijn, maar zijn inhoud ook eene niet onbeteekenende verklaring van de dingen, die komen zullen, - hetzij de storm of de stilte des doods.’ Ik durf hem gerust de verzekering geven, dat moge ook het à propos des werks een voordeel zijn, het den opgang, dien het zoo ruimschoots verdient te maken, te danken heeft niet alleen aan den belangwekkenden inhoud maar evenzeer aan den uitmuntenden vorm, waarin die inhoud ons wordt medegedeeld.

Is het mogelijk de eigenaardige naïveteit van het platduitsch in het Nederlandsch weer te geven? Ziedaar eene vraag, die door bijna ieder gedaan werd, wanneer hij met Klaus Groth of Fritz Reuters werken kennis maakte. Die vraag werd verschillend beantwoord - de ervaring moest het uitmaken. Wij hebben in de laatste jaren uitmuntende vertalingen van Reuters novellen onder de oogen gekregen. Prof. Opzoomer gaf ons een fragment van Reuters gevangenistijd in ditzelfde tijdschrift; ter Gunnes Huisbibliotheek deed ons kennis maken met Reuters novelle: Hoe ik aan mijne vrouw kwam; en eindelijk doet de heer Engels te Leiden achtereenvolgens de verschillende werken van den grooten humorist in eene Nederlandsche vertaling het licht zien.
Nu komt Klaus Groth aan de beurt. Minder populair dan Reuter leveren zijne gedichten ook nog eigenaardige moeilijkheden op. Die bekoorlijke juweeltjes van natuurlijkheid en eenvoud laten zich niet ongestraft wringen in het keurslijf eener schrijftaal, die, al is 't maar eenigszins, van de gewone spreektaal afwijkt, en dat is ongelukkig met het Nederlandsch maar al te zeer het geval. In dit opzicht hebben onze Vlaamsche broeders een groot voordeel, dat niet zonder invloed is op hunne letterkunde. Met

{==623==} {>>pagina-aanduiding<<}
ingenomenheid begroette ik dan ook de vertaling van een van Groths liefste idyllen, den Roodgieter, door den Vlaamschen dichter Hansen. Eene nadere kennisneming met deze vertaling of, zooals de titel werkelijk juister zegt, deze overdichting heeft die ingenomenheid niet teleurgesteld. In eene goed geschreven voorrede stelt en beantwoordt de Sch. de drie volgende vragen: ‘Wat is het platduitsch? - Wie is Klaus Groth? - Waartoe den Roodgieter vertaald?’ en geeft hij rekenschap van de wijze, waarop hij bij de vertaling te werk ging. In enkele opzichten wijkt hij van de officieele nieuwe spelling af, en moge dit in 't noorden soms eenigszins vreemd klinken, van zijn standpunt had de dichter ongetwijfeld gelijk, dat hij meer bijzonder ‘het oude zachte du niet “onvoorwaardelijk uit de taal weerde” en veur van voor onderscheidde.’
En nu het gedicht zelf. Het is eene zeer eenvoudige geschiedenis, eene schets uit het leven gegrepen. De roodgieter of koperslager, voor zoover hij roode messing verwerkt in tegenstelling me den geelgieter, die geele messing giet, is uitvoerig, geheel afgewerkt geschilderd, een echt binnenhuisjen van de Nederlandsche school, zooals hij:

‘zalig daarneêr zat, 
als ware 't een feestdag extra, 
zoo 't wel gebeurd in een steedjen, 
ook wen er bijzonder niets gaande is, 
Buren loopen naar buiten, 
dan loopt fluks de een' naar den andren, 
Deze den hamer ter hand, 
en gene een ander gereedschap, 
't Schootsvel voor of een schort, 
de gedachten nog half aan den arbeid, 
Alles op sprong bij een praatjen, 
en druk bij 't woord, dat er omloopt. 
Want zoo'n woord in de vlucht 
is zoeter dan menig sermoentjen, 
Moeijlijk is 't henen te gaan 
en eindlik blijft men te zamen 
Zoo wordt het feestdag straks, 
een extra buiten calender. 

Daarnaast Lampes lieve dochter, de flinke Anna, die het huishouden doet voor haar vader en trouw blijft aan de liefde harer jeugd, den zoon van den Hollandschen molenaar Jan Baas, die de wereld inging om fortuin te maken. Anna's mijmering

{==624==} {>>pagina-aanduiding<<}
's avonds op hare kamer vooral is even fijn gevoeld als liefelijk geschetst, en ik kan de verzoeking niet weêrstaan er het slot van aan te halen.

Dan - met den omkeer die kwam, 
als ging het voorbij in den spiegel, 
Zie! daar wanderde een man 
in den vreemde, alleen en verlaten, 
Vrolik echter en jong, 
wijd open de borst en zijne oogen - 
Hield hij zich als een matroos? 
als een schilder? of als een Spanjaard? 
Lichtmoedig stond hem de hoed 
op de dikke helbruine lokken. 
Lichtmoedig stond hem zijn gang, 
en zijn mond was helder en eerlik .. 
Ja, indien h j wederkwame! 
en kwam hij ook niet als een prins weêr, 
Kwam hij ook juist als hij ging, 
en wou hij ze halen of blijven -: 
Met hem kon ze wel gaan, 
veur hem ontbeeren en lijden, 
Wonen met hem in een hut 
en arbeiden nog veur hunne oudjens, 
Maken gelukkig, en 't zijn, 
dat kon ze: want geven is zalig! 
Zoo had moeder gedacht 
en vader - die dacht zoo niet minder! 
Zóó eerst voelde zij rust 
en voelde: zoo was 't dat het hoorde, 
Wat er dan kwame in de waereld. 
God - vader mocht dat daarnaar richten - 
Daarmeê voude zij, 't kind, 
op den sneewwitten boezem de handen 
Half uitgekleed zat ze daar, 
het haar nog los om de schouders, 
Eerbaar toch, en zoo schuchter 
en altoos zedig en zuiver. 
Doch al hetgeen een harte 
beweegt in vreugd en in lijden, 
Gloeijde heur uit het gezicht 
met de diepblaue oogen naar boven, 
En over waerelden heen, 
over kuil en graf en het leven 
Droeg het ze zachtjens omhoog. 
en heur hart was rustig en zeker. 

Behoef ik er nog meer bij te voegen dan den wensch, dat het boeksken menigeen het genot moge schenken, dat het mij bereidde?
April 1868.

{==625==} {>>pagina-aanduiding<<}

Fritz Reuter, GEDROOGDE KRUIDEN. Twee vroolijke geschiedenissen. Naar den zesden druk uit het Mekklenburgsch platduitsch vrij vertaald door A.G. Met eene plaat. Leiden, P. Engels, 1868. Prijs ƒ 2.75.
De wensch, in den aanvang dezer aankondiging uitgesproken is vervuld, nog voor zij in de wereld gezonden werd - ik mag er gerust bijvoegen: op alleszins bevredigende wijze vervuld. De beide vroolijke geschiedenissen, die ons hierin weer op den eigenaardig prettigen toon van Fritz Reuter worden verteld, ‘hoe ik aan eene vrouw kwam’ en ‘uit den Franschen tijd’ zullen zeker vele lezers lokken en niemand teleurstellen. Reuters humor verloochent zich niet, en de vertaling geeft de bewijzen, dat de bekwame hand, die zich met de Nederlandsche bewerking belast heeft zich de oefening ten nutte maakte. De germanismen, waarop ik bij de aankondiging van de eerste deelen der Gedroogde kruiden wees, zijn hier vermeden, en ik vermeld dit met te meer genoegen, omdat het zoo zelden gebeurt, dat aanmerkingen in recensies gemaakt aan het rechte kantoor worden aangenomen. Men zou waarlijk het ondankbare werk moe worden, als men ziet hoe sommige menschen zich ergeren over aanmerkingen, die men het waagt te maken, over wat zij geschreven hebben. Zoo heb ik het in eene vorige aflevering van de Letteroefeningen Mr. E.J. Kiehl niet naar den zin gemaakt, en de man geeft zich de moeite in drie kolommen van het Weekblad voor gymnasiaal en middelbaar onderwijs precies hetzelfde te betoogen, wat ik in eene korte aankondiging van zijn oude geschiedenis beweerd had, n.l. dat hij van de Culturgeschichte niets weten wil, en inconsequent is aangaande de spelling der eigennamen. Hij voegt er echter de wel ongemotiveerde maar voor hem afdoende verdediging bij, dat het niet anders mogelijk is. Daar ik dit nu niet zelf heb ingezien (en nog niet inzie) wordt mijne (volgens hem zelven) niet ongunstige recensie aanstonds met den naam zoetzuur bestempeld. Aan het slot van deze antikritiek, die naar hij terecht zegt, geene antikritiek is, vergelijkt hij met verrassende bescheidenheid zich met een oud sergeant, die van een
jong luitenant eene reprimande krijgt. Ik laat de juistheid dezer vergelijking daar, maar wenschte hem toch te vragen, wat hij als luitenant zou doen, wanneer een oud sergeant den rekruten de lading in twaalf tempo's leerde. Sapienti sat.

D. 30 Juni, 1868.
G.J. Dozy.



{==626==} {>>pagina-aanduiding<<}

II. Wis- en Natuurkunde.

GRONDBEGINSELEN DER ALGEBRA, naar het stelsel van Thomas Tate, gewijzigd, ten dienste van industriescholen en andere inrigtingen van middelbaar onderwijs, door M. Henriques Pimentel, Leeraar in de wiskunde, lid van onderscheidene gel. genootschappen, enz. Tweede en vermeerderde druk. Amsterdam, C.L. Brinkman. (128 bladz. 80.) Prijs ƒ 0,60.
De Algebra van Tate bezit geen inhoud, en deze is toch m.i. bij zulk een boek een noodzakelijk vereischte. Hier volge er dus een om het overzicht mogelijk te maken, met opgaaf der bladzijden:

§ 1	bladz. 7.	Bepalingen, enz.
§ 2	bladz. 9.	Optelling en aftrekking.
§ 3	bladz. 12.	Vermenigvuldiging en deeling.
§ 4	bladz. 15.	Vergelijkingen.
§ 5	bladz. 27.	Geval dat de (on)bekende grootheden niet aan ééne zijde der vergelijking zijn.
§ 6	bladz. 35.	Overbrenging van hoeveelheden, van den eenen naar den anderen kant eener vergelijking.
§ 7	bladz. 36.	Vermenigvuldiging.
§ 8	bladz. 38.	Vervolg der vraagstukken.
§ 9	bladz. 45.	Vervolg der vermenigvuldiging.
§ 10	bladz. 50.	Breuken.
§ 11	bladz. 61.	Breuken, vervolg.
§ 12	bladz. 63.	b/c te deelen door a/d.
§ 13	bladz. 70.	Aftrekking.
§ 14	bladz. 77.	Vermenigvuldiging, enz.
§ 15	bladz. 79.	Magten.
§ 16	bladz. 80.	Wortels.
§ 17	bladz. 81.	Deeling, wanneer de deeler uit twee of meer termen bestaat.
§ 18	bladz. 83.	Algemeene uitdrukking.
§ 19	bladz. 85.	Binomium van Newton.
§ 20	bladz. 87.	Vergelijkingen.
§ 21	bladz. 90.	Vergelijkingen met twee onbekenden.
§ 22	bladz. 96.	Vierkants vergelijkingen met ééne onbekende.
§ 23	bladz. 104.	Over de vierkants vergelijkingen met twee onbekenden.
§ 24	bladz. 105.	Kunstgrepen.
§ 25	bladz. 110.	Vergelijkingen in letters.
§ 26	bladz. 114.	Rekenkundige redens en evenredigheden.


{==627==} {>>pagina-aanduiding<<}


§ 27	bladz. 116.	Meetkundige redens en
§ 28	bladz. 117.	Evenredigheden.
§ 29	bladz. 123.	Rekenkundige reeksen.
§ 30	bladz. 127.	Meetkundige reeksen.

Twee eigenschappen van het boek springen hier in het oog: gemis aan behoorlijke logische volgorde en groot verschil in de uitvoerigheid, waarmede verschillende punten zijn behandeld. Eigenlijk is het niet veel meer dan eene goede verzameling van uitgewerkte vraagstukken, waarbij hier en daar een stuk theorie of liever verklaring is gevoegd. Als zoodanig opgevat, kan het dus misschien dienen bij het onderwijs van eerstbeginnende haudwerkslieden; maar dan dient de onderwijzer den rooden draad, die alles tot een geheel moet verbinden, er zelf door te brengen; en kan hij ook enkele zaken (bv. § 23) gerust op zijde laten. Misschien heeft hij ook enkele misslagen te verbeteren, zooals op bl. 6, waar staat:

× optetellen (bij....) liever te vermeerderen (met....)

- aftetrekken (van....) is fout, lees: te verminderen (met....)
Oorspronkelijk toch beteekent a × b, b opgeteld bij a; en zeer zeker beteekent a - b niet a aftetrekken van b, maar b aftetrekken van a. In denzelfden zin heet ook (op die bladz.) terecht: te deelen (door....); a:b, is a te deelen door b.

H.




III. Onderwijs en Opvoeding.

Schoolboeken.

Een groot pakket schoolboeken ligt voor mij, sedert korteren of langeren tijd op aankondiging in de Letteroefeningen wachtende, en daar het doen eener keuze wie het eerst aan de beurt moet komen, moeielijk is, zal ik maar elk hunner met een paar woorden bij het groote publiek inleiden, en verdeel gemakshalve de voor mij liggende boeken in drie rubrieken.
Onder de eerste rubriek - leesboeken - breng ik:
1. ONZE OMGEVING. Leesboekje voor de laagste klasse, door J.C. Sander, Hoofdonderwijzer. Eerste stukje. Derde druk. Te Rotterdam, bij W.N.C. Roldanus, 1868. 58 bl. f

2. KNOP EN BLOESEM. Samenspraken, spreuken en versjes. Een leesboek voor de laagste afdeeling der middelste klasse, ter bevordering van het natuurlijk lezen door D.H. Meijer, Hoofdonderwijzer te Hekendorp. Te Amsterdam bij A. Hoogenboom 1868, 56 bl. ƒ 0,20.

{==628==} {>>pagina-aanduiding<<}


3. DE KRUIDENIER EN ZIJN WINKEL. Leesboek voor school en huis, door J. Schmal, Hoofdonderwijzer te Voorburg. Te Utrecht, bij S. Folkers 1867. 95 bl. ƒ 0,25.

4. VERTELLINGEN VAN EEN' TORENWACHTER. Een leesboek voor de hoogste klasse der volksschool, door K. Hofkamp, Hoofdonderwijzer der leerschool, verbonden aan de Rijks-kweekschool voor Onderwijzers te Groningen. Groningen J.B. Wolters 1868. 111 bl. ƒ 0,30.

5. DE PLANT. Leesboek voor de hoogste klasse der lagere school, door J.E. Helge. Uitgegeven van wege het Ned. Onderw. Genootschap, Amsterdam, C.H. Brinkman, 1867. 88 bl. ƒ 0,22½.

6. KEUKEN- EN KAMER-NATUURKUNDE. Een leesboek voor lagere scholen, door G. van Sandwijk, Hoofdonderwijzer der Stads-Burgerschool te Purmerende. Met veertig houtsneé-figuren. Tweede veel verbeterde en naar de nieuwe spelling veranderde druk. Te Sneek, bij van Druten en Bleeker, 96 bl. f

7. HEMEL EN AARDE. Grepen uit de natuurkundige aardrijkskunde. Schoolboekje, door J. Schmal, Hoofdonderwijzer te Voorburg. Te Utrecht, bij S. Folkers, 1867, 72 bl. ƒ 0,20.
Hoofdonderwijzers, een nieuw leesboekje op hunne scholen willende invoeren, hebben bij dezen overvloed van leesboekjes de hand slechts uit te strekken, om van het begeerde genoeg en meer dan genoeg, te kunnen grijpen en vangen. In dit zevental wordt overal de nieuwe spelling gebruikt. Voor elke klasse is er wat. No. 1 is voor de laagste klasse bestemd, no. 2 voor de laagste afdeeling der middelste klasse, no. 4 en 5 voor de hoogste klasse, terwijl het van de overige drie op het titelblad niet wordt aangegeven.
Het boekje van den heer Sander kan, hoewel voor de laagste klasse bestemd, alleen aan die kinderen worden in handen gegeven, die reeds vrij goed kunnen lezen en ook verschillende soorten van letters kennen. Aan het einde van elk stukje vindt men een versje, niet altijd voor kinderen der laagste klasse even begrijpelijk en ook niet altijd even mooi; zoo wordt het stukje ‘De weide’ besloten met het volgende:

‘Pluk bloemen, pluk bloemen, 
Pluk bloemen en gras! 
En wrijf die elkaâr 
Door het haar 
Bij het stoeien: 
Waar anders zou gras en waar bloemen voor groeien, 
En bloeien. 


{==629==} {>>pagina-aanduiding<<}

Overigens is het geen onaardig boekje en is het denkbeeld om voorwerpen uit de naaste omgeving in een der leesboekjes voor eerst beginnenden te verklaren, zeer juist.
De schrijver van ‘Knop en Bloesem’ heeft vroeger ‘Bloem en Blad’ bestemd voor de hoogste afdeeling der middelste klasse, het licht doen zien en heeft het plan ook nog een dergelijk boekje voor de hoogste klasse uit te geven, dat zeker den naam ‘Vrucht en Loof’ of iets dergelijks zal krijgen. In ‘Knop en Bloesem’ zijn volgens het voorbericht, eenige der gemakkelijke lesjes uit ‘Bloem en Blad’ overgebracht, en dat laatste met eenige meer ingewikkelde samenspraken aangevuld. De inhoud bestaat hoofdzakelijk uit samenspraken, afgewisseld door korte versjes en spreuken; de eersten zijn zeer bruikbaar om door de kinderen te worden van buiten geleerd, en, zooals op vele scholen plaats heeft, door 2 of 3 kinderen te worden gehouden. Dit is een goede oefening in het geregeld spreken en wordt door de kleinen gaarne gedaan.
Het opschrift: ‘De Kruidenier en zijn winkel’ duidt den inhoud van No. 3 genoegzaam aan. Het boekje begint met de beschrijving van een model-kruidenier, die den zoetsappigen naam van Goedman draagt, en van diens model-winkel, waarna de verschillende kruidenierswaren op zeer practische wijze beschreven worden. Het boekje is vooral voor schoolbibliotheken veel waard; niet alleen de kinderen, maar ook hunne ouders kunnen daaruit menige wetenswaardige bijzonderheid leeren omtrent voorwerpen die zij dagelijks gebruiken. Vraag maar eens aan menige huismoeder wat cichorei, arrowroot, stijfsel, soda, potasch, griesmeel, blauwsel, lakmoes, enz. enz. is, en zij zal u dikwijls het antwoord schuldig blijven.
‘De vertellingen van den torenwachter’ hebben hun ontstaan te danken aan de overtuiging van den schrijver, dat het getal leerboeken te groot in verhouding tot het getal leesboeken werd. Deze klacht over de zoogenaamde lees-leer-boeken, die veelal voor oefening in den leestoon, voor ontwikkeling van goeden smaak en schoonheidsgevoel, weinig geschikt zijn, is in den laatsten tijd van verschillende zijden geuit en heeft aanleiding gegeven tot het ontstaan van eenige zeer flinke echte leesboeken.
Na doorbladering van dit boekske, komt het mij voor onde die goede leesboeken eene eervolle plaats te kunnen innemen, de vertellingen zijn echt populair geschreven; ook de redacteur

{==630==} {>>pagina-aanduiding<<}
van het Volksblad is zeer met dit boekje ingenomen en heeft in het No. van 25 Juni jl., een dier vertellingen onder zijne ‘Volks-letterkunde’ opgenomen.
No. 5 is als leerboekje, of als leesboekje te huis, meer geschikt dan als leesboekje in de school. Daarvoor heeft het een te wetenschappelijke tint, hetgeen echter niet wegneemt dat er hier en daar aan de volledigheid iets outbreekt. Zoo leest men bijv. op bl. 11. ‘Wordt een afgesneden tak in een vruchtbaren grond gestoken, dan ontwikkelen zich uit de wonde langzamerhand worteltjes die voortgroeien, en den tak voedsel genoeg verschaffen, om hem in het leven te behouden en tot een zelfstandig boompje te doen opwassen.’ Ik zie in verbeelding de teleurstelling der knapen, die afgesneden takken in vruchtbaren grond stekende er toch geen boompjes van zien opwassen! 't Kan echter geen kwaad; - hun onderwijzer of een ander goede vriend zal de definitie van ‘stekken’ wel voor hen willen aanvullen. Ook dit boekje is overigens even als No. 3 en 4 zeer geschikt voor schoolbibliotheken.
In het mij ter aankondiging toegezonden exemplaar der ‘keuken en kamer-Natuurkunde’ vind ik een los briefje, waarop, behalve eene opgave van eenige bij de firma van Druten en Bleeker uitgegeven schoolboekjes, de volgende aankondiging uit de ‘Wekker’ overgenomen, voorkomt: ‘Onder den eenvoudigen titel: Keuken- en Kamer-Natuurkunde, heeft de heer G. van Sandwijk, Hoofdonderwijzer der stads Burgerschool te Purmerende, het aantal schoolboeken met één vermeerderd en - verrijkt! Heeft die waardige onderwijzer zich door het leveren van zoo menig voortreffelijk kinderwerkje reeds een krans van onverwelkbare lauweren gevlochten, het bovengemelde zal zijn roem als schrijver van schoolboeken nog vermeerderen. Eenvoudigheid van behandeling, duidelijkheid van voorstelling, gepastheid van onderwerp - kortom, al wat men in een boekje voor de lagere scholen kan eischen, vindt men hier vereenigd; 't is een echt practisch, bruikbaar werkje!’
Ik zie geen reden waarom ik mij in hoofdzaak met dat oordeel niet zou vereenigen en kan er bijvoegen dat de houtsneêfiguren goed zijn uitgevoerd. De opmerking bij No. 5 gemaakt, is echter ook hier weder van toepassing, voor oefening in het hard op lezen en voor vorming van een goeden leestoon, is zulk een werkje uit den aard der zaak minder geschikt dan:

{==631==} {>>pagina-aanduiding<<}
‘Stofgoud.’ ‘Vertellingen van den Torenwachter.’ ‘Knop en bloesem’ en andere dergelijke boekjes.
Men late eens de kinderen hard op lezen: ‘In 1740 daalde de thermometer van Fahrenheit op 2 graden beneden O, dus op 19 graden beneden O bij Celsius; in 1823 op 4 graden beneden O, dus op 20 graden beneden O bij Celsius.’ - Of: ‘Het water van eene bron te Wiesbaden, heeft 70 O C., terwijl dat van den grooten Geiser op IJsland aan zijn mond 92 O en op eene diepte van 20 el, wel 124 graden heeft. 15 graden is de gezondste kamerwarmte. Van 20 tot 30 graden is hier de zomerwarmte; op 35 graden de grootste zomerhitte. 36 graden teekent bloedwarmte aan. 41 graden wordt algemeen voor koortshitte gehouden.’ - Of: ‘Wij weten reeds, dat één kub. palm dampkringslucht 1,3 wichtje weegt; maar gescheiden weegt zuurstof 1,4 wichtje, stikstof 1,25 wichtje, waterstof 0.09 wichtje en koolzuur bijna 2 wichtjes,’ dan wed ik, dat wat zij 's morgens in de klasse gelezen hebben, 's middags glad vergeten zal zijn, en dat zij zich bovendien gedurende de leesles niet erg geamuseerd zullen hebben.
Het boekje van den heer Schmal, waarin eenige grepen uit de Natuurkundige aardrijkskunde worden gedaan, is geheel als leesboekje ingericht. Daarin worden verschillende soorten van letters gebruikt. Het boekje bevat 26 stukjes, in de vier eersten worden de hemellichamen behandeld, vervolgens eenige natuurverschijnselen en merkwaardigheden van onzen aardbodem, terwijl de 3 laatste hoofdstukken heeten: ‘Planten’ ‘Dieren.’ ‘De Mensch.’ Zooals de titel aanduidt, is het geen volledig boekje, wetenschappelijk is het evenmin, doch als school-boekje komt het mij bruikbaar voor, vooral wanneer de meester er wat bij vertelt. De ‘kruidenier en zijn winkel’, mede van den heer Schmal, bevalt mij echter over 't geheel genomen beter.
Tot de tweede rubriek der werken, - aanschouwelijk onderwijs - welke ik ditmaal wensch aan te kondigen, behooren de drie volgende:
1. KLANKENTAFELS VOOR DE SCHOLEN van J.W. van Buuren Nz. Met een aanbevelend woord van J. Broedelet, schoolopziener in het 7e District van Zuid-Holland. Boekhandel van F.C. Bührmann, te Amsterdam. Prijs ƒ 0.00.

2. AANSCHOUWELIJKE NATUURKUNDE. Platen voor school en huis, tevens geschikt tot teekenvoorbeelden, geteekend door F.C. Leich, onder

{==632==} {>>pagina-aanduiding<<}
leiding van W. Degenhardt. Eerste aflevering (Pl. 1-16.) Ondoordringbaarheid, Drukking der Lucht, Veerkracht, Volharding. Amsterdam C.H. Brinkman. Prijs per aflevering 40 cent.

idem 2e aflevering (Pl. 17-32) Werktuigen en Beweging.

3. HET TEEKENONDERWIJS OP DE LAGERE SCHOOL. Beknopte handleiding tot het afleggen van Examen voor het lager-teekenonderwijs en bij dat onderwijs in de school. Door J.H. van Duinen, Teekenonderwijzer te Amsterdam. Amsterdam, bij C.L. Brinkman. 1847. 35 bl. ƒ 000?
Wat dunkt u van nevensgaande klankentafels? schreef ik onlangs aan een mijner vrienden, die aan het hoofd eener talrijke school staat, en zich aan het onderwijs ook in de laagste klassen zijner school zeer veel laat gelegen liggen, en deed hem tevens het in mijne handen gesteld blad toekomen.
Zijn antwoord op deze mijne vraag zond hij mij in den vorm eener aankondiging, welke ik hier woordelijk laat volgen:
‘Het aanschouwelijk onderwijs, zoo noodzakelijk in de lagere school, heeft in de laatste jaren een aanmerkelijken vooruitgang bekomen, zoo door uitmuntende handleidingen voor den onderwijzer als door tal van prenten en platen voor de kinderen. Bij al het goede echter op dit terrein voortgebracht, bleven de twee eerste leestafels van Prinsen steeds op verbetering wachten.
De heer Bouman heeft voor een paar jaren aan de school een grooten dienst bewezen door de uitgave zijner platen; maar daar deze platen eene bijzondere methode van lees-onderwijs vereischen, kunnen zij bij de leerwijze van Prinsen niet worden aangewend. Op de meeste scholen volgt men nog steeds de leesleerwijze van Prinsen, al geschiedt dit ook met eenige wijzigingen, en op al die scholen zijn platen, om de klanken en letters te leeren noodzakelijk. De prentjes op de genoemde tafels van Prinsen voorkomende, zijn al zeer ongeschikt, niet alleen omdat zij veel te klein zijn, maar ook ontbreekt het daar aan netheid, juistheid van voorstelling, en wat al een zeer groot gebrek is - tot de opwekking van den smaak voor het schoone kunnen die plaatjes niets bijdragen. In deze opzichten verschillen de boven aangekondigde tafels veel van die van Prinsen. De platen op de kaarten van v.B. zijn groot genoeg om door eene talrijke klasse behoorlijk gezien te worden; de keuze der onderwerpen is ons wel bevallen en de uitvoering is goed. Wij aarzelen niet om den arbeid van den heer v.B. bij iederen onderwijzer aan te bevelen, en wij houden ons overtuigd dat ieder deze tafels boven die van Prinsen zal stellen. De ver-
{==633==} {>>pagina-aanduiding<<}
vaardiger heeft bij de samenstelling de spelling van Siegenbeek gevolgd; dit zal naar onze meening een bezwaar tegen het debiet zijn. Op de meeste scholen toch volgt men de spelling van de Vries en te Winkel, en ‘ofschoon er altijd nog boeken “zullen gevonden worden, waarin de aau voorkomt,” is dit geene reden om de nieuwe spelling te weren. Men vindt evenzoo ook boeken waarin de woorden heir, oir, ai, enz. voorkomen. Wanneer de volgende bladen 1) nog niet afgedrukt zijn, dan geven wij den schrijver in bedenking om, in
het belang der zaak, de spelling van de Vries en te Winkel te gebruiken en daarnaar de volgorde der platen in te richten.’
De beide afleveringen der aanschouwelijke natuurkunde bevatten 32 zeer nette en eenvoudige platen, die tevens zeer goed als teekenvoorbeelden zouden kunnen gebruikt worden. De eerste plaat bijv. met het bovenschrift:
‘Ondoordringbaarheid No. 1.’
‘Een bierglas, omgekeerd in een kom met water gedrukt,’ vertoont eene hand welke een bierglas aldus in eene kom neerdrukt en heeft tot onderschrift:
‘Het water dringt maar een weinig in het glas, omdat dit met lucht gevuld is.’
Deze platen zijn bijzonder geschikt voor huisonderwijs en voor kleine klassen; ook in de grootere volksscholen, maar daar wegens den prijs, (40 cent per aflevering, terwijl 4 of 5 afl. het licht zullen zien) elk kind moeielijk in het bezit van een exemplaar dezer platen zal kunnen worden gesteld, kan de onderwijzer zijn nut met deze platen doen, door ze op het bord na te teekenen de meesten althans zijn daarvoor zeer geschikt, jammer slechts dat door zoovele onderwijzers de - bovenal voor hen - zoo nuttige teekenkunst zoo bitter wordt verwaarloosd; zij die eenig voorwerp goed op het bord kunnen schetsen, behooren tot de uitzonderingen. Het is dan ook niet overtollig de aandacht van alle, zoo hoofd- als hulponderwijzers, te vestigen op de handleiding bij het teekenonderwijs van den heer van Duinen. Zonder - geen deskundige zijnde - in eene beoordeeling te treden van de in dit boekje zeer aangeprezen methode van de HH. Braet van Uberfeldt en Bing en den dorren vorm van vragen en antwoor-
{==634==} {>>pagina-aanduiding<<}
den, waarin een groot deel van dit boekje is vervat, over het hoofd ziende, geloof ik dat het zijn nut zal hebben voor hen die daarmede kennis willen maken, al ware het slechts dat sommige onderwijzers, ten gevolge der inzage daarvan wat meer werk maakten van het teekenen met en voor hunne scholieren.
Mijne derde rubriek - onderwijs in vreemde talen - omvat de volgende werken:

1.Exercices Français par H. de Geus. Première Partie. Amsterdam chez C.L. Brinkman. 1867. 49 bl. 20 cent, idem Deuxième Partie 87 bl. prijs ƒ 0.00.

2.Recueil de Synonymes de la langue Française; destiné aux éeoles d'instruction moyenne en Hollande; par A. van der Hoeven, Instituteur à Hoorn. Amsterdam, J.M.E. Meijer, 1868. 287 bl. ƒ 1. -

3.Van denzelfden schrijver: Exercices sur l'emploi des Synonymes; supplément du Recueil etc. 96 bl. ƒ 0,35.

4.Methodisch geordnetes Aufgabenbuch zur Erlernung der deutschen Sprache. In drei Abtheilungen, die erste und zweite in einem Bändchen. Fur höhere Bürgerschulen und derartige Anstalten von C. Okon, Lehrer an der höhern Bürgerschule zu Zwolle. Erste und zweite Abtheilung. Zwolle, W.E.J. Tjeenk Willink. 1868. 76 bl. ƒ 0,75.


De heer de Geus volgt voor zijne ‘Exercices’ het volgende stelsel: hij verdeelt zijn boekje in afdeelingen, elk van vier oefeningen, de eerste oefening bevat volzinnen die dienen moeten om dien regel der spraakkunst, welke behandeld wordt, duidelijk te maken, en is bestemd om in het hollandsch vertaald, van buiten geleerd en wederom in het fransch overgezet te worden; in de tweede moet de leerling de toepassing maken van den genoemden regel; de derde moet in 't fransch worden vertaald, terwijl de vierde dienen moet om den leerling te oefenen in het vinden van woorden en het maken van volzinnen. Deze twee stukjes bevatten het lidwoord, de bijvoegelijke en zelfstandige naamwoorden en de voornaamwoorden. De werkwoorden en de bijwoorden zullen nog in een ander stukje volgen. Beide stukjes worden door woordenlijsten gevolgd, welke, in verband met de voorrede, waarin de schrijver zegt: ‘Persuadé que le disciple profite plus quand il doit chercher les mots dans un dictionnaire que quand il peut les trouver sans quelque peine, je me suis borné à indiquer les mots qui pourraient lui offrir des difficultés.’ wel weg hadden kunnen blijven; die woordenlijsten maken althans voor den leerling het vinden der woorden in de ‘exercises’ voorkomende, al bijzonder gemakke-
{==635==} {>>pagina-aanduiding<<}
lijk. Het boekje komt mij overigens voor doelmatig te zijn ingericht.
Aan den heer v.d. Hoeven heeft het meer uitgebreid lager onderwijs reeds menig schoolboek te danken. Deze verzameling van Synoniemen, met bijbehoorende oefeningen, zullen aan menig beoefenaar der fransche taal hoogst welkom zijn. Het aantal Synoniemen in dit werk opgenomen, zou echter wel voor vermeerdering vatbaar zijn, zie o.a. vele synoniemen opgenomen en besproken in het Nederlandsch Tijdschrift voor de praktische beoefening van de fransche, de engelsche en de hoogduitsche taalen letterkunde, van welk Tijdschrift wederom eenige nummers bij de redactie der Letteroefeningen zijn ingekomen, en waarop wij reeds een paar malen de aandacht van de beoefenaren dier talen gevestigd hebben. Dat de studie der synoniemen niet gering te schatten is, blijkt weder uit het verslag van de commissie, welke dit jaar belast is geweest met het afnemen der examens van hen die akten van bekwaamheid verlangden voor het middelbaar onderwijs. De redenen van afwijzing van kandidaten voor eene akte in de fransche taal opsommende, zegt die commissie: ‘de studie der synoniemen had echter bij velen te wenschen overgelaten.’
Het werkje van den heer van der Hoeven zal aan velen die examen wenschen te doen hoogst welkom zijn.
Het Aufgabenbuch van den heer Okon wordt, naar ik gehoord heb, met vrucht gebruikt aan de Hoogere Burgerschool te Zwolle. De schrijver wenscht door zijne opgaven het geestdoodende en tijdroovende maken van thema's ter zijde te doen stellen. De door den schrijver in zijne beknopte hoogduitsche spraakkunst, in 1867 te Zaandam uitgegeven, uiteengezette methode wordt hier in praktijk gebracht.
Dat die methode good is, blijkt ook uit een recensie van den heer F.H. de Beer, mederedacteur van het zooeven genoemd Tijdschrift, die in No. 30 van het ‘Weekblad van het onderwijs,’ na eenige bedenkingen over de spelling hier en daar door den heer Okon gevolgd, gemaakt te hebben, eindigt met den wensch dat dit werkje weldra op vele inrichtingen zal worden ingevoerd. Met dien wensch vereenig ik mij gaarne.
Juli 1868,
Monitor.





{==636==} {>>pagina-aanduiding<<}

Naschrift.

Na het afdrukken van bovenstaande aankondiging, ontving ik nog het tweede Bändchen van Okon's Aufgabenbuch, bevattende 196 bl., prijs ƒ 1,25. Zooals men ziet is dit tweede deel vrij wat lijviger dan het eerste. De 34 eerste bladzijden zijn gewijd aan opgaven van verschillenden aard, strekkende om het denken bij de leerlingen te bevorderen en hen te leeren hunne gedachten in de duitsche taal uittedrukken. Het overige gedeelte van dit werk behelst modellen van brieven en korte opgaven dienende om zelf brieven te leeren schrijven. Dit boek komt mij bijzonder geschikt voor om de scholieren met het gebruik der aan te leeren taal vertrouwd te maken.
Nog ontving ik de volgende, tot mijne eerste rubriek - leesboeken - behoorende werkjes, welke ik, tegelijk met de reeds aangekondigde, bij de lezers van dit Tijdschrift wensch in te leiden. Zij zijn:

De kleine kruidenier. 47 bl. 15 Cents,

De manufactuurwinkel. 95 bl. 30 Cents,

twee werkjes van den heer J. Schmal, schrijver van ‘De kruidenier en zijn winkel’ en in dit jaar door den heer Folkers uitgegeven.
‘De kleine kruidenier’ is bestemd voor jongere kinderen dan zij, die in ‘De kruidenier en zijn winkel’ zullen lezen, en is van het laatste werkje eene verkorting en met eene grootere letter gedrukt. ‘De manufactuurwinkel’ is ons reeds in het Naschrift van ‘De kruidenier en zijn winkel’ toegezegd, en is zeer geschikt om door dezelfde klasse te worden gelezen. In de behandeling der waren is thans door den schrijver eene andere methode gevolgd. Terwijl de kruidenierswaren in verschillende lessen worden behandeld, zijn de manufacturen in verschillende rubrieken verdeeld, als: vlas, wol, katoen, zijde, en wordt van elk dezer voornaamste grondstoffen, de oorsprong, wijze van bewerking, geschiedenis enz. in onderafdeelingen als lessen ingericht, medegedeeld, terwijl eene laatste rubriek, getiteld: Wat nu? eenige stoffen behandelt, welke van die grondstoffen vervaardigd worden. Beide werkjes meen ik evenzeer te mogen aanprijzen.
Bij denzelfden uitgever, den heer Folkers, zagen mede in dit jaar, twee werkjes het licht van den welbekenden heer J.F. Jan-
{==637==} {>>pagina-aanduiding<<}
sen, hoofdonderwijzer der 2e burgerschool te Harlingen. Zij zijn getiteld:
Klaas de nachtwacht. Leesboek voor de volksschool. (93 bl. 25 Cents), en
De Zee. Leesboek voor Nederlandsche knapen en meisjes (96 bl. 30 Cents).
De titel van het eerstgenoemde boekje doet denken aan de hierboven aangekondigde ‘Vertellingen van een' Torenwachter’. Dit is den heer Jansen ook opgevallen, die in zijn ‘Voorbericht’, na een, zooals hij zelf schrijft, ‘geheele aanloop’, ons meêdeelt hoe zijn Nachtwacht reeds meer dan half was afgeschreven toen hij kennis maakte met den Torenwachter van den heer Hof kamp. Beide boekjes hebben echter, zooals de heer Jansen ook zegt, alleen in de titels eenige overeenkomst. Klaas is een krasse man van 70 jaren, die des nachts waakt en des daags werkt en zeer tevreden met zijn lot is, in zijne jeugd ter zee heeft gevaren, later de campagne naar Rusland heeft medegemaakt en in dit boekje aan een paar jongens een aantal verhalen doet, waarvan ik durf verzekeren dat zij de jeugdige lezers zullen boeien.
De Zee is door den wakkeren Harlinger hoofdonderwijzer geschreven met het doel om de liefde tot de zee, bij de Nederlandsche knapen en meisjes op te wekken en ‘door over de zee te spreken, zoo mogelijk den ouden, goeden Nederlandschen geest iets te helpen aanwakkeren, en dat bepaald in de volksscholen’. Hoezeer dit denkbeeld toejuichende, vrees ik dat bij de menigte van leesboekjes over bepaalde onderwerpen, menig onderwijzer huiverig zal zijn ook dit werkje aanteschaffen, doch liever zou zien dat enkele hoofdstukken in andere leesboekjes waren opgenomen. Eene aanmerking van ondergeschikten aard, daar het niet het boek zelf doch het Voorbericht betreft, moet ik in 't voorbijgaan maken, en wel dat de heer Jansen dit ‘Voorbericht’ zeer in de haast schijnt te hebben geschreven, men vindt daar speculeeren en speculeren; behalve dit vreemde woord, dat even als effecten en ideaal misschien op grond van het spraakgebruik kan verdedigd worden, leest men daar van een idée onder het volk in circulatie te brengen, twee uitheemsche woorden, die, waar er gesproken wordt van het aanwakkeren van den Nederlandschen geest, waarlijk wel door Nederlandsche woorden konden vervangen worden. Gelukkig schrijft de heer Jansen in het boekje zelf goed Nederlandsch, waar een

{==638==} {>>pagina-aanduiding<<}
enkele maal een vreemd woord voorkomt, schijnt de zetter er maar wat van gemaakt te hebben; zoo wordt er op bl. 57 gesproken van: ‘Messegaries Imperiales’. Deze kleine vlekken zullen bij een tweeden druk echter zonder twijfel verdwijnen.
Mij blijft nu nog ter aankondiging over:
‘Nieuwe verzameling van honderd leerrijke verhalen voor kinderen; door J. de Vletter: Een leesboek voor de scholen. Vierde druk; de spelling van het Ned. Woordenboek gevolgd. Tiel, Wed. D.R. van Wermeskerken, 1868. 104 bl. 30 Cents.
De schrijver is na de uitgave van den derden druk overleden, een vriend van den heer de Vletter heeft deze uitgave bezorgd, waarin, even als in al de overige hierboven aangekondigde schoolboeken, de nieuwe spelling wordt gevolgd. Vele van deze verhalen zijn oude bekenden. De schrijver zegt dan ook zelf dat de meeste der verhalen van elders ontleend zijn.
De lessen zijn met verschillende letters gedrukt; het boekje komt mij geschikt voor als leesboekje in de hoogste afdeeling eener middelste of in de laagste afdeeling eener hoogste klasse.
16 Oct. 1868.
Monitor.

Kinder-lectuur.

De voorteekenen beginnen zich reeds te vertoonen van den naderenden 6 December, dien grooten feestdag voor onze lieve kleinen, waarop ook wij, volwassenen in de onschuldige en ongeveinsde vreugde der kinderen kunnen deelen. De gelegenheid hiertoe wordt ons op verschillende wijze gegeven. De bazars, de koek- en banketwinkels, de bakkers met hun klassiek St. Nicolaasgoed, ontsluiten dan hunne rijk-opgesierde tempels, spreiden hunne gaven ten toon en laten ons in de keus niet verlegen. Dienzelfden weg gaan ook onze boekhandelaren op. Ik geloof, dat zij hieraan zeer wel doen. 't Is goed, dat men onzen kleinen iets geeft, dat hun tong en gehemelte streelt of hen leeren kan zich al spelende te ontwikkelen. Maar er is toch ook nog iets anders noodig. Zij dienen ook iets te hebben voor hart en verstand, en wat men hun tot dit doel geeft, behoort ook zoo ‘smakelijk’ mogelijk te worden gemaakt, zal het in hun smaak vallen en op hun schoonheidsgevoel gunstig werken. De HH. H.J. ter Gunne en A.J. van den Sigtenhorst hebben dit be-
{==639==} {>>pagina-aanduiding<<}
grepen. De eerste geeft ons hiertoe twee allerliefste prenteboekjes:

1.NIEUW A.B.C. BOEK VOOR DE JEUGD, inhoudende het Alphabeth, met vierregelige versjes toegelicht en door keurige plaatjes geillustreerd.

2.VERSES EN SPROOKJES VOOR DE JEUGD, waarin o.a. de welbekende geschiedenis van ‘Asschepoester en het glazen muiltje’ voorkomt. Zes platen, elk in 4 vakken verdeeld, en die uitstekend geslaagd zijn, versieren dit keurige boeksken, dat vooral voor kinderen van 6 tot 8 jaren bijzonder geschikt is, terwijl het A.B.C. boek voor kinderen van jeugdiger leeftijd bestemd schijnt.


Beide werkjes strekken tot eer zoowel der pers van den hr. ter Gunne als der steendrukkerij van den hr. Trap en zullen zeker een ruim debiet vinden. Zij verdienen dit ten volle.
Met niet minder nadruk bevelen wij volgaarne een drietal kinderboekjes aan, die door den hr. v.d. Sigtenhorst zijn uitgegeven, en die wij aan de gunstig bekende pen van den hr. A. de Visser te danken hebben. Deze letterkundige heeft zijn talent om voor kinderen te schrijven in deze boekjes niet verloochend. Integendeel: wij danken hem eene rijke verscheidenheid van nuttige verhaaltjes en leerrijke versjes, juist voor kinderen berekend. Hunne deugden en ondeugden weet hij zóó juist te schilderen, zóó treffend voor te stellen, dat de kleine lezers of lezeressen zich onwillekeurig tot de eersten moeten voelen aangetrokken en door de laatsten afgeschrikt. Moesten wij uit zijne drie bundeltjes eene keuze doen, wij zouden waarlijk niet weten, aan welk de voorkeur te schenken, - òf aan zijn ‘IN HUIS,’ waarin ‘Frans de Hoedemaker’, òf aan zijn ‘BUITEN’, waarin ‘Op de kermis’, òf aan zijn ‘OP DESTRAAT’, waarin ‘Wilde Karel allerliefst zijn geschreven. Ook de versjes zijn eenvoudig en voor de kinderlijke bevatting berekend. Kortom: wij zijn ten hoogste met deze kinder-lectuur ingenomen en welke dezer 3 werkjes men ook kiest, mistasten kan men in geen geval. Bovendien onderscheiden zij zich door laaggestelden prijs (slechts 50 cts. per stuk) en eene nette uitvoering. De druk is goed, en de plaatjes in kleurendruk zijn over 't algemeen tamelijk wel uitgevallen. Wie tegen St. Nicolaas iets degelijks en liefs voor weinig geld aan zijne kinderen geven wil, vindt in deze nieuwe uitgaven van de Heeren ter Gunne en v.d. Sigtenhorst juist wat hij hebben moet.

{==640==} {>>pagina-aanduiding<<}

HISTORISCHE KINDEREN. Een geschenk voor de jeugd door P. Duijs, schrijver van ‘Bijbelsche kinderen, enz.’ Met drie platen. Kampen, J.M.J. van Nes.

DE JONGE HELDEN, of Haarlem in 1304. Een verhaal uit de dagen der grafeiijke regering; voor jonge lieden bewerkt door F.C. Bührmann. Amsterdam, F.C. Bûhrmanu.

NIEUW SPEELBOEK VOOR JONGENS. Onderhoudende en leerzame vermakelijkheden, spelen en kunstjes, voor ligchaam en geest, zoowel in huis als buiten; door H. Wagner. Deventer, A. ter Gunne.

UIT STAD EN LAND. Vier verhalen voor de jeugd, door Emilie Wildermuth. Met 4 plaatjes. Deventer, A. ter Gunne.
Wij nemen den tijd des jaars, dat het St. Nicolaasfeest nadert, te baat, om de boven aangeduide kinderboekjes, ons daartoe toegezonden, aan te kondigen.
No. 1 ziet reeds eenigen tijd het licht en is later in handen der firma gebr. Koster te Amsterdam overgegaan, maar blijft toch aanbevelenswaardig. Van de acht historische personen, over wier jeugd hier gesproken wordt, zijn de twee eersten Nederlanders: prins Jan Willem Friso en Borger.
No. 2 geeft eene soort van ‘romantische’ inkleeding van hetgeen met de landing van Witte van Haamstede te Zandvoort, en het gevecht aan het Manpad in verband staat. Wij zeggen niets van die inkleeding op haar zelve, maar het is ons eenigzins bedenkelijk of het wel geraden zij, een feit uit de vaderlandsche geschiedenis met eene romantische saus er over toe te dienen aan de jeugd, die de historische toedracht nog niet zoo naauwkeurig kent, de waarheid van de verdichting dus nog niet juist weet te schiften en diensvolgens van de eerste allicht eene niet zuivere voorstelling bekomt.
No. 3 heeft natuurlijk veel, ook in andere boekjes van dien aard te vinden. Veel was ons echter ook nog nieuw. Het triktrak wordt op de hier beschreven wijze niet, of althans hoogst zelden gespeeld, zoodat er de beschrijving van de gewone manier beter voor ware in plaats gesteld. Vele der zoogenoemde chemische kunststukjes gaven we gaarne voor andere die het verstand scherpen, het oordeel oefenen en geduldig navorschen eischen, met name het loswikkelen van ringen. knoopen enz. - eene rubriek, in dit overigens hoogst aanbevelenswaardig boekje te schaars bedacht. De oplossingen zouden we in zulke boekskens

{==641==} {>>pagina-aanduiding<<}
liever afzonderlijk achteraan plaatssn, dan telkens bij elke vraag of kunststukje.
No. 4 heeft, als van eene gunstig bekende kinderschrijfster, geene andere aanbeveling noodig dan de vermelding van haren naam.
De gekleurde steendrukplaatjes in No. 1, 2, 3, zijn, als gewoonlijk in die boekjes, niet magtig fijn, maar... eene kinderhand is spoedig gevuld.




Rectificatie.

In mijne, in het Augustus-nummer van dit tijdschrift voorkomende, beoordeeling van de ‘Wet op het Lager Onderwijs, toegelicht door den heer S. Blaupot ten Cate’, komt een klein lijstje voor van aanteekeningen, welke ik te vergeefs bij den heer ten Cate zocht. Het is mij dezer dagen gebleken, dat de beide eerste dier aanteekeningen, op artt. 1 en 16 wel is waar niet op gemelde artt. te vinden zijn, doch in het Naschrift, aan het werk van den heer ten Cate toegevoegd, zijn opgenomen (zie bl. 196 en 209).
Ik haast mij dit hier te vermelden, daar ik met genoemd werk zoo ingenomen ben en het bij voortdurend gebruik zoozeer heb leeren waardeeren, dat ik niet gaarne er onverdiend eenigen blaam - hoe klein ook - op zoude willen werpen.

Sept. 1868.
Mr. R.C. Nieuwenhuys.





{==642==} {>>pagina-aanduiding<<}

Buitenlandsche letterkunde.

Losse schetsen.


Elise Polko, ter gedachtenis aan Felix Mendelssohn-Bartholdy. 1)

Door Elise Polko's naam andermaal 2) mijnen lezers onder de oogen te brengen, gehoorzaam ik aan een tweeledigen drang. Vooreerst wenschte ik de aan den voet dezer bladzijde vermelde, jongst-verschenen, inderdaad uitnemende kunstgave van haar hand, den frisschen lauwerkrans, blijkbaar met een van erkentenis kloppend hart, op het vóór ruim twintig jaren gesloten graf van den genialen Mendelssohn - die persoonlijk met haar bevriend was - door haar neêrgelegd, allerminst onvermeld te laten. Maar ten- andere wil ik ook een leemte, tot mijn leedwezen in mijne vorige mededeeling omtrent haar onwillekeurig overgebleven, zooveel in mijn vermogen is, trachten aan te vullen.
Vreemd mag het schijnen, dat Brockhaus ook in den laatsten, elfden druk van zijn Conversations-Lexikon aan deze zijne, toch ruimschoots bekende, voormalige stadgenoote nog steeds geen afzonderlijk plaatsje te midden van het Duitsche schrijvers-koor heeft gegund. Misschien verschijnt zij op de letter V. Gelukkig intusschen ben ik in staat om, zonder zijn hulp, deels uit hare in dezen jongsten letterarbeid als 't ware ingevloch-
{==643==} {>>pagina-aanduiding<<}
tene Selbst-biografie, deels uit eenige mij persoonlijk door de schrijfster heuschelijk toegezonden kleine Notizen, haar bevallige persoon mijnen lezers eenigszins nader te doen kennen.
Frau Elise gelijk zij zich zelve gaarne noemt, voormaals Lili Vogel, werd te Leipzig geboren en is eene zuster van den bekenden reiziger Eduard Vogel die, door kennisdorst verteerd, in Afrika's zandwoestijnen helaas! een ontijdig graf heeft gevonden. Reeds vroeg onderscheidde zij zich door grooten muzikalen aanleg en won daardoor de genegenheid van Felix Mendelssohn, die haar als zijn kleinen Singvogel [met woordspelingen op haar familie-naam is ook zij zelve lang niet karig] al spoedig onder zijne liefste leerlingen telde. De auteursloopbaan trad zij mede op zeer jeugdigen leeftijd in; daar zij, als jong meisje reeds, hare vroeger vermelde Musikalische Märchen in het licht gaf. Die eerste levensjaren, doorgebracht in hare voor al wat toonkunst betreft zoo bij uitnemendheid gevoelige vaderstad, en later in het bijna dagelijksch verkeer met den gevierden componist van den Paulus, omvatten trouwens voor haar een tijd van veelzijdig opgewekt leven.
De geheele poëtische Leipziger periode, waarvan Mendelssohn het middelpunt was, is voor haar herinnering als in een lichtglans gehuld. Zij moet nog tamelijk jong zijn geweest, toen de algemeen beminde en beminnelijken maëstro de oogen sloot. Haar groote verbeeldingsgaven en haar innige liefde voor de muziek, die haar van jongs af schier tot dweepens toe vervulde, bepaalden inmiddels al meer en meer de keus van haar letterkundig genre. Althans haar Muze heeft sedert niet opgehouden, in een reeks van allerlei over muzikale personen en onderwerpen handelende schetsen en verhalen, op haar aangevangen lievelings-thema te fantaseeren.
Gehuwd met den postdirekteur Polko te Minden, is zij sedert onafgebroken zich met haar geliefkoosden letterarbeid blijven bezig houden. Drie Romans, veertien deeltjes Novellen, drie bovendien van biografischen inhoud, voorts een ‘bloemlezing’ uit Duitschlands beste dichters, en eindelijk een boekje getiteld: Pilgerfahrt der Frau, [welke beide laatste werkjes reeds hun 5den druk hebben beleefd] leggen, te samen genomen met Mendelssohn's thans in 't licht verschenen levensschets, omtrent haren ijver en de vlugheid van haar geest een eervol getuigenis af. ‘Fran Elise - getuigt zij dan ook van zich zelv' - is zeer vlijtig,

{==644==} {>>pagina-aanduiding<<}
en werkt zeer vlug en gemakkelijk.’ Misschien zou 't aan haar talent geen afbreuk doen, indien zij juist deze laatstgemelde eigenschap onder eenigszins strenger voogdij hield.
Zij telt op dit oogenblik zeven en dertig jaren. Haar diepe, helderbruine oogen, het bleeke van haar teint, het fijnbesneden, ovaalvormig door blond hair omgeven gelaat, de slanke vormen, zijn in volmaakte overeenstemming met het doorgaand karakter harer schriften. Het idealisme straalt haar de oogen uit. Men begrijpt haar aanziende, dat, als haar vingeren over het papier zweven, geen strenge logika maar warm vrouwelijk gevoel en dichterlijke ingeving haar pen zullen besturen. Gelukkig intusschen zij wier hart op dien leeftijd nog zoo frisch, wier geest met zoovele liefelijke herinneringen is bevolkt gebleven. Onder die herinneringen zweeft Mendelssohn's gestalte, gelijk ik reeds zeide, op den voorgrond. Al de droomen harer jonkheid glijden als 't ware langs haar zielsoog voorbij, terwijl zij aan hem denkt en over hem schrijft. Toch is het geen Märchen dat zij ons over hem opdischt. Integendeel, 't is wel bepaald de historische Mendelssohn dien zij ons naar het leven heeft willen schetsen; de historische, ja, maar gezien door het gekleurde en ietwat vergrootende glas van een alleszins verklaarbaar enthusiasme.
Haar boekje ontneemt dan ook hoegenaamd niets aan de waarde of aan het historisch belang van b.v. Reissmann's meer objektief bewerkte studie ‘Felix Mendelssohn, Sein Leben und seine Werke. Berlin 1866’, noch maakt de lectuur van des componisten zoo aantrekkelijk geschreven ‘Brieven’, waarvan Hugo Suringar indertijd eene welgeslaagde vertaling aan het Nederlandsch publiek heeft aangeboden, ook maar eenigszins overtollig. Integendeel - het bevat, gelijk zij zelv' 't terecht uitdrukt, ‘eene soort van commentaar op die Brieven.’
Het geeft ons, nevens dat zelfontworpen portret des meesters, de trekken van zijn beeld te zien, gelijk die gegrift staan o.a. ook in het geheugen eener met geestdrift voor hem bezielde ‘vrouw.’

‘Onder het liefelijk klokgelui der herinnering (zoo vangt zij dan ook aan), dat tjingelend en zingend mij heden door de ziele speelt, vat ik de pen op. Een vrouw is 't, die ditmaal over den grooten ontslapene zal spreken. Vrouwenoogen en vrouwenhanden zullen voor 't eerst zijn beeld pogen te teekenen..... Voor portret- of Fresco-schilderes in grootschen stijl

{==645==} {>>pagina-aanduiding<<}
geef ik mij niet uit; ik begeer dat talent zelfs niet. Ik schets eenvoudig met potlood of maal op ivoor. Niettemin heeft men mij menigmaal tot mijn lof moeten nageven, dat ik er niet ongelukkig in slaag, juist de fijnste trekjes, de kleinste schaduwtintjes en de zachtste lijnen van een gelaat met getrouwheid weêr te geven’.
Zulk een potloodteekening, zulk een miniatuur-portretje en medaillon is dan ook deze haar levensschets van Mendelssohn; - een schets, geen strenge biografie (voor welke trouwens, naar zij meent, wegens gebrek aan al de daartoe benoodigde bescheiden, de ware tijd nog niet is aangebroken); maar - een schets, die, moge dan ook al in het oog van de fijnste kenners hier en daar nog een toets of een tusschentint ontbreken, zeker in den vollen zin van het woord mag gezegd worden con amore te zijn ontworpen. Op enkele plaatsen, vooral waar haar persoonlijke herinneringen met die aangaande haren held ineenvloeien, zou men de omtrekken wel een weinig scherper geäccentueerd verlangen; met name ligt b.v. over de volgorde der gebeurtenissen soms iets schemerachtigs. De ziel, het karakter, de hoofduitdrukking daarentegen van Mendelssohn-Bartholdy's onbetwistbaar geheel eenige persoonlijkheid is door Elise Polko, gelooven wij, meesterlijk gevat en met talent weergegeven. Ook de schildering van haar eigen jeugdig kopje, dat intusschen wel wat dikwijls te voorschijn treedt, is zeker - getrouw naar het leven. Een vluchtig overzicht van den inhoud harer, aan een dubbel souvenir gewijde Albumbladen zij den lezer niet geheel onwelkom.

Indien ooit een kunstenaars-leven van de wieg tot aan het graf voordurend door een zonneglans van poëzie en geluk werd beschenen, indien ooit een Muzenzoon als 't ware scheen voorbestemd te zijn om zonder tranen zijn brood te eten en de hemelgave hem toebedeeld in ongestoorde weelde te genieten, dan zeker - den dichter uit Frankfort niet te na gesproken - was het Felix Mendelssohn-Bartholdy. Niet alleen de aisance waarin hij steeds heeft verkeerd, zijn onbeschrijfelijk bevallig en innemend uiterlijk, het harmonische van geheel zijn persoonlijkheid, het gemak waarmêe hij zijn heerlijk speeltuig hanteerde, het voorspoedige van zijn kunstenaars-loopbaan, maar ook de toon en geest die er heerschte reeds in zijn ouderlijk

{==646==} {>>pagina-aanduiding<<}
huis, - alles in één woord vormde behoudens zijn aangeboren genie, een reeks van factoren, geschikt om Mendelssohn te vormen tot wat hij geworden is. Kleinzoon van den beroemden Mozes Mendelssohn, zoon van een vermogend Hamburgsch bankier, verkeerde hij van jongsaf in een kring, waarin der ‘kunsten God met geestdrift werd aangebeden.’
Men heeft slechts een oog te slaan op het bezield tafereel, 't welk de schrijfster voor ons ontrolt van al de stralen van iutellectueel leven, die in de salons van den ouden Mendelssohn als in een brandpunt zich vereenigden; - van de élite van kunstenaars en kunstvrienden welke zich daar rendez-vous gaf; van de, op 't gebied van wetenschap, kunst en litteratuur, meest uitstekende mannen, een Humboldt, een Varnhagen von Ense, een Heinrich Heine, een Zelter, Moscheles, David, enz. omkransd door een schaar van bloeiende, bevallige vrouwen en meisjes, met de begaafde Henriette Herz aan 't hoofd, die daar gedurig te samen stroomden; van al de quartetten, quintetten en trio's, die er met een aan 't meesterlijke grenzende virtuositeit dagelijks ten gehoore werden gebracht; - eindelijk, last not least, van de hartelijkheid der huisgenooten onderling, van den voet van innige, benijdenswaardige teederheid, waarop vader, moeder, broeders en zusters met den jeugdigen Felix verkeerden - men heeft, zeg ik, daar slechts een oog op te slaan, om het aanstonds volkomen begrijpelijk te vinden, dat geluk, levensvreugde, en de halleluja's van een waarlijk verzoende en met zich zelv' in vrede zijnde menschenziel, steeds de hoofdtoon hebben uitgemaakt zijner Muze.
‘Reeds in zijn vroege jeugd (schrijft Polko), heeft Mendelssohn in het oogloopend veel gecomponeerd. Maar het werken ging hem ook zoo vlug en vaardig van de hand; zijn talent ontplooide zich met volmaakt dezelfde regelmaat en natuurlijkheid, waarmêe een plant opschiet en op haar tijd knoppen en bloesems voortbrengt - en de zon, die al dien wasdom en die vruchtbaarheid begunstigde, heette: het ouderhuis. Gezegend zij zulk een huis! Geen betere talisman toch tegen de gevaren der levensreis, 't zij voor man of voor vrouw, dan de herinnering aan een gelukkige kindsheid.... Gezegend de dierbare, onvergetelijke handen, die ons eens een paradijs op aarde schiepen, zoo als later geen andere menschenhand, de teederste en schoonste zelfs, niet bij machte zijn ons te geven: vader- en moederhanden!....’

{==647==} {>>pagina-aanduiding<<}

Vijftien jaren oud zijnde (in 1824) werd de jonge Felix reeds als een soort van muzikaal wonder door zijnen leermeester Zelter beschouwd, en schreef deze in dien geest over hem, met velerlei uitroepen van verbazing, aan zijn ouden vriend Goethe. Vader Mendelssohn intusschen, eer hij er in toestemde, dat zijn zoon zich overdeeld aan het beroep van toonkunstenaar zon wijden, vond goed alvorens met-hem naar Parijs te reizen, ten einde de beslissing daaromtrent te doen afhangen van het oordeel van den grooten Cherubini, - 't welk in allen deele met dat van Zelter overeenstemde.
Op de terugreis hoorde Goethe zelf ten zijnen huize het jeugdig wonder, van welk huiselijk eoncert misschien sommigen mijner lezers zich nogde afbeelding in houtsneê herinneren, waarmeê de vorige jaargang, als ik wel heb, van de ‘Gartenlaube’ werd geopend. Mendelssohn, geheel nog een knaap, met een buisje aan, hoewel het blanke voorhoofd door gitzwarte lokken omkransd van diepen ernst getuigt, is aan 't klavier gezeten en draagt een van zijn eigen composities (een G. Moll-Quartet voor: dezelfde, die hem te Parijs de goedkeuring van Cherubini had doen verwerven, terwijl zijn gastheer in een reusachtige jas gehuld, de handen als naar gewoonte op den rug gevouwen, nevens Zelter vol aandacht en bewondering staat toe te luisteren. Iets ongemeens ligt er in dat vluchtig samentreffen van die beide geniën; iets treffends in het contrast tusschen jeugd en grijsheid, tusschen de op- en de ondergaande zon!...

In een volgend tafereeltje schetst de schrijfster ons den jeugdigen Felix te Berlijn, als levenslustig student, met de portefeuille onder den arm en het roode mutsje luchtig op het hoofd zwierende, en meldt zij ons, toen hij te midden van allerlei ernstige studiën aan zijn vrolijke luimen en invallen den teugel vierde, door b.v. caricataren te teekenen van zijn professoren, welke schetsjes t'huis door broeders en zusters met gretigheid werden gesavoureerd. Ook de muzikale oefeningen werden natuurlijk niet verwaarloosd. Een onbeschrijfelijken indruk maakte vooral op hem het spel van den grooten Paganini, even als op Heine: men denke aan de Florentinische Nächte. Over 't geheel had hij aan dat tweejarig verblijf aan de universiteit die zekere universelle Bildung te danken, waarvan Polko gewaagt,

{==648==} {>>pagina-aanduiding<<}
die hem ten allen tijde belang deed stellen in de belangrijke kwestiën van den dag en die oorzaak was, dat ook mannen van den grootsten naam op wetenschappelijk gebied zijn omgang hoogelijk op prijs stelden. Van politiek geredekavel alleen had hij een afkeer.
Nauwelijks in den huiselijken kring ternggekeerd, ondernam hij weldra, begeleid door zijn intiemen vriend den dichter Klingemann, die voorbereidende kunstreizen naar Engeland, Schotland - Italië vooral, waarvan hij in zijn Reisebriefe zoo bezield en onderhoudend weet te verhalen. Op den avond vóór zijn vertrek, zette hij nog eens, omringd van al zijne huisgenooten, zich aan de piano, om hun zijn Meeresstille voor te spelen, en deze compositie, gelijk hij met alle placht te doen, aan hun oordeel te onderwerpen. Een bevallige groep! Al die trouwe zusteroogen, hem over de schouders ziende, Fanny (later Frau professorin Hensel) met haar fijne hand de notenbladen omslaande, zijn broeder Paul zijwaarts naast de moeder staande en vader Mendelssohn met een opgeruimd gelaat in zijn leunstoel gezeten toeluisterend! ‘Aan deze spiegelgladde zee (schrijft Polko) kon ook het meest bezorgde moederhart veilig haren lieveling toevertrouwen. Geen rimpeltje vertoonde zich op de onmetelijke, zilte vlakte. Daar kwam eindelijk een klein koeltje aangehuppeld. Hoe zachtkens deed het de zeilen zwellen; hoe al spelend dreef 't het scheepje voor zich uit op den blauwen waterplas. Met al sneller en sneller vaart kliefde het de wateren:

Geschwinde - geschwinde 
Schon seh' ich das Land! - 

valt hier plotseling jubelend en zingend het koor in. - De geliefde is den haven binnengezeild. Felix staat op, de moeder glimlacht, maar - hare schoone oogen zijn toch vol tranen....’

Opgewekter en gelukkiger dan ooit, toegenomen in talent en kunstervaring, kwam de tot man gerijpte jongeling uit Italië terug. Te Düsseldorf, waar hem zijn optreden als directeur op het bij alle liefhebbers welbekende Pfingst-Musikfest, (dat thans reeds het halve eeuwfeest van zijn bestaan heeft gevierd) oogen-
{==649==} {>>pagina-aanduiding<<}
blikkelijk aller harten had doen winnen, aanvaardde hij voor 't eerst een vaste betrekking. Rijk aan vrolijke en zonnige herinneringen zijn die jaren, waarin zijn Paulus en tal van zijn ‘Liederen’ het aanzijn ontvingen en waarin over 't geheel het opwekkend verkeer in den kring van schilders en dichters, of in den schoot van kunstlievende gezinnen, waaraan inzonderheid Düsseldorf zoo rijk is, op zijne fantasie en zijn scheppings-ader een hoogst gezegenden invloed oefende. Wel is waar, ook aan kritiek en zelfs aan kleingeestige tegenwerking nu en dan faalde het niet geheel. Toch was het met een gevoel van welgemeende smart, dat Mendelssohn van het tooneel zijner eerste werkzaamheid afscheid nam, om aan een eervolle benoeming naar de ‘Lindenstadt’ (Leipzig), gehoor te geven, waar hem weldra ook de schrijfster van het hier aangekondigde boekje als een heerlijken zon op haar levenspad zou ontmoeten. - Zijn Paulus nogtans, hoewel te Leipzig voltooid, werd in de plaats zijner eerste liefde, waar die schepping grootendeels was ontstaan, ook 't eerst, en wel met schitterend gevolg, ten gehoore gebracht.
Even na die grootsche uitvoering - als proeve van zijn innige humaniteit deelt de schrijfster dezen kleinen trek uit zijn leven mede - meldde zich een eenvoudig burgerman bij hem aan, die een bedeesd, nauwelijks aan de kinderschoenen ontwassen, meisje aan de hand leidde en op hoogst bescheiden wijze den meester bad, zijn gevoelen over de stem van ‘de kleine’ te willen zeggen, daar het alleen van zijn oordeel zou afhangen, of deze al dan niet tot zangeres zou worden opgeleid. Minzaam streek Mendelssohn het kind, dat hoogst verlegen met haar donkere, vragende oogen hem aanstaarde, met de hand over de dikke, zwarte haarvlechten.
‘Wat zoudt gij dan wel voor mij willen zingen?’ vroeg hij.
‘Auf Flügeln des Gesanges.’
‘Inderdaad? Nu, dan zullen wij samen eens terdege de lucht invliegen.’
Met een betooverenden glimlach haar aanziende, zette hij zich aan de piano, en - de volle tonen van een bewonderenswaardig schoone altstem klonken door de kamer.
Onbevreesd bracht de kleine haar lied ten einde - alleen op 't laatst, bij de gedachte aan 't haar wachtend vonnis, beefde haar stemmetje een weinig.

{==650==} {>>pagina-aanduiding<<}

Mendelssohn echter liet de handen van de toetsen glijden en sprak: ‘Dat was opperbest; gij hebt een stem als goud en gij zult bepaald een beroemde zangeres worden.’ En dat werd zij ook. Haar naam luidde Sophie Schloss. Zij heeft later menige Duet gezongen ook met Lili Vogel.... Maar - het wordt tijd dat wij ook deze zelve thans ten tooneele laten verschijnen.

Vooraf evenwel volgen wij Mendelssohn nog op een kleinen uitstap naar Frankfort a.M., waar een toevallig incident (de vervanging van een krank geworden collega) hem noopte eenige maanden te vertoeven, en onder welks hoogbeschaafde en muzikaal zeer ontwikkelde burgerij hij onverwachts een levensschat vond, waarnaar onbewust zijn ziel reeds lange had gezocht. Bevalliger, rijker naar geest en lichaam begaafde gade had aan Felix Mendelssohn wel niet kunnen ten deel vallen dan Cécile Jeanrenaud, dochter van den Walschen Predikant, wier uiterlijk (gelijk P. zegt) bijkans volkomen naar dat eener Madonna zweemde. Nameloos was zijn geluk, toen hij, na een lange dobbering tusschen hoop en vreeze, eindelijk het innig gewenschte jawoord van haar lippen mocht opvangen.
Toen voor 't eerst, nadat de jonggehuwden te Leipzig waren aangekomen, hij den directeursstaf weêr voerde en de voordracht van het slotkoor uit den Fidelio:

Wer ein holdes Weib errungen 

met een luid en daverend gejubel was begroet geworden, overstelpte zijn gevoel hem dusdanig dat hij zich oogenblikkelijk voor de piano plaatste en een schitterende Fantasie voordroeg - een waagstuk. 't welk hij ten aanhoore van een talrijk publiek tot dusver nog niet had durven ondernemen.

Wat onze schrijfster betreft, hare oogen zagen hem voor 't eerst - en ieder die de dagen zijner jeugd niet geheel vergeten is, weet wat een dergelijke émotie op dien leeftijd te beteekenen heeft - in een der geliefkoosde Leipziger wandelparken. - ‘Kijk’, zeide haar vader, ‘daar komt Mendelssohn aan met zijne vrouw!’ - ‘'t Behoeft nauwelijks gezegd te worden’ (voegt zij er bij) ‘dat wij jonge meisjes altegader oogenblikkelijk met Mendelssohn waren gaan dweepen.’ Van zijn toenmalig voor-
{==651==} {>>pagina-aanduiding<<}
komen geeft zij ons de navolgende beschrijving: ‘Hij had een heerlijk, denkend voorhoofd, door zwarte lokken overschaduwd, een fijne, eenigszins gebogen neus en een zeer gedistingueerden mond; zijn gelaat was ovaalvormig en in den gloed van zijn schitterende, geestvolle oogen lag bepaald iets onwederstaanbaars. Zijne handen vooral waren uitstekend fraai; Carus, die zich op de kennis van handen en van menschen verstond, zou ze “seelisch” hebben genoemd. Hij kon zijn hoofd op een zeer bevallige manier bewegen en als hij het een weinig terugwierp en zijn blikken, even als een veldheer, vluchtig over het orchestpersoneel liet glijden, dan was daaronder wel niemand, die niet bij zich zelv' de plechtige gelofte deed, om zijn partij zoo goed mogelijk te spelen of te zingen.’
‘Als ik mij thans (zegt zij) den indruk, welken zijn spel op mijn jong-meisjesgemoed maakte, voor den geest tracht te brengen, dan weet ik er alleen dit van te zeggen, dat, terwijl andere virtuosen, een Liszt, Schumann, Hiller, b.v. mij door hun voordracht betooverden, wegsleepten en in verrukking brachten, de zijne integendeel juist den lust in mij opwekte om de eenzaamheid te zoeken, ten einde altoos en altoos weder den nagalm te blijven hooren van de opgevangen tonen. Als ik hèm gehoord had, klonk zelfs de welluidendste menschelijke stem mij ruw en hard in de ooren. Ik zou dan wel gaarne plotseling voor een poos doof zijn geworden, om geen ander geluid na het zijne meer te kunnen hooren. En mijn broeder Eduard dacht er evenzoo over.’
Ook als ‘onderwijzer’ was hij algemeen bemind. In die hoedanigheid juist (zegt zij) vertoonden zich zijn talent en zijn karakter in het schitterendste licht. Men dweepte met hem, men vergoodde hem, maar - men vreesde hem ook als een streng onpartijdig rechter. Wegens zijn spiegelrein gemoed, dat van al wat laag en onedel was als 't ware een instinctmatigen afkeer had, kon hij zich wel eens een weinig stroef en hard voordoen. Toch was hij de goedheid en minzaamheid in persoon. Even als de zon het viooltje, zoo bracht ook het licht zijner oogen het meest schuchtere en bedeesde talent tot ontwikkeling en bloei, en in zijne nabijheid ontplooide zich een dichtgesloten knop tot - een wonderbloem!’

't Was op zekeren gedenkwaardigen October-morgen van 't jaar

{==652==} {>>pagina-aanduiding<<}
1845 - Leipzig had inmiddels zijn lieveling voor een poos, op verlangen van Pruissens koning, aan Berlijn moeten afstaan, maar hem met den titel van Preussisch General-Musikdirector versierd welhaast uit zijn ‘vergulde kouw’ zien terugkeeren - 's voormiddags te twaalf uren, dat ‘kapelmeester’ Mendelssohn in eigen persoon voor 't eerst zich ten huize van Lili Vogel's ouders liet aandienen. ‘Ich werde mir nächstens den kleinen Singvogel einmal ansehen,’ dus had hij kort te voren tot haren zangmeester Pohlenz, die hem op haar talent opmerkzaam had gemaakt, gezegd - en zie! daar was hij! Na eenige minzame en vleiende betuigingen kwam hij al spoedig met zijn wensch voor den dag, haar voor eene solo-debuut op eene aanstaande concert-uitvoering te engageeren. ‘Zoudt gij wel eens iets voor mij willen zingen’, vroeg hij? ‘Ik zou u zoo heel gaarne eens hooren.’
Ik gevoelde, dat ik doodsbleek werd en dat mijn hart ophield te kloppen. Ik rees evenwel op en antwoordde: ‘Indien gij het verlangt, zal ik het beproeven.’
‘Wat ligt daar op de piano?’ vroeg hij opstaande. Mag ik er eens even in bladeren? Want, niet waar, gij zijt toch wel niet bevreesd?’
Ik zag hem even aan en werd met zulk een vriendelijk lachje begroet, dat ik op eens weer moed begon te scheppen. Daarbij schoot mij ook te binnen, hoe boos mijn goede zangmeester zou zijn, als hij hoorde, dat ik mij zoo kinderachtig had aangesteld, en van mijn levensdagen heb ik geen knorren knnnen verduren.
‘Daar ligt Mozart's Zanberflöte, zeide ik, en Mendelssohn's Paulus.
En hier de Schepping, waaruit wij eerlang iets zullen opvoeren, ging Mendelssohn voort; dat is een zeer onderhoudend gezelschap, zou ik meenen. Wees zoo goed, als ik u bidden mag, en zing eens de Aria: “Jerusalem.”
O wee mij! - alsof hij 't geweten had - juist deze aria, waarbij ik telkens een kleine fout in de maat beging en die een zoo lang aanhouden van den adem vereischte.
Intusschen legde ik de aria op den lessenaar.’

Ik weet mij nog heel goed te herinneren, dat ik volstrekt niet wist wie ik was, noch waar ik was. Ik dacht alleen maar: ‘Mendelssohn accompagneert en gij - zingt voor hem uit zijn: Paulus.’

{==653==} {>>pagina-aanduiding<<}

‘En ik zong. De bewuste fout tegen de maat vermeed ik ditmaal wel is waar, maar ik beefde in 't begin geweldig bij de lang aangehouden F. Hoe verder ik evenwel kwam, zoo veel te hooger rees mijn moed en ook mijne zielsstemming; tegen het einde alleen, toen mij weer voor den geest schoot, wat mij nu te wachten stond, nl. zijn oordeel, ving mijn stem vannieuws aan te beven. Mijn angst bleek echter onnoodig te zijn geweest. Hij was bij uitnemendheid minzaam en hartelijk, en betuigde zijn ingenomenheid met het frissche van mijn stemgeluid en de warmte van mijn voordracht. ‘Ik denk, dat wij u heel dikwijls zullen hooren zingen,’ zeide hij; - daarop verzocht hij mij de aria uit de Schepping.

Nun beut die Flur das frissche Grun 

te willen instudeeren en tevens, voor mijn debuut, met de partij van de ‘Elfe’ bij de ophanden zijnde uitvoering van den Sommernachtstraum mij te belasten.

En daar zat ik dan nu op bedoelden avond, als Elfe behoorlijk in 't wit gedost naast de andere Elfe, Fraulein Schwarzbach, eene leerling van het Conservatoire, in de ontzachwekkende Concertzaal, op mijn verheven plaats. De betooverende muziek van den Sommernachtstraum ruischte en golfde om mij heen en - ik zong mijn: ‘Bunte Schlangen, zweigezüngt’ en mijn ‘Gute Nacht!’ met 't Eiapopeia. Mijne oogen hingen onverdeeld aan het directeurs-stafje en hoewel mijn hart hevig sloeg, beefde nogtans mijn stem geen oogenblik; en mijn goede vader die boven in het achterste hoekje van de groote midden-loge, waar de strenge rechters, de leden van het bestuur waren gezeten, zich had verscholen, kwam na afloop met een opgeruimd gelaat beneden om zijne ‘Elfe’ huiswaarts te geleiden. Ook mijn brave zangmeester die duizend angsten had uitgestaan, of de zaak wel naar wensch zou gaan, was opgetogen.
En hij? - hij was voldaan en betuigde met zijn zonnige glimlach, dat mijn debuut schitterend was geweest. Den anderen morgen kwam Mendelssohn - en dàt zal ik nooit van hem vergeten - mijne moeder bezoeken, die uit vrees en bezorgdheid tehuis was gebleven en die ook later 't nooit van zich heeft kunnen verkrijgen, haar kind ‘voor zooveel vreemde men-
{==654==} {>>pagina-aanduiding<<}
schen’ te hooren zingen en zeide haar zoo vele lieve en hartelijke dingen over de kleine ‘Elfe’, dat haar de tranen in de oogen schoten. Dit was wêer een der talloos vele bewijzen van die ‘uit het hart voortkomende beleefdheid’, hem in zoo hooge mate eigen, waarmeê hij duizenden betooverde. Welk ander meester zou ooit op zulk een innemende wijze zich voor het debuut van een aanvangster hebben in de weêr gesteld!’

Van dien dag af was Lili Vogel, om zoo te zeggen, mede opgenomen onder de sterren aan Leipzig's schitterenden toonhemel en behoorde zij, met meergemelde Sophie Schloss, weldra tot de solo-zangeressen, die op de Soirées, Concerten, enz., waarvan het in Leipzig destijds wemelde, eenigzins den toon gaven. De zon, rondom welken al die sterren zich wentelden, was natuurlijk Mendelssohn.
Eens, na de voordracht van Mozart's Veilchen, dat door Reichardt voor twee stemmen was gecomponeerd en door haar met Sophie Schloss werd gezongen, zeide hij tot de kleine ‘Vogel’: ‘Aber das ist ja ganz reizend. das geht einem direct in 's Herz! Wenn das doch der Reichardt hören konnte! - Das möchte ich Stundenlang hörèn!’ en later, toen zij elkander voor eenigen tijd vaarwel zeiden: ‘Ich kann das Veilchenlied nicht vergessen, und wenn mir's einmal traurig ums Herz ist, dann bestelle ich mir's bei Ihnen!’...

Of na genoemd concert, waarop Reichardt's Veilchenlied zulk een opgang had gemaakt en waarna zij afscheid van Mendelssohn nam, om voor korten tijd naar Berlijn te gaan, de schrijfster hem nog vele malen weder heeft ontmoet, blijkt niet duidelijk-
Toen reeds [men schreef Maart 1847] begon Mendelssohn's wankele gezondheid bij zijne talrijke vrienden en vereerders ernstige redenen tot bezorgdheid te wekken. Hij klaagde veel over hoofdpijn en moeheid, maar bleef niettemin even ingespannen als altoos arbeiden en ook zijn veelvuldige uitstapjes, naar de plaatsen, waar de opvoering van zijn groote meestergewrochten, den Paulus en den Elias, zijne tegenwoordigheid vereischten, zette hij onverhinderd voort.

{==655==} {>>pagina-aanduiding<<}

De laatste zomermaanden bracht hij schier uitsluitend in den kring van vrouw en kinderen te Interlaken door. 't Verkeer met vreemden kon hij niet verdragen en toen hij bij 't aanbreken van den herfst in Leipzig terugkeerde kon het niemand, ook hem zelven niet langer verborgen blijven, dat zijn levenszon met spoed ter kimme daalde.

Den 4den November reeds van datzelfde jaar ‘schreef’ (zooals E. Polko het uitdrukt) ‘de hand van den engel des doods onder het levensboek des ontslapenen het heilige: Fine.

Niet de minst treffende en aandoenlijke herinneringen intusschen zijn voor onze schrijfster juist aan dien sterfdag des grooten meesters verbonden. Zij bevond zich namelijk, gedurende zijn laatste ziekte, te Frankfort a/M. en was daar ijverig bezig, voor een door het Ceecilia-Verein (welke Zang-Vereeniging tot de heerlijkste Frankfortsche souvenirs van M. behoorde) te geven Oratorium, zijn Elias in te studeeren. Zij zou daarin de sopraan-solopartijen zingen, en was, gelijk zich denken laat, niet weinig fier en gelukkig in dat vooruitzicht. Bij gelegenheid evenwel van de eerste repetities reeds verbreidden zich zorgwekkende geruchten over Mendelssohn's ziekte-toestand door de stad. Een soort van beklemmend voorgevoel maakte zich van allen meester; ook zij zelve geraakte in een koortsachtige spanning en bad dagelijks schriftelijk hare ouders om tijding.
‘Zoo (schrijft zij) naderde de dag der voorlaatste repetitie van de solisten. Met een bezwaard gemoed ging ik ter deur uit; den vorigen avond, zeide men, waren er ongunstiger berichten gekomen en 's morgens had ik vergeefs op het gewenschte schrijven uit Leipzig gewacht. De voortreffelijke Frans Messer dirigeerde het orchest. Toen ik de zaal binnentrad, wilde men juist met de inleiding tot het ‘Duet tusschen de Weduwe en Elias’ een aanvang maken. Messer liep, met zijne gewone bewegelijkheid, nog midden tusschen de reien lessenaars door. Ik begaf mij naar mijne plaats en wachtte het sein tot den aanvang. Daar zag ik op eens den beminnelijken geneesheer S. met een doodsbleek gelaat de zaal binnentreden. De anders voor mij steeds zoo minzame man groette mij ditmaal slechts ernstig uit de verte en kwam ook niet nader. Eenige heeren

{==656==} {>>pagina-aanduiding<<}
maakten een kring om hem heen - een pijnlijk gevoel van onrust overviel mij. Overal achter mijn rug meende ik te hooren fluisteren....
Frans Messer gaf mij een wenk - ik stond op. - In een oogwenk was ik aan de zijde van mijn vriend en vroeg met vreesselijken angst: ‘Wat is er gebeurd?’ Toen greep hij met warmte, deelnemend mijn hand en antwoordde met bevende stem: ‘Wees kalm, houd u bedaard, lief kind, er is niets gebeurd dan wat wij helaas verwachtten: onze Mendelssohn is dood.’
‘Wie zal (gaat zij voort) ooit dien morgen te Frankfort kunnen vergeten, noch de heete tranen, toen geschreid! Diep bewogen legde Messer zijn staf uit de hand en meldde in korte bewoordingen, met herhaaldelijk door aandoening afgebroken stem, de droeve mare aan de eenparig van hun zitplaats opgerezen en in doodelijke stilte toeluisterende muzikanten. Toen wij eenige uren later de repetitie aanvingen, barstte bij de eerste maten van nieuws aller droefheid los. Wie zou toen hebben kunnen zingen!’
‘De Elias werd nu als hulde aan de nagedachtenis van den grooten overledene uitgevoerd; allen verschenen wij in zwaren rouw gehuld. De uitvoering echter was - volgens het algemeene oordeel - den levende waardig geweest’.

Met de vermelding van dit laatste, haar persoonlijk dierbare, souvenir van den ‘onvergetelijke’ (zijn gade volgde hem reeds zes jaren later) besluit de schrijfster de reeks harer mededeelingen. Mag ik in dezen haar voorbeeld navolgen? Niet toch dan in eenige ruwe, vluchtige omtrekken de beeltenis, door haar op zoo keurigen, zij 't misschien op wat ideëelen, trant gepenseeld, ‘na te schetsen’, was gedeeltelijk mijn oogmerk. Ik zou meenen dit ten volle te hebben bereikt, indien bij mijne lezers de lust was uitgelokt tot kennismaking met de origineele teekening. De fijnste, de bevalligste trekjes, gelijk met zulke penneschetsen wel meer het geval is, bleven misschien achterwege.

Velp.
P. Bruijn.






















{==657==} {>>pagina-aanduiding<<}

Binnenlandsche letterkunde.

Bibliographie.


I. Fraaie Letteren.

PROEVE VAN AANTEEKENINGEN OP DE TREURSPELEN VAN VONDEL, meest naar aanleiding der uitgave van ‘Vondels Werken, in verband gebracht met zijn leven - door Mr. J. van Lennep’. Door Mr. S.J.E. Rau. Leiden, J.K. Steenhoff, 1867. 142 bladz. 80. Prijs ƒ 1,40.
Niet wel in gunstiger tijdvak, dan het tegenwoordige, waarin door de oprigting van een standbeeld voor Vondel de aandacht onzer landgenooten bij vernieuwing op dien dichter gevestigd en de belangstelling, gelijk te hopen is, in zijne werken verlevendigd werd, kon deze Proeve van Aanteekeningen op zijne Treurspelen het licht gezien hebben. Wat daartoe de naaste aanleiding gegeven heeft, wijst van zelf de titel aan en bevestigt nader de inhoud: de nagenoeg gelijktijdige en beide met elkander concurreerende uitgaven namelijk van Vondels Dichtwerken, de eene door mr. J. van Lennep en de andere door dr. J. van Vloten. Niet dat daarom deze proeve voor eene kritiek van, veelmin voor een tegenschrift op die uitgaven zoude te houden zijn; verre van daar, is zij veeleer als eene belangrijke bijdrage tot de lezing en verklaring van Vondels meesterstukken te beschouwen. De schrijver, mr. S.J.E. Rau, voor lang bekend als kundig en smaakvol geleerde, evenzeer te huis op het gebied der oude klassieke letterkunde, als op dat der hedendaagsche, inzonderheid ook Nederlandsche, uitgaande van het genoegzaam geconstateerde feit, dat Vondels oudste drukken op verre na niet naauwkeurig naar 's mans handschrift vervaardigd, en daaruit ook in de latere uitgaven menige verschillende, meestal verkeerde lezingen ontstaan en te verklaren zijn, levert daarvan in deze proeve het bewijs, gelijkerwijs als men dit in een of ander oud-Grieksch of Latijnsch schrijver gewoon is te doen: en had hij, in plaats van zijne moedertaal,

{==658==} {>>pagina-aanduiding<<}
zich van de Latijnsche willen bedienen, iets dat echter bij een onderwerp als dit ongepast zoude geweest zijn, hij had voor deze aanteekeningen tot titel kunnen stellen: Specimen animadversionum philologicarum in Vondelii tragoedias.
Waarom hij zich bij voorkeur Vondels Treurspelen ter behandeling koos, geeft hij terstond bij den aanvang te kennen: ‘Alhoewel’ - schrijft hij - ‘de stijl van Vondel, overal waar het onderwerp het gedoogt, den man kenmerkt die als door de natuur gevormd werd tot de uiting der gedachte in hoogere poëzy; in zijne Treurspelen is die gave voorzeker op het schitterendst ten toon gespreid. Verhevenheid van denkbeelden, levendige verbeeldingskracht die elke uitdrukking bezielt, onberispelijke woordenkeus, diepe taalkennis, kracht aan bevalligheid gepaard, al deze eigenschappen vindt men in hem vereenigd. Het is daarom te meer te betreuren, dat juist deze deugden mede oorzaak geweest zijn, dat zijn taal door de zetters en correctors meermaal niet is begrepen; terwijl, naar het voorkomt, hem geen genoegzame gelegenheid verschaft is, om bij het drukken en herdrukken zijner werken te zorgen, dat zij door geen lompe en zinstorende fouten ontsierd voor het nageslacht bewaard bleven.’
‘Dat’ - laat hij tot staving dezer laatste bewering er op volgen - ‘dat het handschrift van Vondel, bij den druk zijner werken, soms slecht gevolgd werd, heeft de groote Huydecoper, in de “Proeve van Taal- en Dichtkunde”, bij de behandeling van de vertaling der Herscheppingen, op meer dan ééne plaats aangetoond; en dat zijne gissingen, omtrent de in den gedrukten tekst van Vondel geslopen fouten en de wezenlijke bedoeling des dichters, niet zelden juist waren, toonde F. van Lelyveld met een bewijs, waarvoor toch, dunkt ons, het scepticisme, waarmede sommigen elke conjecturale critiek bejegenen, vallen moest; ik meen het handschrift van Vondel zelf, dat meermalen aan Huydecoper tegen de lectio vulgata gelijk gaf. De heer Van Lennep heeft dan ook niet zelden, in zijn schoonen arbeid, dien wij weldra hopen voltooid te zien, op Vondels werken in verband met zijn leven beschouwd, de lezing, waarin de vroegere uitgaven samenstemden, bij gissing veranderd, en men zal hiervan in de Treurspelen meer dan één voorbeeld vinden. Een vernieuwde lezing dezer gedichten, naar aanleiding der aanteekeningen des heeren Van Lennep, deed mij de uitlegging, soms op tekstverbetering gegrond, van eenige plaatsen der Treurspelen beproeven,

{==659==} {>>pagina-aanduiding<<}
ook daar waar het mij voorkwam dat ik met den heer Van Lennep in gevoelen moest verschillen.’
En ten einde men zijne bedoeling in dezen niet miskennen noch aan kwalijk geplaatste twistgierigheid toeschrijven moge, voegt de heer Rau daaraan onmiddellijk toe: ‘Geeft men mij in 't een of ander gelijk, tegen den begaafden letterkundige en taalkenner, ik zal er mij niet op verheffen; wel wetende, hoe moeilijk het is, bij een zoo lastigen en omvangrijken arbeid als de heer Van Lennep op zich genomen heeft, zich van feilen vrij te houden; en hoe gemakkelijk het valt, ook met geringe kunde, hier of daar die feilen aan te wijzen. De tegenspraak, die het schrijven dezer “Aanteekeningen” soms medebracht, was het doel niet van een geschrift, waarin men zich voornamelijk voorstelde, eenige plaatsen op te helderen in die gedichten, waarvan de meesten tot de schoonste gedenkstukken der nederduitsche taal behooren. Bedilzucht zou hier ondankbaarheid zijn jegens den schrijver, aan wien onze letterkunde in het algemeen uitnemend veel verplicht is, en wiens moeite, aan Vondel besteed, ieder die prijs stelt op onzen hoofddichter hoog moet schatten.’
De Treurspelen, in deze Aanteekeningen behandeld, zijn Vondels Pascha (bl. 3), Hierusalem verwoest (bl. 10), Hecuba (bl. 20), Palamedes (bl. 23), Hippolytus (bl. 31), Sofompaneas (bl. 41), Elektra (bl. 42), Maeghden (bl. 46), Gebroeders (bl. 54), Joseph in Dothan (bl. 57) en in Egypten (bl. 57, 58), Peter en Pauwels (bl. 61), de Leeuwendalers (bl. 62), Salomon (bl. 65), Lucifer (bl. 67), Salmoneus (bl. 74), Jephta (bl. 79), David in ballingschap (bl. 88) en herstelt (bl. 92), Samson (bl. 93), Adonias (bl. 98), Batavische Gebroeders (bl. 99), Faëton (bl. 107), Adam in ballingschap (bl. 109), Ifigenië in Tauren (bl. 110), Zungchin (bl. 113), Noah (bl. 114), Feniciaensche (bl. 116), en Herkules in Trachin (bl. 120).
Met terugzigt op het voorloopig aangeteekende bl. 51 en verv. volgt aan het slot bl. 126 en verv. eene meer opzettelijke uitbreiding over de cesuur of snede en de rust in onze Nederlandsche Alexandrijnen. Wij laten die ter beoordeeling over aan hen, die van het werktuigelijk gedeelte onzer nederlandsche versificatie opzettelijk hun werk gemaakt hebben.
Bij Vondels vertalingen uit de Ouden, de Hecuba en de Hippolytus naar Seneca, de Elektra en de Herkules in Trachin naar

{==660==} {>>pagina-aanduiding<<}
Sophocles, de Ifigenië in Tauren en de Feniciaensche naar Euripides, heeft als echt Literator de heer Rau zich bevlijtigd, om bij de door hem behandelde verzen het oorspronkelijke te vergelijken, en van het Grieksch die vertalingen, waarmede Vondel uit mindere bedrevenheid in die taal zich heeft moeten behelpen; insgelijks bij de Sofompaneas en den Adam in ballingschap het Latijn van Grotius. Die vergelijking heeft hem meermalen den weg gewezen tot het opsporen van de ware of vermoedelijk ware tekstlezing in Vondels navolgingen.
De Aanteekeningen op enkele plaatsen en verzen gaan hier en daar vergezeld van taalkundige opmerkingen of historische bijzonderheden, beide aan de tekstverklaring dienstbaar gemaakt. Van dien aard is onder anderen het gestelde over de uitdrukking acht slaan (bl. 17), over het bijwoord thands, voor te hands, in onderscheiding van nu (bl. 21), over het zelfstandig naamwoord peyl en het werkwoord peilen (bl. 27 en v.), over blijven voor sneuvelen (bl. 37), versocht voor ervaren, volleerd (bl. 42), over kant, kanten, enz. (bl. 70), over boots, bootsen en bootseeren of boetseren (bl. 75 en v.), over misschien voor mag'eschien (bl. 94) enz. Tot het geschiedkundige behoort het aangeteekende bij Vondels Maeghden (bl. 46 en v.), en bij zijne Batavische Gebroeders, over Herkules bedrijven in Duitschland (bl. 100), en over de zamenzwering tegen Nero (bl. 101 en v.). Vooral ook verdient overwogen te worden het aangevoerde tot verdediging van Vondels Jerusalem verwoest (bl. 18 en v.), Jephta (bl. 18-88), en Batavische Gebroeders (bl. 105 en 106) tegen des heeren Van Lenneps beschouwingswijze.
Met bewonderenswaardige scherpzinnigheid weet de heer Rau, nu eens door verwisseling van enkele letters, dan door zamenvoeging van afgescheiden woorden, dan weder door verbeterde zinscheiding (als bl. 92), somtijds door andere rolverdeeling (in Palamedes, bl. 26; Joseph in Egypten, bl. 58; Batavische Gebroeders, (bl. 104) Vondels tekstlezing te herstellen of te verklaren.
Als proeven van even eenvoudige en ongezochte, als hoogstwaarschijnlijke tekstverbeteringen, stippen we hier aan de verandering van gheytschen ram in gheytschen (geilen), bl. 8; van reykt me in recht me (rigt mij op), bl. 13, 14; van boosen in loosen, bl. 20; van vloot in vloet, bl. 22; van peylen in perlen, bl. 27; van Thessalen in Thessalin, bl. 36; van omweg in onveg

{==661==} {>>pagina-aanduiding<<}
(kwade weg), bl. 44; van door in voor, bl. 45; van dien in dier (van die), bl. 60; van In in En, bl. 62, 66; van te rugge vaeren in terug gevaeren, bl. 96; van luister scherp in luisterscherp (aaneen), bl. 109; enz. enz. alles ten deele bij gissing, ten deele volgens andere lezingen. Waar hij bl. 88, in plaats van rijt, voorslaat rijst (van rijzen), zou welligt ook rijdt (van rijden) te vermoeden zijn; en waar hij bl. 112 voor geleert herstelt gebaert zou geteelt nog iets nader aan de gewone lezing komen. Bij de verklaring van kanten, als bedrijvend werkwoord, bl. 69 en v. geven we in bedenking om het louter voor keeren of wenden op te vatten.
Bladz. 83, reg. 3 van o. vereischt de zamenhang, voor en wij, liever en die wij; en bl. 95, reg. 7 v.o. is Bespielingen, in plaats van Bespiegelingen eene leelijke drukfeil.
‘Niemand’ - zoo besluit de schrijver zijne aanteekeningen, bl. 124 - ‘Niemand zal het mij, hoop ik, ten kwade duiden, dat ik mijn oordeel over de vertalingen van Vondel onbewimpeld uitsprak; alsof ik, door dit te doen, aan den eerbied hem verschuldigd te kort deed. Men zal toch wel niet, om gesteld te worden onder hen die Vondel als dichter oprecht vereeren, hem de aanbidding behoeven te bewijzen die de oude Commentatoren hun Homerus toewijdden, als zij niet alleen alles schoon in hem vonden, maar zelfs betoogden hoe hij doorkneed was in alle menschelijke wetenschappen. Vondel zou er niet veel bij verliezen, indien men eens mocht aantoonen, dat hij een zeer middelmatig latinist, en volstrekt geen hellenist was. Zijn roem is op andere en zoo uitnemende verdiensten gevestigd, dat hoe meer deze bij mijne landgenooten zullen bekend zijn, hoe meer zij hem als dichter, en in hem hunne taal hoog zullen schatten. Ter bereiking van dit doel mogen gedenkteekenen en feestdagen strekken, als waarmede de oude wereld hare groote vernuften herdacht, en deze middelen de vermelding van zijn buitengewone gaven onder ons verlevendigen; maar geen schooner gedenkteeken kan hem vereeuwigen dan zijne eigene werken. Om ons volk die te doen waardeeren, ware het te wenschen, dat, wanneer eenmaal weder tooneelkunstenaars waren gevormd die Vondels verzen konden voordragen, het nationaal tooneel buiten die sleur trad, die alleen Gysbrecht van Aemstel, en altijd weêr Gysbrecht van Aemstel, op gezette tijden opvoert, en dat eenmaal weêr andere zijner stukken gehoord werden, die in vinding, in belangrijkheid,

{==662==} {>>pagina-aanduiding<<}
in treffende karakterschildering, in schoonheid van taal, althands niet beneden den gedramatizeerden IIden zang der Enéis staan. Intusschen is het van belang, zooveel mogelijk te zorgen dat het werk des dichters begrepen worde en in een zuiveren tekst worde gelezen. Hiertoe heb ik, na hetgeen reeds gedaan is door mannen die mijn lofspraak niet behoeven, naar mijn vermogen, een geringe bijdrage getracht te leveren.’
Het zal wel niet noodig zijn iets meer toe te voegen tot aanprijzing van deze met evenveel kunde als smaak bewerkte aanteekeningsproeve. Allen, die op Vondel prijs stellen, en inzonderheid hun, die zich Van Lenneps kostbare uitgave aangeschaft hebben, zij deze Proeve ruimschoots aanbevolen.
RADICALEN, EEN BEELD UIT ONZEN TIJD. Oorspronkelijk Drama in vijf bedrijven, door David J.A. Samot. Rotterdam, Oldenzeel 1868.
Dat voortdurend zoo weinigen onder onze Nederlandsche letterkundigen zich opgewekt gevoelen om meer, ook aan dramatischen arbeid, hunne krachten te beproeven, is een verschijnsel, hetwelk wij steeds blijven betreuren, maar waarvan de reden niet ver behoeft te worden gezocht. Het werk, dat voor het tooneel bestemd is, moet gezien, niet alleen gelezen worden - en hoe zeldzaam wordt in den regel aan deze rechtmatige begeerte der schrijvers voldaan! Slechts zeer weinige plaatsen van ons vaderland mogen zich verheugen in het bezit van een eigen tooneel; het aantal schouwburgdirecties ten onzent is uiterst gering; deze laatste eindelijk voeren zooveel liever op wat bij voorbaat in het buitenland gekeurd en beproefd bevonden werd, zich reeds vroeger eene vaste plaats op het repertoire wist te verwerven, of door een op dit gebied goedklinkenden naam gedekt wordt, dan dat zij de aanmoediging op den voorgrond plaatsen zouden, die de nu nog minder bekende Nederlandsche schrijver voor het tooneel aan de meer gereede opvoering zijner stukken ontleenen zou.
Met deze opmerking is reeds een woord van hulde gebracht aan den heer Samot, die, niettegenstaande de weinige bereidvaardigheid van Hollandsche tooneeldirecties om oorspronkelijk werk op te voeren, daarom toch zijn Drama Radicalen, een beeld uit onzen tijd niet teruggehouden heeft. En hiermede is volstrekt niet alles gezegd. Het Drama zelf heeft aanspraak op onze

{==663==} {>>pagina-aanduiding<<}
waardeerende belangstelling. Bezit het geene eigenschappen, die er, in welk opzicht dan ook, den naam van meesterstuk voor zouden kunnen bedingen - het onderscheidt zich inderdaad gunstig van veel, waarmede wij op dit gebied gewoon zijn kennis te maken. Tegenover de geringe eigenlijk gezegde intrige in het stuk mag de onafgebroken voortgezette handeling ruimschoots opwegen, welke laatste hier in den regel geeft wat elders zoo vaak door breede verklaringen of dikwijls vervelende alleenspraken verkregen moest worden. Jammer slechts dat die handeling de perken van het natuurlijke en waarschijnlijke eenigzins te buiten gaat, gelijk b.v. in de verschillende ontmoetingen van Adolf en Amalia en vooral daar, waar reeds na zoo vluchtige kennismaking door Adolf tot Maria eene formeele liefdesverklaring gericht wordt. Het doel, dat de schrijver zich met zijn arbeid voorgesteld had, houdt hij voorts onafgebroken in het oog en gaat daarop af met alle geoorloofde middelen, die hem ten dienste staan. Wel valt natuurlijk het volle licht op de figuren van Frans van de Velde, zijne zuster Maria en Adolf, - maar toch daar is ook bewijs van groote waardeering op te merken in de teekening der karakters van den Graaf, de Gravin en vooral in dat van de Barones.
Een tweetal bedenkingen van minder aanbelang houde de schrijver mij intusschen ten goede. Vooreerst deze. Waarom die referendaris Altijdwat maar niet liever geheel achterwege gelaten? De kale knieen in de pantalon, waarmede hij een bal bezoekt (bl. 23), zijn niet zonderlinger dan zijne verschijning zelve op dat bal; de scène tusschen Maria en hem aan het huis van van de Velde verlamt bepaald den indruk der later geteekende, waarbij Maria in de tegenwoordigheid van den Baron ons voorgesteld wordt; eindelijk, de portefeuille van van Vinkenvleugel had door dezen even goed in de woning van van de Velde verloren kunnen zijn, als de referendaris daar zijn stok achterliet, waardoor dan de wederoptreding van den laatste in het 5e Bedr. van het stuk geheel had kunnen worden gemist.
En nu ook dit nog. Wat kan toch den schrijver bewogen hebben om oude en zeer vertrouwde vriendinnen, die elkander het eene oogenblik als Cornelia en Anna toespreken, straks tegen elkaêr dat zonderlinge Barones en Gravin te laten gebruiken, terwijl zelfs de Baron tegenover zijne vrouw (pag. 80) van dezelfde uitdrukking zich bedient? De groote wereld kent deze

{==664==} {>>pagina-aanduiding<<}
dwaasheid niet, zoo min als men daar ten onzent van het paleis eens Ministers spreekt.

C.J. van Bemmel Suyck.
VERSPREIDE EN ONUITGEGEVENE POEZY, door C.W. Du Boeuff. Tiel D. Mijs.
De vervaardiger dezer gedichten had, blijkens de voorrede, nooit gedacht ziju letterarbeid in het licht te zullen geven. De aanmoediging en goedkeuring van vrienden en bekenden evenwel, hebben hem daartoe aangespoord; ziedaar de oorzaak, waaraan wij de verschijning van dezen dichtbundel te danken hebben. Dat ‘vrienden en bekenden’ echter niet altijd onpartijdige beoordeelaars en veel minder bevoegde critici zijn, blijkt wederom op nieuw door de uitgave van dit boeksken, die zich, volgens mijn bescheiden meening, door niets laat regtvaardigen. De meeste verzen toch, welke men in deze verzameling aantreft, zijn slechts paraphrasen van overbekende onderwerpen; nergens ontwaart men den minsten glimp van nieuwheid, oorspronkelijkheid of virtuositeit. Daarenboven zijn de voornaamste onderwerpen, waardoor de dichter zich liet inspireren, over het algemeen, vrij onbeduidend en burgerlijk te noemen. ‘Onder een opgeprikten vlinder’ - ‘De witte man.’ - ‘Helaas!’ - ‘Op een albumblaadje’ - ‘Koekoek’ - ‘Onder het afgedrukte beeld eens vlinders’ - ‘De fortuin,’ enz., zijn stukjes die, wanneer zij met eenig talent worden voorgedragen, onder ‘vrienden en bekenden’ misschien eenigen opgang kunnen maken; voor de pers zijn ze echter ten eenemale ongeschikt, zoo wegens hun gebrekkigen vorm, als wegens hun gemis aan kracht en bevalligheid. ‘Maar’ zal men mij misschien tegemoet voeren, ‘ieder vogeltje zingt zooals het gebekt is: de musch tjilpt, het sijsje neuriet, de vink slaat en den achtegaal alleen zingt.’ En nu kan men toch niet vergen dat ieder vogel een nachtegaal, of ieder dichter een Vondel is!’ Welnu, indien het mij dan vergund ware, den heer du Boeuff voor een oogenblik bij een vogel te vergelijken, zoude ik hem, zonder aarzelen, onder de afdeeling musschen plaatsen; want zijne zangen kenmerken zich
over het geheel door zoo weinig melodie of verheffing, dat men 't geluid hetwelk ze voortbrengen weinig anders dan tjilpen kan noemen Wie nu aan het tjilpen der menschen de voorkeur geeft, boven

{==665==} {>>pagina-aanduiding<<}
het gezang des nachtegaals, hij koope den bundel Verspreide en onuitgegevene poëzij van den heer du Boeuff.

Dr. A. Litu.
BLADEN EN VRUCHTEN UIT LUTHER'S LEER. Feestgave op den 350ste gedenkdag der kerkhervorming, door K.N. Meppes. Utrecht, Boek- Plaat- en Steendrukkerij ‘de Industrie’ (K.A. Mangen.)
De talrijke vrienden en vereerders van den grooten hervormer, zullen de uitgave van deze fraaije verzameling ‘bladen en vruchten’ voorzeker met blijdschap begroet hebben. En ten regte: den kundigen vervaardiger komt lof toe voor de bevallige en deugdelijke wijze, waarop hij zijne geurige verzameling bladen en vruchten onder de oogen van het publiek heeft gebragt. Een kort levensberigt van Luther, benevens eenige aanteekeningen, meerendeels bizonderheden uit zijnen tijd bevattende, gaat den inhoud van dit net uitgevoerde werkje vooraf.
Dr. A. Litu.








II. Godgeleerdheid.

DE RAADSELEN DER NATUUR EN DES LEVENS. Naar de tweede hoogduitsche uitgave van Theodoor Hasche. - Deventer, A.J. van den Sigtenhorst. 1868. 166 blz. Prijs ƒ 1.50.
Hoe treurig men haar ook vinde, 't is een onloochenbare waarheid, dat de vooruitgang der wetenschap op schier elk gebied, maar vooral op dat onzer kennis der natuur, waardoor onze leeftijd zich kenmerkt, een gevoel van onrust en ontevredenheid verwekt in veler gemoed. Het hart heeft zijne onmiskenbare eischen en regten, die onvoldaan blijven, en, naar den schijn althans, worden verguisd. Voorstellingen en gedachten, waarin men zich voorheen zoo wel te huis en gelukkig gevoelde, ziet men niet zelden bij het licht der wetenschap in rook en damp verdwijnen, om slechts een droevig ledig achter te laten.
Kan de dorst naar waarheid op wetenschappelijk gebied dan slechts worden gelescht, ten koste van de heiligste behoeften van het gemoed? Neen, zegt Theodoor Hasche, de schrijver van De raadselen der natuur en des levens. De wetenschap, die hier wondt, brengt zelve genezing. Wat zij aan de eene zijde ontneemt, geeft zij aan den anderen kant dubbel terug. Den vorm

{==666==} {>>pagina-aanduiding<<}
van het voedsel, waarmede het leven des gevoels of des gemoeds zich verkwikt, moge zij wijzigen, den inhoud vernietigt zij niet, de voedende kracht versterkt zij veeleer. De studie der natuurwetenschap leidt niet af van, maar voert op tot God en tot het geloof aan des menschen bestemming tot een eindelooze, heerlijke ontwikkeling. Het bewijs voor de waarheid dier stelling tracht haar verdediger te leveren, door zijne beschouwingen mede te deelen over een reeks van raadselachtige verschijnselen der natuur. Dit woord vat hij op in den ruimsten zin, als omvattende ‘alles, wat op zinnelijk en geestelijk gebied voor ons waarneembaar is, alles, wat wij kunnen leeren kennen; in één woord, het heelal, zoowel stoffelijk als geestelijk, en met inbegrip van de hoogste intelligentie, die zich aan ons in de wetten der natuur openbaart.’ Natuurwetten zijn hem ‘de uitvloeisels der hoogste, volmaakte rede, die slechts als eeuwig en onveranderlijk gedacht kan worden;’ 't geen hem noopt liever van wetten der wereldorde, dan van wetten der natuur te spreken.
Voordat Hasche nu, na de voorafgaande opmerkingen, aan de uitwerking van zijn plan begint, om langs den weg van kalm onderzoek, een steentje aan te dragen tot opbouw van den tempel der waarheid, waarin ‘de vragen over 's menschen eigen innerlijk wezen en zijne verhouding tot de buitenwereld, over zijn tegenwoordigen en toekomenden toestand,’ hare beantwoording moeten vinden; wil hij zich met zijne lezers ‘eenigermate in het heelal oriënteeren.’ Om dit doel te bereiken, treedt hij eerst de anorganische wereld binnen, ziet daar opmerkzaam rond, wijst op het onderscheid tusschen kracht en stof, keert zich vervolgens tot de rijke organische wereld, waar plant en dier en mensch een afzonderlijke beschouwing vorderen, om ten slotte het heelal te schetsen als een eenig organisme, ‘waarin dan ook een eenig, alles beheerschend beginsel moet werken - een wereldgeest.’
Gelijk dat organisme des heelals voor ons voorstellingsvermogen onbegrensd en eeuwig is, zoo moet het daarin heerschende beginsel, de wereldgeest, onbegrensd, volmaakt en onbeperkt heeten; voorts: almagtig, alwetend, alwijs, alomtegenwoordig, alles onderhoudende, daar hij zelf in alles is. Men komt hier op het gebied van het onbeschrijfelijke; want ‘des menschen taal is niet bij machte, om het eigenlijk wezen van zulk een organisme, van een zoo onverweldigenden geest, in woorden uit

{==667==} {>>pagina-aanduiding<<}
te drukken.’ Men geve acht op het stamelen, zelfs van mannen als Linneus en Göthe, en herinnere zich hoe Jezus, tegelijk het innerlijk wezen van dien wereldgeest en onze verhouding tot hem in deze twee woorden uitsprak: Onze Vader!
Intusschen heeft de volbragte beschouwing van het wereldorganisme, bij al het duistere en onbegrepene, toch verschijnselen en wetten der wereldorde doen kennen, waarop 't nu geoorloofd is, als op een vasten grond voort te bouwen, en ‘te beproeven om eenig meerder licht te werpen op de raadselachtige verschijnselen in de wereldorde.’ De tegenstrijdigheden, die zich hier aan ons voordoen, zijn vele, b.v. ‘de eeuwigheid en de onmetelijkheid van het heelal, terwijl de enkele deelen daarvan aan tijd en ruimte zijn - gebonden; de kracht der beweging, centrifugaalkracht, vliegkracht, tegenover de kracht der aantrekking, centripetaalkracht, zwaartekracht; de tegenstelling der electrische, magnetische, chemische en soortgelijke krachten de willekeur der dieren en de vrije wil des menschen tegenover de onveranderlijkheid van de wetten der wereldorde en de wil van den eenen wereldgeest; de strijd van het goede en het kwade in den mensch zelven.’
Waar men de oplossing zoekt van dergelijke tegenstrijdigheden en tegenstellingen, daar blijve men zich bewust van de beperktheid zijner geestvermogens; men wachte zich wel om iets als reëel aan te nemen, wat slechts ideëel bestaat, en men hechte geen hoogere waarde aan de gevonden oplossing, dan haar werkelijk toekomt, n.l. die van een meer of minder waarschijnlijk vermoeden. Als zoodanig, als vermoedens, wil de schrijver dan ook uitdrukkelijk beschouwd hebben, wat hij nu verder ontwikkelt als zijne gedachten over het ontstaan der individuën in het heelal, de werking en den oorsprong der organische kracht, het instinkt, den menschelijken geest, den strijd van het goede en het kwade in den mensch, den vrijen wil en de natuurwetten, de bestemming des menschen, en de voortgaande ontwikkeling in het heelal.
Een rijke stof is hier verwerkt op veelszins voortreffelijke wijze. Schoone opmerkingen vindt men er in menigte; door talrijke hoofd en hart bevredigende resultaten wordt de lezer verrast. Hij ziet het zich duidelijk gemaakt, hoe ‘de splitsing der oorspronkelijke, anorganische kracht (licht of warmte), de aard en de maat daarvan, en de verdeeling in de verschillende wereld-
{==668==} {>>pagina-aanduiding<<}
ruimten, door eene hoogere, machtige, alles bepalende en regelende kracht bewerkt moet zijn geworden;’ waarom men ‘in dit opzicht althans kan spreken van den Schepper des heelals.’ Met diepen eerbied voor den wereldgeest, den God van zijn geloof, zal hij worden vervuld, als hij des schrijvers beschouwingen over planten, dieren, menschen en de in dezen heerschende anorganische, organische en geestelijke krachten, met aandacht heeft gevolgd. De verdediging der zelfstandigheid van den menschelijken geest, doet hem reeds vermoeden, wat inderdaad later opzettelijk wordt aangetoond, hoe de bestemming des menschen niet tot deze aarde beperkt is, daar hij een burger des heelals moet heeten. Zijn geest, oorspronkelijk aan de aarde vreemd, komt daar - hoewel niet als een reeds gevormd persoonlijk wezen - evenals het licht, ‘uit de wereldruimte of althans van de zon op de aarde, en stroomt weder van haar uit, in de wereldruimte terug, zijn toekomstige bestemming te gemoet.’ Vooreerst zal ons zonnestelsel wel zijn vaderland blijven; doch ‘altijd kan dit ons ook niet binden.’
't Zijn vaak stoute voorstellingen, waartoe Hasche's beschouwingen leiden. Meermalen zal men er zich niet mede kunnen vereenigen; toch zullen zij in den regel voor ieder denkend lezer, die met zijn hopen, wenschen en gevoelen, een kind is van den tegenwoordigen tijd, veel aantrekkelijks hebben. De wetenschap is in des schrijvers handen een bode des vredes voor het gemoedsleven. Reeds daarom alleen verdient zijn werkje hooge aanbeveling. Hij staat niet vijandig of onverschillig tegenover ‘het gemoed en het gevoel,’ maar erkent beide als behoorende tot des menschen natuur, waarom men ze niet ignoreren of buiten rekening laten mag. Ongetwijfeld heeft deze overweging aan zijn werk een eigenaardige tint geschonken. Doch men vreeze niet, dat 's mans oordeel daardoor bedorven zou wezen. Als grondregel toch staat het bij hem vast, dat de natuurkundige aan zijne verbeelding, zijn gevoel, zijn gemoed geen invloed mag toestaan op zijne onderzoekingen. Hij weet intusschen, hoe moeijelijk 't is, zich altijd trouw aan dien regel te houden.
Van een eigenlijk gezegde kritiek der bijzonderheden kan hier bezwaarlijk sprake zijn. De omvang dezer aankondiging zou dan tot een boekdeel moeten aangroeijen, en de kennis der natuurwetenschappen van den beoordeelaar minstens gelijk zijn aan die van den auteur, waaraan hier maar al te veel ontbreekt.

{==669==} {>>pagina-aanduiding<<}
't Is zeker, dat natuurkundigen, theologen en philosophen hunne bezwaren zullen hebben tegen veel wat Hasche stelt en beweert. Hoe kan dat anders, waar de auteur zich doet kennen als een bepaald bestrijder, zoowel van het materialisme als van het spiritnalisme, en terwijl hij zijn oordeel uitspreekt over vele dingen, wier behandeling in de scholen der natuurkundigen en wijsgeeren nog steeds aan de orde is? Doch al moge de geoloog het hoofd schudden bij 't lezen van het overzigt der vormingsgeschiedenis onzer aarde, bl. 45-47, omdat hij welligt gansch andere beginselen is toegedaan en den oorspronkelijk ‘gasvormigen toestand’ der aarde, met langzame afkoeling, een onjuiste meening acht; al wilde de determinist klagen over misverstand en gebrekkige bestrijding van zijn gevoelen, wanneer hij, bl. 97 vv., nagaat, hoe de auteur hem zoekt te wederleggen; al is dus ieder, al naarmate zijne studie en geestesrigting hem op dezen of op dien weg hebben geleid, in staat om enkele of vele, meer of minder gegronde aanmerkingen en bedenkingen tegen Hasche's stellingen en vertoogen in te brengen; dit neemt niet weg, dat zijn boek, over 't geheel genomen, een keurige vrucht mag heeten van een veelzijdig ontwikkelden, ernstig denkenden, wetenschappelijk en godsdienstig gevormden geest, waarmede niemand zonder groote winst voor zichzelven kennis zal maken. Het Hollandsch lezend publiek mag den onbekenden vertaler dankbaar zijn, dat hij de opmerkzaamheid zijner landgenooten op den arbeid van dezen vreemden ‘burger des heelals’ gevestigd heeft; te meer omdat de overzetting wél geslaagd mag heeten, waarom wij dan ook enkele germanismen, als kringloop, en een inzigt dat begint zich baan te breken, gaarne voorbijzien.

Abbenbroek, 2 Julij 68.
W.C. van Manen.
ZIELKUNDE, gevolgd naar de Empirische Psychologie van Dr. M.A. Orbal, Hoogleeraar te Linz, door A.M. Kollewijn, Mz. Schoonhoven, S.E. van Nooten, 137 pag. kl. 80.
Het nut der zielkunde is, gelijk de schrijver in zijn voorbericht opmerkt, algemeen erkend. Niemand toch betwijfelt de waarheid der stelling, dat al wie met menschen moet omgaan dit des te beter doen zal, naarmate hij meer menschenkennis bezit; en dat zulks vooral van onderwijzers geldt, zal voorzeker

{==670==} {>>pagina-aanduiding<<}
ook wel niet betwijfeld worden. Eene andere vraag is evenwel deze: hoe verkrijgt men menschenkennis? De meesten antwoorden daarop: door in den omgang met menschen opgedane ervaring. Dit antwoord willen wij in 't geheel niet afkeuren. Ervaring is de bron, waaruit alle menschelijke wetenschap ontspringt. Evenwel moeten wij hier één ding opmerken; namelijk dit, dat als ieder alleen zijne eigene ervaring raadpleegt, geene enkele wetenschap kan vooruit gaan. Wij moeten integendeel ook met de ervaring van anderen ons voordeel doen, en onze eigene ervaring bezigen, om wat wij van anderen geleerd hebben te beproeven en aan te vullen. Zóó alleen is vooruitgang mogelijk. Bovendien hebben wij meer nut van onze eigene ervaring, wanneer wij weten, wat anderen hebben waargenomen, en welke onderstellingen en gissingen zij gemaakt hebben. Daardoor toch worden wij vaak op vraagstukken en bijzonderheden opmerkzaam gemaakt, die wij anders wellicht hadden over het hoofd gezien. De kennis van een land wordt zeker het best verkregen door er veel in te reizen en er lang in te wonen; maar iemand, die behalve dit over zulk een land het een en ander gelezen heeft, zal er zeker meer belangrijks in opmerken, dan iemand, die alleen op eigene aanschouwing wil afgaan; want, gelijk het spreekwoord zegt, vier oogen zien meer dan twee. Vooral wanneer men begint met in een land rond te reizen, is lectunr nuttig. Die met Plantenga of Baedeker bij zich rond reist, wordt op veel opmerkzaam gemaakt, wat een ander, die zulke hulpmiddelen mist, over het hoofd ziet. Om deze reden geloof ik, dat het lezen van zielkundige werken bijzonder nuttig is voor ieder, die menschenkennis noodig heeft.
Er bestaat evenwel een ongunstig vooroordeel tegen zulke werken, dat niet geheel ongegrond is. Men zegt, dat de meeste zielkundige werken, de kennis van het een of ander stelsel van wijsbegeerte vooronderstellen, dat zij vol zijn van onverstaanbare kunsttermen, dat zij veel gelijken op kaartenhuizen, die wel zeer regelmatig gebouwd zijn, doch waarin men onmogelijk kan wonen. Deze aanmerkingen zijn helaas! maar al te dikwijls gegrond; maar zij passen gelukkig op het voor ons liggende werkje niet. Vooreerst is het geheel onnoodig, om het te verstaan, eenig stelsel der wijsbegeerte te kennen; ja, ik zou haast zeggen, dat het bovenal nuttig is voor hen, die nog ge-
{==671==} {>>pagina-aanduiding<<}
heel wit papier zijn ten opzichte van den wijsbegeerte, en wel een ontwikkeld verstand bezitten, maar vrij zijn van alle wijsgeerige vooroordeelen, zoodat zij het geheel onbevangen lezen, telkens de ervaring raadplegende, of deze dingen alzoo zijn.
Verder wordt men hier niet met allerlei onverstaanbare kunsttermen geplaagd. De schrijver heeft zich zeer verdienstelijk jegens zijne lezers gemaakt, door hun dit verdriet uit te sparen. Om deze verdienste te waardeeren, moet men met Duitsche wijsgeerige werken bekend zijn; en dan zal men zeggen, dat iemand die een Duitsch wijsgeerig boek in zulk verstaanbaar Hollandsch weet over te gieten, als hier geschied is, zich zeer veel moeite getroost heeft, en den dank zijner lezers verdient.
Eindelijk is dit werkje niet, zooals zoo vele boeken over zielkunde, eene kunstige klassificatie van allerlei zielsvermogens. De fabel der in de ziel sluimerende vermogens, die slechts op gelegenheid wachten om te ontwaken, is hier gelukkig weggelaten. Die schrijver beschonwt de ziel als een wezen, dat oorspronkelijk onwetend en neutraal voor alles is, maar door reactie tegen de invloeden der zinnen van lieverlede aan het denken komt, en gaandeweg orde leert brengen in de menigte voorstellingen, die daardoor worden opgewekt. Dit verkrijgen en in orde brengen van voorstellingen nu moet door opvoeding en onderwijs bevorderd en geregeld worden; en daarom is de studie van dit werkje vooral voor onderwijzers ten sterkste aan te bevelen. Wij hopen, dat velen het zullen lezen en aan hunne eigene ervaring toetsen, om daardoor hunne zielkundige begrippen te louteren en hunne menschenkennis te vermeerderen.

D. Burger.
DE NEDERLANDSCHE HERVORMDE KERK EN DE MODERNE THEOLOGIE, in verhouding tot elkander door Mr. C.J. van Heusden 's Hertogenbosch, W.C. van Heusden. 1868. 39 blz.
Wie kent niet het treurig verschijnsel onzer dagen, dat zoovelen van de in verstandelijk opzigt meest ontwikkelden aan de kerk den rug toekeeren? Zij hebben naar den strijd over kerkleer en godsdienst geluisterd, totdat zij zich los gevoelden van den band, waardoor een vroeger afgelegde geloofsbelijdenis, ‘in zoo verre zij zich den inhoud nog herinneren,’ hen aan de kerk verbond. Toen hebben zij haar verlaten en zich sedert niet be-
{==672==} {>>pagina-aanduiding<<}
kommerd om haar bestaan. Is de godsdienst hun dan een onverschillige zaak geworden? Dat moge bij enkelen zoo zijn; maar volstrekt niet bij allen. En van dezen moet worden gezegd: welke onmiddellijke aanleiding hen ook tot feitelijke onverschilligheid omtrent de kerk en den strijd daar gevoerd, moge hebben bewogen; zij zijn op een dwaalweg, want zij ‘miskennen blijkbaar de menschelijke behoefte om ook op zedelijk gebied door onderlinge zamenwerking naar hoogere volmaking te streven.’
Die dolenden moeten worden teruggebragt; maar hoe? Dat is de groote vraag, waarop het antwoord niet gemakkelijk te geven is. Mr. C.J. van Heusden wil er een bijdrage toe leveren, door de moderne theologie en het supranaturalistisch beginsel der officiële (Hervormde) kerk, als twee rigtingen ‘tegenover elkander voor te stellen, met een beroep op het gezond verstand zijner lezers.’ Zal zijne poging slagen, en zijne brochure strekken ‘ter opwekking der onverschilligen tot meer belangstellende kennisneming, welke de bekende strijd verdient’? Ik wil het wel hopen, maar ik durf het bijna niet; want hoeveel voortreffelijks, dat aller aandacht ruimschoots verdient, wij hier ook vinden, wij stuiten op een schildering der officiële kerk, die het getal harer ontrouwe zonen en dochteren eer vermeerderen dan verminderen zal, naar ik vrees. Het baat niet veel den wensch te uiten, dat deze vrees ijdel mogt wezen. Liever wil ik trachten, de gebreken aan te wijzen, die m.i. dezen arbeid van den verdienstelijken van Heusden ontsieren, al waag ik het niet zonder eenigen schroom teregtwijzende aanmerkingen te plaatsen bij het werk van een man, die reeds gedurende zoovele jaren een deel zijner edelste krachten wijdde aan de zaak van verlichting en godsdienstigen vooruitgang.
‘Om de Nederlandsche Hervormde kerk, zoowel wat haar dogma als wat hare liturgie betreft, naar waarheid voor te stellen,’ zegt Mr. van Heusden, zal men het veiligst te werk gaan ‘met die kerk zelve te laten spreken door hare eigene organen, de wettig erkende en nog in werking zijnde kerkelijke reglementen, verordeningen en voorschriften.’
De regel is goed, mits men slechts zorgvuldig de vroeger als wettig erkende doch nu niet meer in werking zijnde kerkelijke reglementen, verordeningen en voorschriften onderscheide van de thans vigerende. De leer en de liturgie der officiële

{==673==} {>>pagina-aanduiding<<}
Hervormde kerk van een bepaald jaar kan alleen naar de in dat jaar in werking zijnde kerkelijke reglementen, verordeningen en voorschriften worden beschreven. Het is noodzakelijk, dat men dit in gedachten houde. De aanleiding tot verwarring is hier groot. Zelfs een Mr. C.J. van Heusden kon zich laten misleiden. Hij geeft een beknopte schets van de leer der officiële Hervormde kerk in Nederland, en van de beteekenis harer plegtigheden en feestdagen, bl. 8-14, waaraan de officiële kerkleer van vroegeren, maar niet die van dezen tijd ten grondslag ligt. Hij doet het voorkomen als stond onze Hervormde kerk officiëel nog - ik zeg niet wat de hoofdzaak betreft, maar in allen deele - op het standpunt der Nederlandsche Geloofsbelijdenis, zooals zij 't laatst (in naam althans) werd herzien op de Nationale synode te Dordrecht in 1619. Die voorstelling is onjuist. In het begin dezer eeuw mogt zij nog de ware heeten, doch sedert heeft men zoo duidelijk het verkeerde ingezien van den toen bestaanden toestand: een kerk die officiëel belijdt wat bijna geen harer leden gelooft, dat wij ons tegenwoordig in menige verbetering op dit punt mogen verheugen, niettegenstaande het vele hetwelk nog steeds wijziging behoeft, om een gewenschte harmonie tusschen de officiële en de feitelijke kerk te erlangen.
Ik vind het geen gelukkigen greep van Mr. van Heusden, dat hij, ten bewijze hoe ‘men steeds gehecht bleef aan het leerstelsel of dogma der officiëel (lees: officiële) Hervormde kerk, volgens de oude geloofsbelijdenissen,’ begint met een beroep te doen op de ‘verklaring gevoegd achter het authentieke afschrift der Evangelische gezangen, gedagteekend 6 Sept. 1805,’ en haar nog wel in een Bijlage laat afdrukken. Want dit stuk - 't zij met allen eerbied voor de opstellers en onderteekenaars gezegd - getuigt meer van slangen-voorzigtigheid dan van duiven-opregtheid; wat reeds genoegzaam blijkt uit een vergelijking met de ‘verklaring gevoegd achter het authentieke afschrift der Psalmen,’ gedagteekend 19 Julij 1773, waarvan het een zooveel mogelijk letterlijke copie is. In geen geval kan die verklaring van het jaar 1805 den Evangelischen Gezangbundel stempelen tot een zuivere kenbron van de officiële kerkleer onzer dagen. Mr. v.H. licht zijne schets dier leer op enkele punten toe met eenige gezangverzen, waarin de zondeval in oudkerkelijken zin, de godheid van Jezus, van den H. Geest, de

{==674==} {>>pagina-aanduiding<<}
drieëenheid en dergelijken, als waarheden erkend en bezongen zijn. Met hetzelfde regt zou men sommige stellingen der modernen, die in de gezangen hare gepaste omschrijving vinden, als leer der officiële kerk kunnen voorstellen; of haar allerlei onchristelijke, liefdelooze wenschen kunnen toedichten, als ieder gemakkelijk in den berijmden Psalmbundel vinden kan, want ook van dezen hebben onze hervormde vaderen ‘in gemoede’ verklaard, dat daarin niets gevonden wordt, in het allerminste afwijkende van de formulieren van eenigheid.
De genoemde verklaringen, achter de Psalmen en Gezangen gevoegd, doen wel zien, hoe de Nederl. Hervormde kerk van 1773 en van 1805 offieiëel de leer ‘zooals die naar Gods woord, in den Heidelbergschen Catechismus, de Belijdenis des Geloofs en de Canones van het Synode Nationaal, te Dordrecht in de jaren 1618 en 1619 gehouden, vervat is,’ de hare noemde; maar niet, dat de officiële kerkleer sedert dezelfde gebleven is. Zij is veranderd; maar - ziedaar het zonderlinge van den tegenwoordigen toestand! - niemand kan op voor allen bevredigende wijze zeggen, wat zij nu behelst. De officiële kerk vraagt niet meer aan hare leden en voorgangers of zij instemmen met de belijdenis, vervat in de zoogenaamde formulieren van éénigheid: Heidelb. Catechismus, Ned. Geloofsbelijdenis en Dordsche leerregelen. Zij verlangt slechts van hare aanstaande predikanten en godsdienstonderwijzers: trouwe handhaving van ‘den geest en de hoofdzaak der leer, welke in de aangenomen formulieren van éénigheid der Nederlandsche Hervormde kerk begrepen is,’ Waar zijn de grenzen van den geest en de hoofdzaak dier leer? Ziedaar een vraag, die op zeer uiteenloopende wijzen wordt, maar door de Hervormde kerk zelve nog nimmer officiëel is beantwoord. Een leerstuk, dat de een overeenkomstig den geest en de hoofdzaak der oude kerkleer acht, vindt een ander daarmede in lijnregten strijd. Daar is geen officiële kerkleer, die beslissen kan; wel zijn er officiële beginselen van kerkleer; maar deze beginselen zijn niet uitgewerkt langs officiëlen weg. Vandaar dat onze Hervormde kerk in haren schoot voor zoovelerlei geesteskinderen een gewenschte rustplaats heeft. Maar vandaar dan ook, dat wij niet als leer der officiële kerk kunnen aanmerken, wat Mr. van Heusden als zoodanig geeft naar den inhoud der orthodoxe leer onzer vaderen.
Laat mij één voorbeeld geven tot opheldering, opdat men mij

{==675==} {>>pagina-aanduiding<<}
niet misversta. Mr. van Heusden, noemt het leerstuk der drieëenheid als behoorende tot de officiële kerkleer. Het wordt ongetwijfeld gevonden en zelfs uitvoerig verdedigd in de formulieren van éénigheid, en bezongen in de gezangen. Maar ik kan het niet rekenen tot de kerkleer van onzen tijd; want het is m.i. in strijd met den geest en de hoofdzaak der oude kerkleer, die - om slechts iets te noemen - bijbelsch wil zijn. De leer der drieëenheid nu, wordt nergens in den Bijbel gevonden.
De uitvoerigste beschrijving harer leer heeft de officiële kerk onzer dagen gegeven in de belijdenis, die zij - volgens het reglement op het godsdienst-onderwijs - van hare nieuwe lidmaten vraagt, bij hunne bevestiging. Doch hoezeer deze verschilt van de schets, door v.H. gegeven, valt ieder bij vergelijking onmiddellijk in 't oog. Het is, dunkt mij, niet goed den feitelijken toestand donkerder te schilderen dan hij werkelijk is. Langs dien weg zal men geen belangstelling voor kerk en godsdienst wekken. Wat moet b.v. de ‘onverschillige’ wel denken van een verklaring als deze: ‘Ten gevolge van een opregt geloof ondervindt de mensch dan ook de liefde van God, de genade van Jezus Christus en de gemeenschap van den Heiligen Geest, als gezamenlijk uitvloeisel van den eenigen drieëenigen God, Vader, Zoon en Heiligen Geest, zooals de apostolische wensch bij beëindiging der godsdienstoefening nog steeds wordt uitgesproken?’ Daargelaten de onjuistheid van het door mij cursyf gedrukte nog steeds, als kon hier nog sprake zijn van een algemeenen regel; waar exegetiseert de officiële kerkleer van onzen tijd zoo dolzinnig, om in de genoemde apostolische zegenbede de drieëenheid te lezen?
De bedoeling van Mr. v.H. is niet kwaad, maar dat verschoont het verkeerde zijner handelwijze niet. Hij schetst de oude kerkleer in hare tastbare onhoudbaarheid, om aan te toonen, hoe ‘geen Protestant, zelfs niet de meest orthodoxe, aan alles wat in de belijdenis-schriften der kerk voorkomt zóó onwrikbaar vasthoudt, dat hij daarvan in geen enkel opzigt zoude afwijken.’ Dit had hij kunnen bewijzen zonder de oude kerkleer met de leer der hedendaagsche officiële kerk te verwarren.
Intusschen beschouwt onze schrijver, tengevolge dier verwarring, het verschil tusschen den feitelijken toestand der kerk en

{==676==} {>>pagina-aanduiding<<}
hare officiële gesteldheid, als veel grooter, dan het werkelijk is. Hij noemt den feitelijken toestand, wat de leer betreft, dien der ‘onbeperkte vrijheid,’ wat tot op zekere hoogte juist is, en toch niet onvoorwaardelijk kan gezegd worden.
Maar de feitelijke toestand, even als de officiële gesteldheid der kerk, betreft niet alleen de leer; zij heeft ook betrekking op de liturgie. Geeft de feitelijk bestaande leervrijheid hem stof tot juichen, dan, meent onze schrijver, ‘moet men het betreuren dat in dit opzigt de officiële kerk zich hierin niet gelijk blijft met betrekking tot hare plegtigheden en formaliteiten, door de leeraren nog altijd met schorsing en ontzetting te blijven bedreigen bij niet naleving der voorschriften volgens het reglement voor opzigt en tucht.’
Hoe hier aan de officiële kerk inconsequentie kan worden verweten, begrijp ik niet; want het is niet de officiële kerk, maar haar feitelijke toestand, die ‘onbeperkte vrijheid’ in de leer toelaat. De officiële kerk, zooals zij zich in hare eigene organen laat hooren, gedoogt die vrijheid niet. Zij neemt beperkende verklaringen en beloften af van al hare lidmaten, predikanten en godsdienstonderwijzers. Zij handhaaft niet alleen ‘de naleving der voorschriften,’ maar houdt ook aan hare tucht onderworpen ‘alle lidmaten, en inzonderheid leeraren, ouderlingen, diakenen en andere leden van kerkelijke besturen, ter zake van onchristelijken wandel, van openbaren strijd met den geest en de beginselen van de belijdenis der Hervormde kerk enz.’ (Art. 3. van het reglement voor opzigt en tucht.)
Voor leer en liturgie waakt de officiële kerk, volgens hare eigene organen, met gelijke zorg; en dat doet zij zoowel bij ‘de leeken’ als bij de leeraren. Kunnen de eersten dikwerf ‘ongestraft’ zondigen, zoozeer zelfs dat zij in den regel wanen boven elke wet, die den voorganger der gemeente binnen zekere grenzen houdt, verheven te zijn; dit is alweer, evenals de ‘onbeperkte vrijheid’ in de leer, een gevolg van den feitelijken toestand, geen toepassing der officiële gesteldheid onzer kerk.
De feitelijke toestand brengt mede, dat leeraren en opzieners der gemeenten, zich aan kerkplegtigheden en verordeningen moeten houden, waaraan ‘de leeken’ zich ongestraft kunnen onttrekken. Dien band wil Mr. van Heusden weggenomen, en op het gebied der liturgie, zoowel als op dat der leervrijheid gewaarborgd zien, niet alleen voor den leek, maar ook voor den

{==677==} {>>pagina-aanduiding<<}
leeraar en opziener der gemeente. Voor zoover de bestaande orde de laatsten verpligt tot het onderhouden van kerkplegtigheden en verordeningen, die zij ‘in strijd achten met de beginselen door Jezus gepredikt,’ zal ieder vriend van den vooruitgang den wensch des schrijvers luide toejuichen, en zoo mogelijk ondersteunen. 't Spreekt van zelf, dat ‘maatregelen van orde’ altijd zekere banden noodzakelijk maken; dat erkent ook v.H.; daarover behoeven wij dus geen woord te verliezen. Maar wat de hoofdzaak zijner grieven geldt, is 't misschien niet overbodig op te merken, dat zij voor een deel onredelijk zijn.
't Is waar: er bestaan in de reglementen der kerk beletselen, waardoor 't vooralsnog niet mogelijk is ‘dat voortaan in iedere gemeente, alleen die plegtigheden en vormen op die wijze behoeven in acht genomen te worden, als met de prediking der leer in behoorlijke overeenstemming staat.’ Doch de officiële kerk geeft oneindig meer vrijheid in het liturgische dan de heer v.H. schijnt te meenen. Hij spreekt van ‘lang verouderde formulieren, die door zeer vele leeraars en leeken niet meer aan de godsdienst passende geacht worden,’ en van een gedwongen worden, om zich aan formulieren te houden, en plegtigheden uit te oefenen, die zij naar hunne rigting voor onchristelijk, voor niet godsdienstig houden moeten.’ Welke formulieren zijn hier toch bedoeld? Daar er van de liturgie sprake is, zullen het wel de liturgische zijn. Maar daaraan heeft niemand zich meer te houden. Ieder bezit in dit opzigt de meest gewenschte vrijheid.
De brief van ‘de Algemeene Christelijke Synode der Hervormde kerk in het koningrijk der Nederlanden aan de leeraars en opzieners van de Hervormde gemeenten,’ gedagteekend 11 Julij 1817, bevat reeds dienaangaande het volgende: ‘Voorts is ten opzigte van onze liturgie-formulieren bij de Synode wel in overweging gekomen, of het opstellen van nieuwe, of wel het veranderen der oude dienstig konde zijn, aan de bevordering van eene meer stichtelijke bediening van Doop en Avondmaal: doch het is aan dezelve voorgekomen, dat deze maatregel ongepast en ontijdig zoude zijn. Immers zijn die liturgie-formulieren opgesteld ten gebruike van leeraars, welke nog niet behoorlijk geoefend waren in al de deelen der H. bediening, en welke dus noodig hadden door zekere voorschriften aan eene gepaste, en eenparige leiding gewend te worden. Deze behoefte bestaat

{==678==} {>>pagina-aanduiding<<}
niet meer; van daar dat ook onderscheidene liturgie-formulieren reeds in onbruik zijn geraakt, en in andere onderscheidene bekortingen, bijvoegselen en veranderingen plegen gebruikt te worden, behoudens derzelver geest. - De Synode heeft derhalve geoordeeld, dat het bepalen van nieuwe formulieren of van veranderingen in de oude, de leeraren zoude belemmeren en den geest aan nieuwe banden leggen.’ - De heer v.H. heeft dezen brief betreffende de openbare eeredienst bijna geheel laten afdrukken, als bijlage II, in zijne brochure. Waarom heeft hij juist dit stuk niet opgenomen?
Voor sommigen, of eigenlijk mag ik wel źeggen, voor de meesten was deze Synodale beschouwing van het jaar 1817 niet duidelijk genoeg, waarom zij nog altijd het gebruik der formulieren verbinden achtten, en de bekorting of verandering, die anderen zich veroorloofden, als overtreding aanmerkten. Aan dien twijfel kan men nu geen plaats meer geven, daar sedert den 1 April 1864 het tweede gedeelte van Art. 22 van het reglement voor de kerkeraden, aldus luidt: ‘Bij de leiding der openbare godsdienst-oefeningen gaan zij (de predikanten) zoowel in het algemeen als in het bijzonder met betrekking tot het gebruik van den Heidelbergschen catechismus, de liturgischeschriften, de psalmen en de gezangen, naar eigen oordeel te rade met de godsdienstige behoeften hunner gemeente’. Was deze wet den heer v.H. onbekend? In ieder geval voorziet zij voor een goed deel in zijne grieven.
Van formulieren-dwang kan geen sprake meer zijn. Maar de ‘gedwongen verpligting tot naleving der kerkplegtigheden!’ Zij bestaat ongetwijfeld, doch de meest hinderlijke prikkel van haar bestaan is weggenomen, nu ieder vrij is in het kiezen der wijze, waarop hij b.v. doop en avondmaal wenscht te bedienen. Uit vrees van te uitvoerig te worden, treed ik niet in bijzonderheden. De stof zou anders niet ontbreken voor een betoog, hoe men zich welligt van een gedwongen naleving der kerkplegtigheden een te donkere voorstelling schept. Weet men b.v. wel, dat de doop voor geen enkel lid der Nederl. Herv. kerk verpligtend is? De predikant moet hem bedienen, wanneer een lid zijner gemeente hem voor zich of zijn kind verlangt; maar zelf behoeft hij niet gedoopt te zijn en kan hij ook zijne kinderen ongedoopt laten. De doop is volstrekt niet, gelijk men wel eens meent, een vereischte om als lid der kerk aangemerkt, of

{==679==} {>>pagina-aanduiding<<}
tot het doen van belijdenis toegelaten te worden. Intusschen stem ik den heer v.H. gaarne toe, dat ook op dit gebied der kerkplegtigheden, de grootst mogelijke vrijheid, toegekend aan leeken en voorgangers, zeer wenschelijk is.
Maar zal die volkomen vrijheid aan den bloei der godsdienst niet nadeelig zijn? Die vrees kan bestaan. Wie haar koestert, leze de schoone gedachten, die van Heusden tot wegneming dier vrees ontwikkeld heeft, bl. 22-27 der besproken brochure. Zij zullen hem stichten niet alleen, maar bovendien hem geloof in de vrijheid schenken.
Kleine misstellingen kan de lezer gemakkelijk verbeteren. In den slotzin, bl. 39, breide hij de woorden: ‘waarin de doop plaats vindt,’ uit in dezer voege: ‘waarin zij wonen, en onder verpligting voor den kerkeraad der gemeente, waarin zij plaats vindt.’ De weggevallen regel maakt den zin onverstaanbaar. Eigenlijk geldt dit ook van bl. 8, regel 5 van boven, waar tusschen de woorden ‘als.... de godsdienst,’ draagster van of iets dergelijks moet ingevuld worden.

Abbenbroek, 17 Junij 68.
W.C. van Manen.
KERKVISITATIE TE UTRECHT IN 1868 met het oog op den kritieken toestand onzer kerk historisch toegelicht door Dr. A. Kuijper. Utrecht, J.H. van Peursem. 1868. 146 blz.
Een welsprekend pleidooi, ontworpen door den geest des behouds, ten gerieve eener revolutionaire handeling.
Met deze eenvoudige omschrijving wordt de inhoud van het hierboven genoemde geschrift voldoende gekarakteriseerd; voor 't minst oneindig juister dan door den titel, dien zijn auteur er aan schonk.
Als pleitbezorger treedt Dr. Kuijper hier op, en wel als pleitbezorger in zijne eigene zaak. Dat hij zich desniettemin aan het publiek vertoont in de kleedij van den kalmen - en immers, indien hij zijn naam niet te schande maakt, gansch onpartijdigen? - historicus; dat is, op zijn zachtst gesproken, een mystificatie, die meer aan ‘de voorzichtigheid der slangen,’ dan aan de ‘oprechtheid der duiven’ doet denken. Misleiding kan nergens worden geduld, maar allerminst in den man, die zich geroepen acht, om als boetgezant den leugengeest in kerk en maatschappij te helpen geeselen. En aan misleiding van het publiek maakt

{==680==} {>>pagina-aanduiding<<}
Dr. Kuyper zich schuldig, als hij zijn werkje over de Kerkvisitatie te Utrecht in 1868, een historische toelichting noemt. Dat is zijn boekje niet, ondanks alle geschiedkundige mededeelingen en ophelderingen hier gegeven, maar een pleidooi, een oratio pro domo. Waarheidsliefde en eerlijkheid hadden den schrijver moeten bewegen, dit vrijmoedig te erkennen. Het aantal zijner onverdeelde bewonderaars zou dan wellicht van den aanvang af iets kleiner, maar hun gehalte, naar 't zielental gerekend, ongetwijfeld veel degelijker zijn geweest. Maar laten wij dezen kampvechter der waarheid om zijne eerste leugen op het titelblad niet al te hard vallen! Tout comprendre c'est tout pardonner. Dr. Kuyper is lid eener kerk, ‘die aan den kanker der innerlijke onwaarheid’ lijdt, wier ‘ongeschonden eer en ongerepten naam’ geen sterveling verdedigen, waarin als ‘in den vunzigen bodem der onwaarheid de plante der godsdienst niet tieren kan, en slechts een spichtig gewas van gehuichel en geveinsdheid opwaarts schiet, waar het onmisbaar voedsel voor alle hooger geestesleven, waar de eerlijkheid ontbreekt.’ Zou iemand in dien atmosfeer leven en rein blijven kunnen? Verwonderen wij ons veeleer over het nog-bestaan van zooveel waarheidsliefde, eerlijkheid en geestkracht, als Dr. Kuyper ons in zijn pleidooi laat zien en gevoelen!!!
Handige advocaten weten den aangeklaagde niet alleen van alle schuld vrij te pleiten; zij redeneeren zoolang totdat zij den rechter, indien 't mogelijk is, evenals het luisterende publiek, in den waan hebben gebracht, dat de misdadiger het beklagenswaardige slachtoffer werd - niet van zijne booze hartstochten, maar - van de zonde der maatschappij, die hem met onweerstaanbare kracht naar den afgrond van moord en diefstal heeft gedreven. Vrijheid derhalve voor den geboeide, medelijden voor den ongelukkige! De arme; hij heeft zelfs recht om schadevergoeding van u te eischen voor den hoon hem aangedaan!
Als zulk een verdediger is Dr. Kuyper opgetreden. De zaak, die hij bepleit, is het revolutionair verzet van den Utrechtschen Kerkeraad tegen den eisch der wet, die in alle gemeenten, tot de Nederlandsche Hervormde Kerk behoorende, een jaarlijksche kerkvisitatie voorschrijft. Tweemaal worden de vragen, waaromtrent de hoogere besturen inlichtingen verlangen, schriftelijk beantwoord door den Kerkeraad, in het derde jaar mondeling ten overstaan eener commissie uit het classikaal bestuur, waaronder

{==681==} {>>pagina-aanduiding<<}
de gemeente ressorteert. Zoo is de regel. Die regel is wet, waaraan niemand zich, voor zoover mij bekend is, met voorbedachten rade onttrok, totdat de Kerkeraad der Ned. Herv. Gemeente te Utrecht, onder krachtige medewerking van Dr. Kuijper, dit jaar voor 't eerst de tabellen oningevuld terugzond, met bijvoeging der reden, waarom men in dezen gehoorzaamheid weigerde. Ik zeg: dit jaar voor 't eerst; en vergeet daarbij niet, dat verleden jaar reeds de vraag naar leer en belijdenis der kerkeraadsleden onbeantwoord bleef. Dat feit, hoe ook beschouwd mag allerminst met een volkomen weigering gelijk gesteld worden. Wanneer een wet mij gebiedt op tien vragen te antwoorden en ik waarlijk buiten staat ben op één dier tien iets te zeggen, dan ontheft deze omstandigheid mij niet van de verplichting, die ik jegens de negen andere heb te vervullen. Dr. Kuyper denkt er echter anders over. Hij kan er zelfs kwalijk genoegen mede nemen, dat zijn verzet als revolutionair wordt aangeduid. Want hij ziet in de door hem geprovoceerde handeling des Kerkeraads slechts het gevolg eenerijzeren consequentie, de daad waartoe men komen moest, de vrucht - niet van den revolutie-geest der kerkeraadsleden, maar - van hunne trouw aan roeping en plicht, in het handhaven van de historie en..... van het eeuwenoud gebruik van het woord Kerkvisitatie!
De aanvoerder der revolutie is zoozeer ingenomen met het volbrachte heldenfeit, dat 't hem blijkbaar moeielijk valt, zich binnen de grenzen der waardigheid te houden en te zorgen, dat de uittartende toon, door hem en de zijnen aangeslagen, niet ontaarde in den laffen bluf en 't akelig gejouw der straatjongens, die den voorbijganger met steenen wierpen. Men doorbladere ten bewijze 's mans hartstochtelijke beschrijving der groote historie, van af de fijne schildering der idylle: ‘De hoogst delicate positie, waarin de kerkeraad der Utrechtsche gemeente zich sints lange jaren bevindt,’ bl. 108, tot op het aanstippen van den ‘wezenlijken grond voor zulk een moed,’ als Dr. Kuyper in zijne betrekking van predikant der hervormde gemeente te Utrecht aan den dag heeft gelegd, bl. 143. Die wezenlijke grond heet gelegen ‘niet in argumenten, maar in den band der ziel met zijn God;’ een band, waarover de schrijver als over ‘het heiliger deel zijner worsteling den sluier der stilzwijgendheid ten voeten uit hangen laat.’ Met andere woorden dus: de wezenlijke grond, waarop de weigering van Kuyper

{==682==} {>>pagina-aanduiding<<}
en de zijnen steunt, blijft voor het publiek een geheim; het geschrift dat de geïncrimineerde handeling ‘historisch toelichten,’ d.w.z. verdedigenzal, geeft slechts onwezenlijke argumenten. Scherper oordeel kon den geestvollen schrijver van derden moeielijk treffen, dan hij zelf over zijn arbeid heeft geveld. En wie daarmede kennis maakte, zal gaarne hulde brengen aan de juistheid der verklaring, die tevens een zeldzame proeve van onbevooroordeelde zelfkennis is. Intusschen ontslaat deze openhartige belijdenis aangaande den wezenlijken grond der geruchtmakende weigering, ons van de moeite om de aangebrachte argumenten zorgvuldig te wegen. Wij kunnen evenwel niet zeggen, dat wij daardoor van een zwaren arbeid worden verlost. Niet dat de honderd bladzijden, waarin de onwezenlijke grond voor den geopenbaarden moed is blootgelegd, onbelangrijk zijn. Verre van dien! Maar.... advocaten kunnen treffende waarheden ontwikkelen, die, voorgedragen met den ernst der heilige overtuiging, een diepen, niet zelden een pijnlijken indruk maken op elk waarheidlievend en eerlijk gemoed; zonder daarmede een schrede gevorderd te zijn in het bewijzen van de onschuld hunner clienten. 't Is waar, zij kunnen dikwerf rekenen op den machtigen invloed van het levendig schilderende woord, een stouten sprong wagen, en conclusies trekken, waaraan major en minor ten eenenmale ontbreken. Doch al moge tot loon hunner. welsprekendheid, een welgemeend ‘Onschuldig is de man,’ uit honderde monden in de ruime zaal weerklink en; straks als de leden der rechtbank zich verwijderd hebben, en zij kalm den inhoud der pleitrede toetsen, dalen der argumenten tal en kracht tot een uiterst doorzichtig minimum, waaraan ter nauwernood nog ‘eenigszins’ de naam van bewijsvoering mag worden toegekend. Wat snaren van deernis en medelijden met het rampzalig lot der armen in onze samenleving, heeft Victor Hugo in uw,
misschien anders niet zoo bijzonder week, en eer hardvochtig gemoed doen trillen, toen gij zijn kolossaal pleidooi ten gunste der armen in de Misérables hadt gelezen. Toch moet gij toestemmen: de held van het boek, Jean Valjean, had gestolen.
Met schilderingen, die, wat den hoofdinhoud betreft, ieder op zichzelf waar zijn, doch de handeling van den Utrechtschen kerkeraad niet rechtvaardigen, heeft Dr. Kuyper zijn pleidooi gevoerd, terwijl hij den ‘wezenlijken grond’ van het verzet on-
{==683==} {>>pagina-aanduiding<<}
aangeroerd laat. ‘Ik vraag, behoeft er nog meer gezegd, om niet alleen’ dit boek, ‘neen, maar geheel’ de stelselmatige revolutie onzer kerkelijke orthodoxie ‘elk eerlijk gemoed tegen te maken, om de ontzettende leugen, die er niet in schuilt, maar heerscht?’
Kleinere bedenkingen te over kon ik tegen de juistheid van het eerste hoofdstuk ‘De leugen in de kerk,’ aanvoeren; evenwel, in de hoofdzaak ben ik het met den boetprediker eens. Wij allen - al is Dr. Kuyper wellicht niet gesteld op de hulp van mij en andere modernen, 'k neem toch de vrijheid met geen minder heiligen ernst als hij, de waarheid lief te hebben - wij allen moeten de leugen in de kerk bestrijden. Niet zonder protest, niet zonder reactie tegen het kwaad, mogen wij in die kerk dienen. Maar wat bewijst dit voor de rechtmatigheid der weigering eener... bij de wet voorgeschreven Kerkvisitatie? Schuilt er leugen in deze actie, gelijk de leugen heerscht in doop en avondmaal, in prediking en gebed, in kerkgang en bijbellectuur; doe dan 't uwe om de leugen te vernietigen, maar.... langs wettigen weg. Of oordeelt gij de inachtneming van dien regel te omslachtig, wees dan voor 't minst consequent en weiger niet alleen de invulling der tabellen voor de Kerkvisitatie, maar ook de bediening van doop en avondmaal aan zoovelen, die door hun gedrag lengen brengen in het ‘sacrament.’ Preek niet langer in een kerk waar 't onheilig geschacher van stoelenzetsters u hindert; weiger elk verzoek om voorbidding; neem niet langer lidmaten aan, enz. enz. totdat uwe ideale kerk in ons of in een ander kerkgenootschap werkelijkheid geworden is. Twee dingen moeten bijzonder de verwondering gaande maken van den aandachtigen lezer der ‘Kerkvisitatie te Utrecht in 1868,’ als hij kennis heeft genomen van het zondenregister der kerk, door den schrijver opgemaakt. 1o. Hoe kon een man van Kuyper's kunde en oprechtheid, zulke doorslaande bewijzen geven van verwarring der zichtbare en der onzichtbare kerk, of: van het kerkgenootschap en het Godsrijk? 2o. Van waar ontleent deze boetgezant den moed, om nog een enkel uur lid van zulk een ontaarde kerk te
blijven?
Wat kerkvisitatie is, zoekt onze schrijver in een tweede hoofdstuk aan te wijzen, door aan de hand der historie na te gaan, wat men altijd onder dit woord heeft verstaan. Jammer maar, dat de historie hier grootendeels in reglementen bestaat, zoodat

{==684==} {>>pagina-aanduiding<<}
men aan de begonnen bewijsvoering getrouw blijvende, ook nu nog met 't oog op onze Nederl. herv. kerk verklaren mag: Kerkvisitatie heeft altijd tot hoofddoel: onderzoek naar leer en belijdenis. Aan dat beginsel blijft men tegenwoordig wel in theorie, niet in de praktijk getrouw. Was het vroeger anders? Dit had Kuyper moeten aantoonen, zou zijn argument iets beteekenen; maar dit zou hem uiterst moeielijk zijn gevallen. Niet dat de historie der Roomsch-Katholieke en Protestantsche inquisitie hem verlegen zou hebben doen staan, in 't zoeken naar voorbeelden van handhaving der zuivere kerkleer, na voorafgegane visitatie. De woorden theorie en praktijk hebben hier een ruimere beteekenis. De vraag is of de theoretische Kerkvisitatie ooit eenige kerkleer zuiver heeft kunnen bewaren Het ontkennend antwoord kunt gij lezen op elke bladzijde der algemeene of vaderlandsche kerkgeschiedenis. In waarheid is de Kerkvisitatie, gelijk Dr. Kuyper haar oorsprong en wezen heeft geschetst, een echte Roomsch-Katholieke, een door en door onprotestantsche instelling. Feitelijk bestaat zij in den ouden zin des woords onder ons niet meer. Hare herstelling te wenschen is een utopie, waaraan Dr. Kuyper onmogelijk zijn zegel kan hechten, tenzij de rechtzinnige dogmaticus den vlijtigen historicus bijzonder leelijke parten speelt. Zij is in 't Protestantisme levend begraven, of juister gezegd den natuurlijken dood gestorven, zonder op eervolle wijze, met een koninklijk getuigschrift van goed gedrag en ‘vele en gewichtige den lande bewezene diensten,’ ter aarde besteld te zijn. Wat haar toekomt, worde haar niet langer onthouden. Met den Utrechtschen kerkeraad verlangen allen, die prijs stellen op eerlijkheid en waarheid in kerkelijke reglementen, zoowel als in het kerkelijk leven, dat ten spoedigste ons reglement op de Kerkvisitatie gewijzigd worde, opdat deze actie wat den vorm betreft aan den feitelijk reeds bestaanden inhoud
beantwoorde. Want de tegenwoordige Kerkvisitatie is inderdaad iets anders, dan wat men vroeger onder dit woord verstond. Geef dit recht aan eenigen kerkeraad, om zich aan de eischen van het vigeerende reglement te onttrekken?
Als Dr. Kuyper, en met hem de meerderheid van den kerkeraad, zegt: wij willen alle vragen min één beantwoorden, mits men ze ons doe onder een anderen naam dan dien van kerkvisitatie, dan willen wij voor den ernst der sprekers hopen, dat

{==685==} {>>pagina-aanduiding<<}
zij in gedachten verzonken, bij vergissing werktuigelijk hunne kinderen nabouwden. Zullen wij soms de bediening van de ‘sacramenten’ der Protestanten, Doop en Avondmaal, weigeren, omdat de christelijke traditie en ‘de kerk aller eeuwen’ op de vraag: ‘wat is een sacrament?’ een gansch ander antwoord geeft, dan waarmede wij volgaarne instemmen?
Bij De Synode en haar reglement, het derde hoofdstuk, voeg ik de opmerking: sedert wanneer heeft de misdadiger het recht zich ter verdediging zijner kwade praktijken, op de ongestraft gebleven schelmerijen van anderen te beroepen? Kan tegenwoordig de moordenaar op vrijspraak rekenen, indien hij zijne rechters in 't een of ander opzicht als schuldigen aan de kaak stelt? Zoo neen, dan verliest ook het derde deel van Kuyper's pleidooi den schoonen schijn der argumentatie, dien hij er zoo gaarne aan toegekend zag.
Wat Utrecht's kerkeraad deed? is 't opschrift van het vierde, besluit dat van het vijfde of laatste hoofdstuk. De inhoud behoeft geen verdere omschrijving.
Om geen verhandeling over de kwestie te geven, kon ik slechts enkele punten aanstippen. Het weinige moge strekken tot opwekking van den lust, om het boekje van Kuyper in zijn geheel te lezen. Het is de opmerkzaamheid onzer landgenooten overwaard, zoo zij ten minste eenig belang stellen in den strijd der partijen in de Nederl. Hervormde kerk. Want aan dien partijstrijd heeft de zaak, die hier bepleit is, eeniglijk haar ontstaan te danken, al wordt het niet overal zoo duidelijk gezegd, als op de laatste bladzijden der lijvige brochure. Agitatie te wekken, indien er geen ander middel is om tot de alleenheerschappij te geraken, ziedaar 't edele streven der anti-revolutionairen in kerk en staat. Een offer aande revolutie gebracht om straks het groote monster der vrijheid in ijzeren boeien te werpen; ziedaar de ware naam van het heldenfeit, door Utrecht's kerkeraad verricht in de weigering der jaarlijksche kerkvisitatie. Ziedaar ook de sleutel tot recht begrip van Kuyper's pleidooi, dat wij gerust welsprekend mogen noemen, ondanks het daar toegelaten gebruik van enkele woorden als bijbehouden (beibehalten) verleugenen, verstofdheid, en eenige analoge zinnen. De gloed der ernstige overtuiging, die van schier elke bladzijde spreekt, werkt zoo verkwikkend op den lezer, ook al deelt hij des schrijvers zienswijze volstrekt niet, dat hij zelfs diens schermen met

{==686==} {>>pagina-aanduiding<<}
groote woorden, als het ‘lijden der kerk’ en ‘de kerk aller eeuwen’ stilzwijgend voorbijgaat, niettegenstaande hij deze zonde ook juist hier in anderen bestreden vindt.

Abbenbroek, Oct. 1868.
W.C. van Manen.
DE VRIJZINNIGE GODGELEERDE. Redevoering uitgesproken in het groot auditorium, bij gelegenheid der overdracht van het Rectoraat der Hoogeschool te Groningen, door dr. W. Muurling, Hoogleeraar in de Godgeleerdheid. Groningen, J.B. Wolters. 1868. Prijs ƒ 0,50.
‘De tijden zijn hoogst ernstig.’ Men hoort dit van alle zijden verzekeren, - en wie een open oog heeft voor de toestanden in staat en maatschappij, zoo binnen als buiten ons vaderland, hij zal dit gereedelijk toestemmen. De grenslijnen der partijen teekenen zich allengs scherper af. Omdat de beginselen, b.v. in zaken van het lager onderwijs, de koloniale politiek, financiewezen, enz. vrijmoediger dan vóór weinig tijd, worden uitgesproken en verdedigd, bakent zich ook het terrein, waarop de strijd zal gevoerd moeten worden, juister af. De leuzen òf voor de restauratie van 't oude òf voor de reformatie van het bestaande beginnen zich te verheffen, de strijders naderen elkander en... 't zal misschien niet lang meer duren, of 't begin van 't einde is daar.
Ook op godsdienstig en kerkelijk gebied is dit zoo. Lang hebben de schermutselingen en voorpost-gevechten geduurd. Zij duren zelfs nog voort. Maar zij nemen ook dagelijks toe, de crisis, de spanning, de agitatie. Men denke slechts aan de tijdvragen, die in onze Nederlandsche Hervormde kerk kortelings ter sprake kwamen, - behalve aan de hangende vraag over de scheiding van kerk en Staat, ook aan die over de oprigting van theol. kweekscholen, de uitoefening van het stemregt door de gemeente, 't gebruik der doopsformule, het gansche geding in zake van den Haagschen pred. dr. Zaalberg, de kwestie over kerkvisitatie te Utrecht, enz. Men leze hetgeen over dit alles in tallooze brochures van prof. Doedes, dr. Hoedemaker, ds. Gunning, mr. Groen van Prinsterer, dr. Kuijper, dr. Chantepie de la Saussaye, ds. Tinholt en verdere bekende en onbekende grootheden geschreven is! Men raadplege de stem van onze tijdschriften, weekbladen en andere organen der publieke meening, ja zelfs, wat deze in toespraken, oratiën,

{==687==} {>>pagina-aanduiding<<}
prêken en stukken van prêken deed hooren. Men lette op het wijduiteenloopend verschil van beschouwing, door de beide hoofdpartijen voorgestaan - en men zal het moeten erkennen, dat de groote slag aanstaande is. Het tijdperk van den gewapenden vrede nadert zijn einde - en als het beruchte art. 23 alom in onze kerk zijn geduchte werking zal hebben volbragt, dan wordt tegelijk het sein tot den aanval gegeven.
Naar veler. overtuiging staat een ellendig verschiet ons voor de deur. Onwillekeurig rijst dan bij hen, die ernstig nadenken en de toekomst donker inzien, de vraag: ‘wat te doen?’ Sommigen hunner zijn van oordeel, dat men de schadelijke gevolgen, die uit dezen toestand dreigen geboren te worden, voor zooveel dit mogelijk is, onschadelijk behoort te maken. En zeker hiervoor bestaat in enkele opzigten gelegenheid en grond. Men denke slechts aan het Regl. op de verkiezing van Oud. en Diak. enz. (Zie de Sept. afl. bl. 491 noot). Maar bovendien bestaat er nog een andere weg. Niet dat men - zooals door sommige kerkeraden geschied is - opruijende circulaires uitvaardigt, ten einde de massa met een geest van verzet te bezielen. Evenmin: dat men, op 't voetspoor des Evangelisch (?) Confessioneele Vereeniging, gezanten uitzendt of lieden bezoldigt, om oproer en onrust te stoken, twist en verdeeldheid te zaaijen, te wroeten en te woelen in onze vaderlandsche gemeenten, - of herderlijke brieven zendt, om door valsche voorstellingen de gemeenteleden te waarschuwen tegen de bijbelvertaling of andere ‘nieuwigheden.’ Nog minder: dat men, onder den schijn van eerbied voor 't gezag der hoogste kerkvergadering en onder de verzekering, dat men de gemeente aanmaant zich aan de Synodale verordeningen te onderwerpen, - feitelijk het tegendeel doet en zich de vrijheid veroorlooft, om het karakter en de beginselen van sommige personen bij 't publiek iu verdenking te brengen. Wij noemen dit alles beneden de waardigheid van ieder fatsoenlijk, eerlijk man, - en.... van Kerkregtelijk standpunt beoordeeld, houden wij het er voor, dat zulke misdrijven en misbruiken, even goed behooren te worden gecastigeerd, als 't feit, waarvoor dr. Zaalberg in de waarneming zijner Evangeliebediening geschorst is geworden. Niet: door in 't geheim of in het openbaar revolutie te stoken. Neen! er bestaat - wij herhalen het - een
andere weg. Hij is deze: dat men, met eerbiediging van ieders regt en met waardeering van elks gevoelen, rond en rui-
{==688==} {>>pagina-aanduiding<<}
terlijk, ernstig en liefderijk zijne eigene meening uitspreke, deze verdedige, aanprijze, in 't vast vertrouwen, dat de waarheid op den duur slechts gebaat kan worden, niet door partijdig marktgeschreeuw en oproergekraai, maar door een degelijk en bezadigd getuigenis. Op dien weg ontmoetten wij sints lange - mannen als Opzoomer, Scholten, Kuenen, Réville, Hoekstra, Tiele en anderen, wier naam met eer in de wetenschappelijke en kerkelijke wereld genoemd wordt. Op dien weg heeft ook prof. Muurling zich steeds voortbewogen, getuige o.a. zijne ‘Resultaten,’ waarvan twee reeksen het licht zagen en die ons den geest en het streven, zoowel van den bekwamen geleerde als van den verdraagzamen en achtenswaardigen man doen kennen. Kan het dus vreemd heeten, indien wij met belangstelling luisteren, zoo vaak hij met 't oog op de teekenen des tijds zijne denkbeelden ontwikkelt en zijn oordeel uitspreekt?...
Zóó deed hij den achtsten October dezes jaars, bij gelegenheid der overdragt van het Rectoraat der Groninger Hoogeschool. Hij voerde toen het woord over den Vrijzinnigen Godgeleerde; - en wat hem tot de keuze van dit onderwerp bragt, willen wij onzen lezers mededeelen, om daarna in een overzigt van het gesprokene, op den belangrijken inhoud en de beteekenis er van voor onze dagen vooral, hunne aandacht te vestigen. Na in herinnering gebragt te hebben, dat hij reeds vóór 20 jaren in zijne toenmalige rectorale redevoering had doen uitkomen, dat de echt christelijke beginselen der oorspronkelijke Nederlandsche Hervormde Kerk meer algemeen in hunne waarde en waarheid begonnen erkend en gevolgd te worden, wijst hij er thans op, hoe reeds verwezentlijkt is, wat toen voorzien werd. ‘Onder de Nederlandsche Godgeleerden is vrij algemeen, - zegt hij, - de overtuiging ontstaan en die overtuiging gaat met helder inzicht gepaard, dat de christelijke godgeleerdheid, als wetenschap der christelijke godsdienst, met de overige wetenschappen gelijken tred moet houden en, door de historisch-philosophische critiek steeds gezuiverd en vereenvoudigd, nader tot de waarheid gebracht moet worden; - dat de kerk, door het licht dier wetenschap bestraald, zoowel hare leer, als haar eerdienst voortdurend moet hervormen, opdat zij in overeenstemming blijve met de algemeene beschaving, en in ieder tijdperk van geestelijk leven en op ieder standpunt der maatschappij aan de steeds gewijzigde eischen van het verstand en aan de be-
{==689==} {>>pagina-aanduiding<<}
hoeften van het hart voldoe; eindelijk - wat van geen minder belang is - daarmede heeft de overtuiging allengs ingang gevonden, dat het recht van vrije belijdenis niet aan de kerk, als één geheel, maar aan elk van hare leden toekomt, en dat ieder, die aan de beginselen der Reformatie getrouw wil blijven, dit recht evenzeer aan elk ander moet toekennen, als hij 't voor zich zelven moet
handhaven.’ - Aldus wordt in weinige woorden de ontwikkelingsgang der Herv. kerk, gedurende een kwart eeuw door hem zamengevat en in krachtige trekken geteekend.
Hierna slaat hij een blik op het heden en in verband met dat heden op toekomst der kerk. ‘Voor haar, - dus sprak hij - is deze tijd niet alleen een veelbewogen tijd, zooals hij vaak genoemd wordt, maar ook een zeer ernstige tijd, die onmiskenbaar van groote gebeurtenissen zwanger gaat. In haar binnenste gisten de meest tegenstrijdige elementen, die bijna dagelijks in kracht toenemen. Vooral op dit oogenblik is de spanning groot, en er wordt geen buitengewone zienersgave vereischt, om, met het oog op dien toestand, te profeteeren van een geweldige en diepgaande krisis.’
Dáárom zocht hij voor zijne rectorale rede naar een onderwerp, dat tijdig geoordeeld mocht worden, - tijdig, om hetgeen is en worden zal’ en wenschte hij te spreken ‘over den Vrijzinnigen en wel den waarlijk Vrijzinnigen Godgeleerde.’
In een tijd, als de onze, waarin men van de ééne zijde een ongemotiveerd vonnis hoort vellen over alles, wat haar liberaliteit (d.i. naar den mutsaard) riekt, van de andere zijde zich veel als liberaal ziet aangeprezen, wat juist het tegendeel verdient te heeten, - en men dagelijks gelegenheid heeft op te merken, hoe weinig de ware vrijzinnigheid begrepen en gewaardeerd wordt, - draagt zulk een onderwerp den stempel der actualiteit en daarin zijne eigene aanbeveling met zich. Verdient dus de hooggeleerde redenaar lof en dank voor zijne gelukkige vinding, die bewijst, dat hij den bestaanden toestand onzer Herv. kerk met juisten blik heeft gemeten, - niet minder komt hem die toe voor de wijze, waarop hij zijne stof heeft bewerkt. Want 't is zoo: ‘wie het onderneemt, over den waarlijk vrijzinnigen Godgeleerde te spreken, en daarmeê de ware liberaliteit op godsdienstig gebied aan te bevelen, moet er zich wèl

{==690==} {>>pagina-aanduiding<<}
van bewust zijn, dat hij eene teedere taak op zich neemt en niet op onverdeelden bijval mag rekenen.’
Hiermeê is niets te veel gezegd - en 't was daarom zeer goed gezien, dat de spreker allereerst overging tot eene naauwkeurige bepaling van het wezen der liberaliteit. Een aanmerkelijk dee lzijner rede wordt hieraan gewijd. Hij gaat na, aan welke oorzaken het is toe te schrijven, dat het woord ‘liberaal’ maar al te dikwerf in een ongunstigen zin wordt opgevat - en wijst hiertoe op 't misbruik, dat er van dat woord gemaakt is, door dit zoowel aan de ‘Jan Rap's’ als aan de ‘esprits forts’ toe te kennen. ‘Thans worden onder ons bij uitnemendheid liberalen genoemd,’ zegt hij verder,’ en zij zelven noemen zich bij voorkeur met dien naam, of voegen er evangelisch bij, die, hoewel vreemd en verwijderd van alles wat zweemt naar Liberalisme, naar Indifferentisme of ook naar Scepticisme, en niets heiliger achtende dan godsdienst, Christendom, Kerk en Evangelie, nogthans deze vrijheid gebruiken, dat ze den band der kerkelijke belijdenisschriften losmaken, den inhoud der Confessie aan den Bijbel, of wel aan het z.g. Evangelie in den Bijbel toetsen en daarnaar zuiveren, alzoo op den inhoud des Bijbels en op de leer der Kerk critiek toepassen, sommige verhalen voor verdichting houden en sommige leerstukken en traditioneele denkbeelden verwerpen of bestrijden.’ In deze omschrijving legt hij een karakteristiek neêr, die zich door volledigheid en waarheid aanbeveelt.
Aan die waarheid getrouw verzuimt hij niet op te merken, dat de mate der vrijzinnigheid zich wijzigt naar 't peil òf der kerkelijke orthodoxie, òf van tijdelijke en plaatselijke omstandigheden, òf van 't verschil der tijden. Hij bepaalt nader, wat niet liberaal is, hoezeer het zich met dien naam siert - en hoe men wèl liberaal zijn kan, al behoort men tot eene rigting, die een tegenovergestelden naam draagt (bl. 16 en 17), zoodat 't epitheton: ‘echt of waarlijk,’ ten gevolge van 't misbruik dezer kwalificatie, volstrekt niet overbodig mag heeten. Hij definieert de ware vrijzinnigheid dan ook als: ‘die zedelijke eigenschap of deugd, òf wel dien gemoedstoestand, waarmede men het recht van anderen om zich een eigen gevoelen te vormen, dat openlijk uit te spreken en aan te bevelen, volledig erkent.’ (bl. 18) En na van die volledige erkenning de eischen te hebben opgesomd, teekent hij ons den Vrijzinnigen Godgeleerde als een, die

{==691==} {>>pagina-aanduiding<<}


1o.uitgaat van de subjectiviteit des geloofs,

2o.de geloofsvrijheid in haar volle recht van bestaan erkent,

3o.'t christendom als een godsdienst van geest en leven beschouwt, en

4o.met terzijdestelling van geloofsgezag en van alles, wat naar aanmatiging zweemt, alleen op de macht der waarheid vertrouwt.

't Zijn schoone, edele, treffend-ware gedachten, die de Hoogl. onder deze rubrieken ontwikkelt. Vooral wat hij sub. 4o zegt, verdient met aandacht en belangstelling overwogen te worden. Geen opgewonden of opgeschroefde magtspreuken, maar eene kalme en bezadigde redenering, die op elken onbevooroordeelde diepen indruk maken moet. 't Is de taal van een man, die ten volle overtuigd door langdurige ervaring en rijp nadenken, weet wat hij zegt en zich diep bewust is van 't regt der zaak, waarvoor hij als pleitbezorger optreedt. Te wenschen ware het inderdaad, dat zijn helder en welsprekend betoog, dat niet blinkt en flikkert door een opgekleurden stijl, door prachtige beelden of verrassende grepen, maar dat door kristalheldere klaarheid en degelijke argumentatie uitmunt en schittert, - door velen vooral in onze dagen gelezen werd en... behartigd. 't Zou dan zeker minder noodig zijn, ‘'t goed regt van bestaan der ware vrijzinnigheid, gelijk hij doet bl. 31 en 32, in bescherming te nemen - en de hoop dat 't beeld, door hem geschetst, niet langer een ideaal zou blijven, had meer kans op verwezentlijking.
Dat de tegenwoordige toestand der Ned. Herv. kerk nog weinig grond oplevert, om dit spoedig te verwachten, geeft hij in een slotwoord te kennen. Ook de Hoogl. M. ziet dien toestand zeer ernstig in en vraagt daarom: ‘wàt er gedaan moet worden, om de zegepraal der waarheid te helpen bevorderen?’... En... zijn antwoord is: ‘aan welke zijde iemand sta, of welke richting hij volge, hij bediene zich in dezen strijd van geene andere, dan geestelijke wapenen en zorge, dat zijn woord of daad het karakter drage van ware vrijzinnigheid.’
Zietdaar een gedragslijn, die zeker in den geest van Christendom en Protestantisme, tegelijk onzer dierbare kerk ten zegen zal zijn. En waar een man als de Hoogl. Muurling, zulk eene stelling uitspreekt en verdedigt in eene vergadering van zooveel hooggeleerde en geleerde mannen, als er in Groninger's akademische gehoorzaal vereenigd waren, - ouderen en jongeren, van

{==692==} {>>pagina-aanduiding<<}
allerlei kleur en rigting, daar heeft dit, vooral in onzen tijd, groote beteekenis. En wanneer diezelfde man, aan wien de Ned. Herv. kerk in zoo velerlei opzigt zóó groote verpligtingen heeft, - niet slechts door zijne verdiensten als man der wetenschap en leidsman van velen, die thans een eervollen rang onder de leeraren der kerk bekleeden, maar ook door hetgeen hij gedurende zooveel jaren bij onderscheidene gelegenheden èn voor hare gemeenten èn in zake van het bestuur dier kerk heeft gedaan en voortgaat te doen, - die kerk in dezen tijd van crisis, 't beeld van ware liberaliteit voorhoudt, dan is zij zedelijk verpligt, dit met opmerkzaamheid en ernst gade te slaan en zich zelve af te vragen: in hoever zij daarvan afwijkt of daaraan beantwoordt? En zij 't antwoord - zal 't opregt gegeven worden, - ook al beschamend, de waarheid te hooren, vooral zooals zij die van prof. M. verneemt, kan, zal en moet haar welkom en lief zijn.
Behoeft het nog gezegd, dat wij den eerwaardigen en geleerden redenaar dank brengen voor 't goede en gepaste woord, door hem bij zoo plegtige gelegenheid gesproken?... Zoo lang zulke mannen onze akademische en theologische leerstoelen bekleeden, is 't bewijs geleverd, dat de theol. faculteit niet van onze hoogescholen mag verdreven worden, - dat ook aan de toekomst der kerk niet behoeft gewanhoopt te worden, en de ware vrijzinnigheid als een kostbaar kleinood, door de meestverlichten en onpartijdigen zal worden gewaardeerd en gehuldigd.
Wij besluiten met den wensch, dat het den Hoogl. M. gegeven worde, bij eigen ervaring zich te overtuigen, dat men zijn woord op prijs stelt en in deze benaauwde tijden zijne wenken ter harte neemt.
v.E.
PREDIKATIEËN gehouden den 22sten December 1867 te Den Ham, bij de bevestiging en intreê van Dr. A.G. Boon. - Zwolle, W.E.J. Tjeenk Willink. 1868. 43 blz.

Rede ter bevestiging van de eerste Ouderlingen en Diakenen door het kiescollege gekozen en TOESPRAAK bij gelegenheid daarvan gehouden naar 1 Cor. 1: 12, 13. door W.H. Haverkorn van rijsewijk, Theol. Dr. en Predikant te Delft, 26 April 1868. Te Delft bij J. Waltman, Jr. 1868. 18 blz.
Van het ‘onvergetelijke Usselo,’ ‘'t welk hem zooveel zegen van zijnen God gaf te genieten, dat zijne eerste gemeente ge-
{==693==} {>>pagina-aanduiding<<}
weest is,’ was Dr. A.G. Boon als predikant naar Den Ham gekomen. Al was de reis bij winterdag niet van de aangenaamste, naar des zoons verzekering ten aanhoore der gemeente van Den Ham, zijn vader schepte er behagen in, den beroofde van zijne ‘eerste liefde,’ maar in wiens hart ruimte was ‘voor meer dan eene,’ aan zijne tweede aangebedene te verbinden. En de dag waarop hij zijn zoon bekend maakte met des Heeren wil, dat hij aan zijne eerste liefde zou blijven gedenken, maar ook de nieuwe gemeente evenzeer lief hebben, was hem goed en voor zoover de mensch dat na twee maanden verzekeren kan, zelfs ‘onvergetelijk.’
Wat op dien merkwaardigen dag door vader en zoon tot de gemeente van Den Ham werd gesproken, is onder den leelijken naam van Predikatieën, onder de oogen van het groote publiek gebragt. De zoon gaf zijne rede uit, om aan den ‘wensch en raad’ zijns vaders te voldoen, die langs dezen weg eenig ‘nut’ wilde stichten. Bij den vader kwam 't ‘later’ op, om ook zijn ‘intrêepreek’ - hij bedoelt de bevestigingsrede - uit te geven. Het was hem zoo alleraangenaamst geweest, dat beide redenen één geest geademd en één doel gezocht hadden; en dat zonder eenige afspraak! - ‘Verkwikkende overeenstemming,’ zegt de predikant van Diever; en wie gaarne ademt in den gedachten-kring der heeren Boon, waar zij als predikers der godsdienst zich laten hooren, zal inderdaad de harmonie verrukkelijk vinden; want zij bestaat, natuurlijk behoudens de onvermijdelijke gevolgen van ieders individualiteit.
De geest des vaders en des zoons is anti-orthodox en antimodern; indien ik 't woord gebruiken mag: christocentrisch.
‘Men vindt in onze prediking,’ zegt de vader, ‘geene geleerdheid.’ En hij mogt dit zeggen; ik voeg er bij, indien 't nog noodig is dit opzettelijk te verzekeren: tot lof der beide toespraken. 't Is een eenvoudig, hartelijk woord, waarmede Dr. C. Boon zijn zoon te Den Ham heeft bevestigd. Uit geloof tot geloof, Rom. 1: 17, was de tekst zijner rede, die zeker wel met stichting en genoegen zal zijn aangehoord door des sprekers geestverwanten. Anderen werden welligt wat veel in de doolhoven der nieuw-supranaturalistische christolatrie rondgeleid. Ik voor mij kan altijd nog moeijelijk gelooven, dat Jezus zelf een Christus-prediking, gelijk die der Heeren Boon, boven een verkondiging van het Evangelie, ‘ofte’ een godsdienst-prediking,

{==694==} {>>pagina-aanduiding<<}
gelijk Jezus voor zijne tijdgenooten hield, zou hebben verkozen. Misschien komt 't daarvan, althans 't hinderde mij geweldig bij 't lezen der bevestigingsrede, ieder oogenblik 't woord Christus aan te treffen. Bij een vlugtige telling vond ik 't woord in de 16 bladzijden ruim honderd maal!
Uit de intreêpreek van ‘den jongere,’ kan men, volgens ‘den oudere’ zien, ‘hoe men ook nog in onze dagen, na voortgezet onderzoek, met volkomene overtuiging Jezus Christus naar de schriften kan blijven prediken als het waarachtig Woord Gods, dat zondaren nog kan en moet leiden tot verlossing en zaligheid; en hoe men dat doen kan met hooge ingenomenheid, vollen vrede en met de schoonste blijdschap.’ Zal die aanschouwing bedroevend of verblijdend zijn? Beiden; hier bedroevend, dáár verblijdend, al naarmate de lezer meer of minder sympathie gevoelt voor den ‘Jezus Christus naar de schriften,’ dien wij natuurlijk niet mogen verwarren met Jezus van Nazareth; want die ‘Jezus Christus naar de schriften’ is het middelpunt der dogmatiek eener bepaalde rigting, die zich uitsluitend in het bezit waant van den ‘niet denkbeeldigen, eigengemaakten, maar werkelijken Christus, van wien de Evangeliën getuigen.’
Wie tot dit gewrocht der dogmatiek en den aankleve van dien niet wordt aangetrokken, kan de intreerede veilig ongelezen laten, want zij onderscheidt zich door niets van eenig belang van dergelijke toespraken. Homiletische waarde kan men er ook bezwaarlijk aan toekennen, al was 't alleen hierom dat de tekst heet, volgens opgaaf: Hand. 8: 8, maar is, volgens de uitwerking: Hand. 8: 5-8. Intusschen help ik Ds. Boon Jr. gaarne wenschen, dat door zijne Christus-prediking, hoe weinig bevredigend en voldoende aan de eischen van verstand en hart zij mij ook moge voorkomen, ‘groote en altijd grootere blijdschap zal komen in den Ham,’ totdat hij, minder theatraal, meer op den toon der Usselo'sche liefde, een laatste toespraak besluit, met de woorden, die een eerste rede openden: ‘Gemeente van den Ham, ik groet u!’

De quasi-uitvoering van het beruchte Art. 23 van het Algemeen Reglement voor de Ned. Herv. Kerk, heeft reeds veel strijd in de wereld en veel pennen in beweging gebragt. Wat al hartstogten, laster en kuiperijen! 't Is goed, dat ieder die er

{==695==} {>>pagina-aanduiding<<}
iets toe bijdragen kan, 't zijne doet om den geschokten vrede te herstellen, eendragt en liefde aan te kweeken. Daarom moet men Dr. W.H. Haverkorn van Rijsewijk dankbaar zijn voor de uitgave zijner bovengenoemde Rede en toespraak. Regtstreeksch belang hebben zij alleen voor de gemeente van Delft. Anderen hebben hier een bijdrage tot de kennis van den kerkelijken loop van Art. 23. Betuigde ingenomenheid van sommigen, onjuiste opvatting en toepassing van anderen, bewogen den heer H.v.R. tot het uitgeven van het door hem gesprokene op den avond van 26 April 11. Als de gemeente handelt naar 's mans eenvoudige, echt Christelijke taal, waarin diepe weemoed doorstraalt over veler lauwheid en het partijdrijven van anderen, dan zal zij door de nieuwe wijze van verkiezing zeker niet achteruitgaan in godsdienstig leven. Maar blijft zij doof voor dergelijke woorden, dan is daarvoor wel te vreezen, naar 't schijnt. Wie in de rede en toespraak van H.v.R. personaliteiten vond, heeft ongetwijfeld geen gerust geweten medegebragt naar de kerk; want alleen leelijke ondeugden worden hier aan de kaakgesteld.

Abbenbroek, 18 Junij 1868.
W.C. van Manen.




III. Wis- en Natuurkunde.

REKENBOEKJE VOOR LAGERE SCHOLEN, bewerkt door R. Swartwolt, Hoofdonderwijzer te Oudewater. No. 1. (Hoofdregels in geheele getallen). Te Utrecht, bij S. Folkers (zonder jaartal) 16 bladz. 80. Prijs 8 cts.

Idem No. 2. (Uitbreiding, toepassing en herleiding met benoemde getallen). 16 Bladz. 80. Prijs 3 cts.

Idem No. 3. (Tiendeelige breuken en munten, maten en gewichten.) 16 Bladz. 80. Prijs 3 ets.

Idem No. 4. (Gewone breuken). 16 Bladz. 80. Prijs 3 ets.

Idem No. 5. (Gemengde voorstellen). 16 Bladz. 80. Prijs 3 ets.

ANTWOORDEN OP DE REKENBOEKJES VOOR LAGERE SCHOLEN; bewerkt door R. Swartwolt, Hoofdonderwijzer te Oudewater. Te Utrecht, bij S. Folkers (zonder jaartal). 14 Bladz. 80. Prijs 6 cts.

OEFENINGEN EN VOORSTELLEN UIT DE ALGEMEENE REKEN KUNDE EN ALGEBRA, voor eerstbeginnenden; door R. Swartwolt, Hoofd onderwijzer te Oudewater. Te Utrecht, bij S. Folkers. 1868. 88 Bladz. 80. Prijs 25 cts.

MEETKUNDIG REKENBOEK VOOR LEERLINGEN VAN LAGERE SCHOLEN, door R. Swartwolt, Hoofdonderwijzer te Oudewater. Te Utrecht bij S. Folkers. 1868. 61 Bladz. 80. Prijs 25 cts.
Deze boekjes vormen te zamen een stel opgaven uit reken-, stel- en meetkunde voor de lagere school.

{==696==} {>>pagina-aanduiding<<}

Het eerste stukje handelt over de hoofdregels (119 opgaven), en bevat nog een paar nummers toepassingen (met 46 opgaven) en iets over Romeinsche Cijfers (met 6 opgaven). De keerzijde van het titelblad bevat hier ‘De getallen van 1 tot 100;’ in het tweede stukje ‘Verdeeling van den tijd, voor 't papier, gewicht voor geneesmiddelen, munten.’ Dit stukje bevat twee 83tallen opgaven; het tweede heet: ‘Herleidingen met benoemde getallen,’ niettegenstaande reeds dikwerf en terecht, met benoemde getallen was gewerkt, bijv. reeds opgave 26 van le stukje. Het derde stukje geeft 66 opgaven bij de regels en nog eens 43 en 65 opgaven ter toepassing: het vierde geeft 125 opgaven bij de regels en 65 opgaven ‘herhaling’. Ook hier bevatten de bladzijden achter het titelblad De maten en gewichten volgens het tiendeelig stelsel, en Eenige regels over Deelers en veelvouden. Het vijfde stukje geeft twaalf twaalftallen ‘Gemengde voorstellen.’ Wat de ‘Antwoorden’ betreft, moge de hoop, dat ze naauwkeurig zijn, door het gebruik worden bevestigd. De vraagstukken zien er goedgekozen, eenvoudig en duidelijk uit.
De ‘Oefeningen en voorstellen’ zijn in twee Afdeelingen verdeeld. De eerste bevat eerst 11 § over de vier hoofdregels met 266 opgaven en verder nog 3 § over vergelijkingen van den eersten graad, met ééne, twee en drie onbekenden: hierbij zijn 60 gewone en 126 zoogenaamd ingekleede voorstellen gevoegd. De tweede Afdeeling handelt over machtsvormen, worteltrekking en wortelgrootheden in 10 § met 151 opgaven: en nog 3 § over vierkantsvergelijkingen met 50 opgaven, waarvan er 26 in gekleed zijn. De beide Afdeelingen worden voorafgegaan door eene § ‘Vooroefeningen,’ vooral betreffende de berekening der getallenwaarden van stelkundige uitdrukkingen. Daarop volgen bladz. 66-88, de Antwoorden. Over het algemeen zijn de opgaven goed gekozen, niet altijd echter zijn de uitdrukkingen even juist, bijv. 1e Afd. § 4, No. 13, 17. Bij het eerste komt er een gegeven voor, dat geheel buiten de vraag blijft. ‘Iemand heeft 100 gulden minder dan 0 gulden, hoeveel zou dit zijn als hij 5 maal 100 gulden minder dan 0 guldens had?’ Bij het tweede wordt een getal - a met 4 enz. vermenigvuldigd: niet het ‘getal’, maar de produkten kunnen kleiner of grooter worden. Tegen beide fouten in redeneerkunde behoort m.i. zelf reeds bij eene lagere school te worden gewaakt.
Het ‘Meetkundig Rekenboek’ bevat in de eerste 10 §§ 211

{==697==} {>>pagina-aanduiding<<}
opgaven met 31 figuren in de tekst, over planimetrie; in de volgende 5 §§ 128 opgaven over stereometrie, waarbij 9 figuren in de tekst; § 4 handelt over vierkants en § 11 over kubiekworteltrekking. Een Aanhangsel van 22 vraagstukken, de Antwoorden en de Inhoud besluiten het boekske. De opgaven voldoen ook hier: feilen, als die, waarop boven gewezen werd, merkte Ref. hier niet op; dikwerf werd er aanleiding gegeven tot oefening van eigen nadenken.
De indruk van het uiterlijke is guustig: ook de figuren zijn goed en scherp. Den schrijver zij dus spoedig een herdruk toegewenscht, waarbij het blijken moge, dat er slechts weinig drukfouten voorkomen.

H.
REKENKUNDIGE OEFENINGEN. Verzameling van vraagstukken bij vergelijkende examens in de Provincie Groningen opgegeven, door Dr. W. Gleuns, Jr., Schoolopziener. Oefening kweekt kennis. Groningen, - J.B. Wolters. 1868. VIII. en 80 Bladz. 80. Prijs ƒ 0.50.
Een bundeltje voorstellen, waarvan er 410 op 67 vergelijkende examens, en nog 70 bij andere gelegenheden zijn bewerkt. Uit den aard der zaak loopen deze niet alleen over cijferkunde en hare theorie, over stel- en meetkunde, maar ook over natuur-, werktuig- en sterrekunde: al naarmate zeker de aard der school, waarvoor examen gehouden werd, eene verdere wetenschappelijke vorming in deze richting wenschelijk maakte; wegens dezelfde reden is er ook nog al verschil in het gehalte der vraagstukken.
Het is dus zeker welkom aan ieder hulp- of hoofdonderwijzer, vooral in de provincie Groningen, als voorbeelden tot oefening of ook als herinnering aan eigen werk: maar het kan ook evenzeer nut hebben voor onderwijzers buiten die provincie, ook voor hen, die belast zijn met het afnemen van vergelijkende examens. Daarover is ook in den laatsten tijd veel geschreven, en wordt er veel geklaagd; deels misschien niet ten onrechte, maar meerendeels zeker wel. Is toch de taak van den examinandus, van den sollicitant eene moeijelijke, - ieder, die weet wat het zegt, goed te examineeren, zal ook de taak van den examinator, schoolopziener of deskundige, niet gemakkelijk rekenen. Hij toch moet trachten zich omtrent het kleiner of grooter aantal sollicitanten, dat opgekomen is, en daar voor hem gezeten is, te vergewissen, niet alleen wat zij weten, maar ook wat zij kunnen

{==698==} {>>pagina-aanduiding<<}
mededeelen. En dat niet in een enkel vak, maar in een aantal vakken: en dan nog moet dit onderzoek in bepaalden, korten tijd afloopen, om de sollicitanten niet op te veel onkosten te brengen. Gelukkig hij dus, die door weinige, maar gepaste, vragen dit doel weet te bereiken: gelukkig vooral, wanneer hij niet te doen krijgt met onbekwame sollicitanten, die het doel zijner vragen niet eenmaal begrijpen, of met overbekwame (althans in hunne eigen oogen), die het bijna beneden zich rekenen, nog bewijzen van bekwaamheid te moeten geven, en toch dikwerf daarbij een ongelukkig figuur maken. Houdt echter de examinator den goeden weg, en wordt hij goed gevolgd door bekwame, praktisch gevormde onderwijzers, dan kan zulk een examen voor beiden eene nuttige, leerrijke, en aangename taak zijn; de noodzakelijke vermoeijenis der onverpoosde inspanning altijd daar gelaten. De examinator vordert in de kennis van examineeren, en leert dikwerf zijnen sollicitant hoogachten: de sollicitant, ook al is hij niet ‘de gelukkige,’ neemt van het examen onderscheidene ondervinding mede naar huis, die hem het reisgeld en verblijf kosten wel waard zijn, als hem die door den Burgemeester niet vergoed worden. En zulke examens werken goed: vooreerst onmiddelijk, als zij een geschikt onderwijzer aan de school bezorgen, middelijk door hun invloed op het onderwijzers-personeel. Als zij regel blijven en het examineeren niet ontaardt in spitsvondigheden bij den examinator, in het ophoopen van eene massa slecht verwerkte stoffen bij den geleerden (?), maar niet praktischen onderwijzer, - dan zal de goede invloed op de school zelve ook niet uitblijven. Dit is voor den schoolopziener de schoonste belooning voor zijn arbeid, en tevens de scherpste prikkel, om althans van zijnen kant, voor de vervulling der vacatures geene moeite te sparen. De onderwijzers zullen trachten de goede meening, omtrent hen opgevat, niet te beschamen. En zoo kan dan ons lager onderwijs meer en meer
worden wat het zijn moet, eene degelijke ontwikkeling van verstand en zedelijkheid.
Misschien, dat het voorbeeld van Dr. Glenns, den een of anderen zijner ambtgenooten eens opwekt, om zijne oude papieren na te snuffelen, en aldus van de goede examens eene duurzame herinnering achter te laten.

Een oud-Schoolopziener.

{==699==} {>>pagina-aanduiding<<}

VIJFHONDERD OPGAVEN OVER DE VORMLEER, voor kweekelingen en voor de hoogste klasse der volksschool, door G. Tiemersma Hz., Hoofdonderwijzer te Wildervank. Te Sneek, bij van Druten & Bleeker 1868. 83 Bladz. 80. Prijs f
Deze verzameling is verdeeld in 10 Afdeelingen, I. De kubus (18 opgaven). II. De prisma's (31 opgaven). III. Verdeeling van parallelogrammen (52 opgaven). IV. De piramiden (25 opgaven). V. Verdeeling van driehoeken (46 opgaven). VI. Vervorming van driehoeken en vierhoeken (87 opgaven). VII. De cilinders, kegels en bollen (32 opgaven). VIII. De Cirkel (60 opgaven). IX. Verdeeling en vervorming van regelmatige en onregelmatige vierhoeken (87 opgaven). X. Inhoudsberekening der lichamen (62 opgaven). Er zijn 49 figuren bijgevoegd.
Men ziet het, dat hier de beide verschillende deelen van de vormleer zijn behandeld: de eerste, die handelt over hetgeen de aanschouwing ons omtrent lichamen en vlakke figuren leert: de tweede, die ons de gevolgen leert van plaats- of vormverandering dier figuren. Verre is het van den schr. om deze gescheiden te houden: reeds bij de eerste afdeeling worden zij dooreen gemengd. Zulks kan echter bij eene verzameling vraagstukken, als deze, worden toegegeven, wanneer daarbij wordt ondersteld, dat de geheele theorie reeds is doorgewerkt, en deze vraagstukken slechts dienen tot toepassing en oefening. Een andere vraag is de willekeurige opeenvolging der afdeelingen zelve: daarvoor bestaat m.i. geen grond. De natuurlijke volgorde zoude eerder wezen, als men b.v. bij de lichamen wilde aanvangen: I, II, IV, VII, III, V, VI, IX, VIII, terwijl X ten deele vóór, ten deele achter VII behoort, naarmate de behandelde lichamen niet of al tot die met gebogen oppervlak behooren.
Wat betreft den vorm, waarin de vragen gesteld zijn, deze laat vooral daar te wenschen over, waar figuren gebruikt zijn. Bij opgave 85 behoort fig. 25, waarin, onderstelt Ref., de zijden van een onregelmatigen driehoek ABC in dezelfde richting zooveel verlengd zijn, dat het verlengde telkens aan de verlengde zijde zelve gelijk is. AD = AB, CE = C A, B F = BC. Die drie eindpunten D, E en F, zijn gebruikt tot het vormen van een nieuwen driehoek DEF, en nu zijn nog getrokken de lijnen DC, EB, FA. Van deze construktie komt echter geen enkel woord voor. De vraag zelve luidt: ‘Hoeveel maal is de driehoek DEF grooter dan de driehoek ABC; waarom?’ Teeken

{==700==} {>>pagina-aanduiding<<}
nu, waarde lezer, zelf eens de figuur, met een onregelmatigen driehoek, dan zal de oplossing u gemakkelijk vallen. Maar geef die figuur, zonder de construktie aan te geven, aan uw vriend; dan zult ge veel van zijne ‘aanschouwing’ moeten vergen, om een antwoord te erlangen. Er is hier ook een groote paedagogische feil begaan: men mag vrij de vragen moeijelijk stellen, maar men moet eerst duidelijk zeggen, wat men vraagt.
Het boekje kan dus zijn nut hebben: maar de kweekeling of leerling zij niet ontmoedigd, wanneer hij de vragen niet kan oplossen, omdat hij ze niet begrijpt. Hij zoeke dan bij een deskundige hulp, om hem eerst de vraag begrijpelijk te maken: en daarna zal de beantwoording eene nuttige oefening zijn.

H.
HET VETMESTEN DER RUNDEREN, bevattende alles, wat daartoe betrekking heeft, door C. Vial, vertaald naar de Hoogduitsche overzetting van A. Korte en vermeerderd met diens aanmerkingen, door J.C. Hekmeijer, leeraar aan 's Rijks veeartsenijschool, te Utrecht, met 10 houtsneefiguren. Te Utrecht, bij A.J. Servaas van Rooijen 1868.
In een tijdschrift als dit kan van een werk als het hierboven genoemde, geen eigenlijk beoordeelend verslag verwacht worden, maar alleen eene eenvoudige aankondiging. Reeds de naam van den heer Hekmeijer, een onzer bekwaamste veeartsenijkundigen, geeft een genoegzamen waarborg, dat men hier een goed deugdelijk werk ontvangt, en wat men daarin vinden zal, dat wordt reeds vrij uitvoerig op den titel vermeld. Dat dit werk voor velen als eene nuttige handleiding zal kunnen dienen en in menig geval met nut kan worden geraadpleegd, betwijfelen wij geen oogenblik. De waarde van dit werk wordt ook hierdoor verhoogd, dat er over de hier behandelde zaken in onze taal weinig is geschreven. Zij, die echter bij dit onderwerp meer onmiddelijk belang hebben en gaarne van dit werk eene meer eigenlijke beoordeeling zouden verlangen, behooren daarvoor onze landhuishoudelijke tijdschriften te raadplegen, waar zulke onderwerpen meer natuurlijk te huis behooren. Gaarne wenschen wij den schr. toe, dat zijn boek veel gelezen worde, dat het in ruime mate nut stichte en krachtig bijdragen moge, tot de ontwikkeling van eenen hoogst gewichtigen tak van volksbestaan.

October 1868.
B.


{==701==} {>>pagina-aanduiding<<}

IV. Onderwijs en Opvoeding.

COLLIER'S HISTORY OF ENGLISCH LITERATURE, abridged and adapted for use in Dutch schools. Bij P.H. van Moerkerken. Leeuwarden, A. Akkeringa 1868. 281 bl. ƒ 1.50.
Het beoordeelen van dit werk valt mij eenigszins moeielijk en wel om de eenvoudige reden dat ik niet in 't bezit ben van Collier's History en dat werk ook niet ter inzage heb kunnen krijgen. Wanneer men een boek wil beoordeelen, 't welk aan een ander werk is ontleend, zoo als de heer van Moerkerken Collier's History heeft verkort, dient de referent wel het oorspronkelijke werk te kunnen vergelijken met het verkorte, ten einde te kunnen zien in hoever de zamensteller (schrijver kan men hem bezwaarlijk noemen) van het laatste daarbij met oordeel te werk is gegaan; of hij die stukken heeft weggelaten welke van minder belang zijn en datgene behouden heeft wat onmisbaar is. Vooral met een boek voor het onderwijs bestemd, is zulks van het grootste belang; even gemakkelijk toch als het is om uit eene groote verzameling van stukken over verschillende schrijvers, hier en daar in den blinde eene greep te doen en alzoo eene kleinere verzameling tot stand te brengen, even moeielijk is het eene oordeelkundige keuze te doen, vooral wanneer men zich niet bepaalt tot enkele letterkundige reuzen, doch ook eenige der dii minores niet wil voorbijgaan.
Dit is zeker dat het werk van den heer Moerkerken - in hoeverre Collier hiervan schuld is weet ik niet - geen aanspraak kan maken op den naam van ‘Geschiedenis der engelsche letterkunde,’ daartoe is het te onvolledig.
Om van vele der voornaamste schrijvers - die met stilzwijgen worden voorbijgegaan, maar een paar te noemen, - een uit vroegeren, een uit lateren tijd, Sterne en Lytton Bulwer worden nergens genoemd 1)! Ik hoop voor den heer v.M. dat dit althans de schuld van Collier is en dat hij deze beide schrijvers, en misschien nog een paar anderen, niet uit de verzameling heeft gelicht. Dan zijn er nog wel enkelen opgenomen, die beter konden gemist worden.
Is het boek van den heer v.M. daarom geheel af te keuren? In 't minst niet. Er is behoefte aan een boek voor school-
{==702==} {>>pagina-aanduiding<<}
gebruik over engelsche literatuur en zoolang er geen beter is zal men dit werk zonder twijfel met vrucht op vele burgerscholen gebruiken. Dat dit reeds geschiedt is een feit.
Het is te hopen dat de heer v.M. het bij den gedanen arbeid niet zal laten, maar ons spoedig een 2en herzienen druk van dit werk zal leveren en zoo er werkelijk groote leemten in Collier's werk zijn, die leemten uit andere bronnen zal aanvullen.

Monitor.
EENE STEM UIT ZUID-AFRIKA. Mededeelingen betreffende den maatschappelijken en godsdienstigen toestand der Kaapkolonie, door Nicolaas Pos. Breda, P.B. Nieuwenhuys 1868, 39 bl.
Men behoeft nog geen halve bladzijde van dit boekje gelezen te hebben, om reeds te weten dat de heer Pos juist niet bijzonder met de Kaapkolonie is ingenomen.
Reeds op de eerste bladzijde leest men: ‘Losbollen, doorbrengers, menschen die wegens hun onzedelijk gedrag door hun eigen vaderland werden uitgeworpen, vonden nog al zoo de beste plaats in een land waar dronkenschap en ontucht, bedrog en leugen aan de orde van den dag zijn en trouw en eerlijkheid, matigheid en kuischheid slechts schaarsch worden aangetroffen.’ Dit lezende vraagt men of die schildering niet wat al te sterk gekleurd is en of de teleurstellingen, die den schrijver, (blijkens zijn voorwoord) in de Kaapkolonie ten deel zijn gevallen door zijne onbekendheid met kaapsche zaken en toestanden, niet wellicht eenigen invloed hebben gehad op zijn oordeel over ‘de Kaap.’
Wel wist men dat er achter de kaapsche orthodoxie en schijnheiligheid veel slechts verscholen was, doch bovenstaande beschrijving zal toch wel een weinigje overdreven zijn. Dít neemt echter niet weg dat er veel in dit werkje is dat onmiskenbare sporen draagt van overeenkomstig de waarheid te zijn, hoewel misschien de zaken door een wat donker gekleurd glas zijn bekeken.
Zeer belangrijk is voor hen die aan landverhuizing naar de Kaap denken, het hoofdstuk getiteld: ‘Verhouding tusschen geld, goederen en arbeidsloonen in de Kaapkolonie.’ Daarin wordt aangetoond dat, ja, de loonen hooger zijn dan in Nederland, maar dat tevens de prijzen van alle dagelijksche benoo-
{==703==} {>>pagina-aanduiding<<}
digdheden nog meer verschillen, zoodat een ambachtsman met zijn hooger loon, het dikwijls nog zuiniger moet overleggen dan in het vaderland. Ook zijn, volgens eene opgave op bl. 8, de prijzen der levensmiddelen in de laatste dertig jaren ontzettend gestegen.
De ‘middelen van bestaan’ zijn, volgens den schrijver, ook niet talrijk en is menig ambachtsman verlegen om dagelijksch werk en dagelijksch brood te vinden; door het' gebrek aan genoegzaam werk moet hij ook minstens twee ambachten kennen.
Met de godsdienst ziet het er in de Kaapkolonie, zooals overigens genoegzaam bekend is, zeer treurig uit. Vormen en plechtigheden, het roepen van ‘Heere! Heere!’ treden volgens den schrijver in de plaats van ware godsdienst. ‘Liefde vooral ontbreekt.’ Een overdreven orthodoxie en groote onverdraagzaamheid tegen al wat waagt zich eenige vrijheid van denken aan te matigen, worden ruimschoots bij leeraars en gemeenteleden gevonden. Ook het onderwijs laat zeer veel te wenschen over, een behoorlijk onderwezen en wel opgevoed mensch behoort, volgens den heer Pos, aan de Kaap tot de zeldzaamheden. De Nederlandsche predikanten zijn ten opzichte van het onderwijs bijzonder onverschillig, de Engelschen zijn gewoonlijk veel meer bereid tot het bevorderen van onderwijs en zendingswerk.
Moge dit korte verslag van den inhoud van gemeld werkje velen aansporen zich nader met Zuid-Afrikaansche toestanden bekend te maken. Wij hopen dat de heer Pos ons daaromtrent later nog eens wat meer zal mededeelen en wenschen hem toe dat het hem aan de Kaap moge welgaan. Misschien vernemen wij dan dat er nog wel iets goeds in dat land is.

R.C.N.
DE SCHOOLBANK en haar invloed op het kind, door Dr. J.J.G.M. van Dieren. 's Hertogenbosch, gebr. Muller. 1867. 15 bladz. prijs ƒ 0.00.
Schoolbanken? Och kom, schrijven ze daar nu ook al boekjes over? Jawel, meneer de burgemeester, lees het maar eens, 't is maar vijftien bladzijden. Misschien vraagt ge dan wel een klein crediet bij uwen gemeenteraad aan om die ouderwetsche banken, die uwe nieuwe dorpsschool ontsieren, en voor den meester zoo lastig zijn, en erger nog, de kinderen scheef doen groeien

{==704==} {>>pagina-aanduiding<<}
en hun ingevallen borsten bezorgen, af te schaffen en door meer doelmatige meubelen te vervangen. - Kom, je overdrijft, 't zal wel zoo erg niet wezen! - Niet? Och, let er dan eens op, als u eens weer de school inloopt, hoe averechts de kinderen op die oude banken zitten, leunen en hangen, - zie eens hoe ze, als ze aan 't schrijven zijn, met de borsten tegen de tafels steunen, hoofd en lichaam scheef houden, enz enz. en hoe weinig het: ‘recht zitten!’ van den meester in staat is daarin verbetering te brengen. Kom dan ook eens bij ons in de stad, waar we al op de meeste scholen de zoogenaamde Amerikaansche banken hebben ingevoerd, en zeg nu eens wat u beter bevalt. Vertel dan eens aan uwen raad wat u bevonden heeft, lees des noods eenige bladzijden uit van Dieren's brochure aan de raadsleden voor, en ze zullen wel over de betrekkelijk geringe kosten van banken naar het verbeterde stelsel heenstappen. Laat hen toch bedenken, dat een gezonde geest in een gezond lichaam huist, en dat zulk eene kleinigheid als eene schoolbank daarop van grooten invloed kan zijn.

Monitor.
TRIO, Journal amusant en trois langues (Français, Anglais, Allemand) 1me Année. 1868. Deventer, C. Zwaardemaker, prijs ƒ 4. - per Jaargang.
Wij hebben drie allerliefste boekdeeltjes vóór ons liggen, waarvan de titels:

La Famille. Nouvelle Bibliothèque pour les jennes gens.

Magazine for boys and girls.

Hausschatz fur die reifere jugend.


reeds aanduiden, dat zij bestemd zijn voor jongelieden van beiderlei geslacht. Het zijn de drie deeltjes, welke uit de achtereenvolgens en geregeld verschenen afleveringen van Trio's eersten jaargang ontstaan zijn. Mogten wij dit tijdschrift voor jongens en meisjes van 12 tot 17 jaar reeds bij zijne verschijning (zie Vad. Lett. 1867, No. 12 bl. 726) om 't goede doel, dat het beoogde, een hartelijk welkom toeroepen, aangenaam is het ons thans te kunnen constatéren, dat de uitgever dit doel streng in 't oog heeft gehouden. 't Was hem te doen, om aan onze knapen en meisjes eene nuttige en boeijende uitspannings-lektuur in de drie moderne, meest-gebruikelijke, talen te verschaffen en hen zoodoende tegelijk in staat te stellen, de aangeworven kennis in

{==705==} {>>pagina-aanduiding<<}
deze talen op aangename wijze te onderhouden en te vermeerderen. Dit doel heeft hij volkomen bereikt. Zijner belofte getrouw heeft hij de beste stukken van de voornaamste mannen, die voor de jeugd hun geest en pen lieten werken, opgespoord en in dezen eersten jaargang bijeengebragt. Is het wonder, dat hij al gaande weg meer sympathie en ondersteuning bij zijn arbeid vond?... Hierdoor aangemoedigd, nam hij het besluit deze zijne uitgave voort te zetten en heeft hij een tweeden jaargang van zijn tijdschrift op denzelfden voet en dezelfde voorwaarden, als de eerste werd uitgegeven, aangekondigd. Wij twijfelen volstrekt niet aan 't voortdurend welslagen zijner onderneming, indien hij zóó voortgaat, als hij begonnen is en volhardt bij zijn streven ‘om de meest mogelijke verscheidenheid bij de keuze zijner stukken in acht te nemen.’ Hiervoor nu bestaat alle kans. De Hr. Zwaardemaker trouwens heeft over rijke bronnen te beschikken - en ook getoond, goeden smaak genoeg te bezitten, om uit die bronnen 't beste en bruikbaarste te delven.
Wij nemen tevens deze gelegenheid waar, om op eene andere uitgave ten dienste der jeugd, door dien heer bezorgd, te wijzen. Wij bedoelen het ‘kruidje roer mij niet,’ een verhaal of liever een sprookje, door de gunstig-bekende agatha ingekleed en met gekleurde lithographiën versierd. In ons tijdschrift werd reeds een en andermaal over Agatha en hare pennenvruchten een oordeel geveld. Dat oordeel was over het algemeen zeer gunstig. Wij hebben in 't geheel geen reden, thans van dit oordeel af te wijken.
Integendeel. De schrijfster van ‘de eerste prijs,’ ‘de genius van 't kransje,’ ‘de jeugd van beroemde mannen’ enz. gelijk zij op den titel van dit aardig prentenboekjen wordt aangeduid, heeft ook hier iets geleverd, dan naar gehalte en gedaante, in trant en toon geheel voor den kindergeest en de kinderwereld berekend is. De uitgever heeft bovendien voor een prettig uiterlijk van 't boeksken gezorgd, terwijl de vier gekleurde platen, in kleiner afmeeting bovendien op den omslag voorkomende, het smaakvolle en aantrekkelijke van dit kinderboekjen verhoogen. Redenen, waarom wij het gerust ja! met alle vrijmoedigheid en allen aandrang aanbevelen.





{==706==} {>>pagina-aanduiding<<}

Buitenlandsche letterkunde.

Losse schetsen.


Erckmann-Chatrian.

De geschiedenis van een Elzasser boer. 1)

‘N'est-ce pas un triste symptôme de voir le roman contemporain se complaire dans la recherche du laid, dans la peinture des passions brutales, des jouissances grossières, de tout ce qui est violent et démésuré?’ - 't Was in de, nog altoos door de keur der beschaafde wereld als sleuteldraagster van het koninkrijk der letteren geëerbiedigde, Revue des deux Mondes, dat onlangs, naar aanleiding van een der nieuwste buitensporigheden van de jongere Fransche realistische school [voor de hoeveelste maal?] dit vonnis werd gestreken. Inderdaad! - wanneer zal toch eindelijk eens aan dat gesol met een averechts begrepen kunstterm, aan dien met de veêren eener hoogere (?) Aesthetiek ten onrechte zich tooienden wansmaak [herinnerende aan den indertijd door de Fransche Romantiek, hoewel toen krachtens een geweldige réactie, in 't leven geroepenen paradox: ‘Le laid, c'est le beau’] voor goed een einde komen? Wanneer zullen gekuischte smaak, gezond verstand, waarachtige poëzie hun deerlijk verwaarloosde rechten hernemen?... Er was een tijd, toen ‘onnatuur’ van een geheel tegenovergestelde orde in de roman-litteratuur den schepter zwaaide. De terugwerking heeft zich meer dan voelbaar gemaakt, en de laatste overdrijving is op haar beurt tot zulk een noodlottige hoogte gestegen, dat

{==707==} {>>pagina-aanduiding<<}
het koud-waterbad, door de hedendaagsche werkelijkheids-apostelen over ons uitgegoten, naar ik meen, hier en daar reeds de hoofden en zinnen zelfs van het opkomend geslacht begint te ontnuchteren. Althans, die hoop wakkert bij mij aan, als ik op het feit zie, dat de Muze van de doorluchtige tweelingbroeders [de HH. Erckmann-Chatrian] - die, hoewel waarlijk ook uit alles behalve aetherische stof geboetseerd, toch zoo ondubbelzinnig mogelijk ‘la recherche du beau’ [ook van het zedelijk schoon] als leuze in haar banier voert - hare welverdiende populariteit niet slechts rustig blijft handhaven, maar ook gestadig aan ziet toenemen.
Toen ik, bij eene vorige gelegenheid 1), voor eerst de namen dezer Siameesche schrijvers bij mijne lezers mocht binnenleiden, klonken die dezen en genen zeker nog betrekkelijk nieuw in de ooren. Sedert hebben hun romans, ook ten onzent, zoo goed als burgerrecht verkregen; zelfs hebben sommigen dier verhalen 't zich moeten laten welgevallen, in een ander dan hun schilderachtig Elzasser idioom, hun geest- en karaktervollen kout te zien overgezet. Hoe 't zij - liever nog deze geesteskinderen in Nederland genaturalizeerd, dan die van den heer Gustave Droz!
Alwie eenigszins in hun steeds aangroeienden letterarbeid tehuis is weet, dat die zich in twee hoofd-categorieën laat splitsen. Tot de eene behooren hun: ‘Contes et romans populaires,’ tot de andere hun: ‘Romans nationaux.’ Hoofdzakelijk de laatstgenoemde reeks is gebleken rechtstreeks de uiting te zijn van hun politieke overtuiging en vertegenwoordigt den meer ernstigen kant van hun letterkundig streven. Al de gewichtigste feiten toch der nieuwste Fransche volksgeschiedenis hebben zij er achtereenvolgens, niet zonder merkbaren tendenz, een plaats in gegeven. Eerst, zooals men zich herinnert, publiceerden zij: ‘le Conscrit de 1813’, vervolgens ‘Madame Therèse’ en ‘l'Invasion’, toen ‘Waterloo’, daarna ‘l'Homme du peuple’, iets later ‘le Blocus’; tot nu eindelijk, daar dit democratisch gebouw genoegzaam is voltooid, zij begrepen hebben ook op den breeden grondslag er van te moeten wijzen, anders gezegd tot de bron te moeten opklimmen, waaruit geheel de stroom der nieuwere wereldgeschiedenis in machtige golven is voortgevloeid.... tot 't

{==708==} {>>pagina-aanduiding<<}
gebeurde nl. te Versailles in het gedenkwaardige jaar 1789.
De andere reeks daarentegen, die der ‘Contes et romans populaires’, hebben zij voor de meer dichterlijke, fantastische, men zou [ware 't woord niet zoozeer in diskrediet geraakt] kunnen zeggen ‘humoristische’ spelingen van hun talent, voor hun kunstenaars-caprices, al schuilt er ook in deze laatsten niet weinig diepte en gemoed, met den hun aangeboren tact [want zij weten ‘maat te houden’] bewaard. In welk van beide genres, die trouwens nauw en innig zijn verwant, hun Muze de grootste meesterschap ten toon spreidt, zou ik niet durven beslissen. Thans willen wij ons alleen bij het eerstgenoemde bepalen.

‘Histoire d'un paysan’ - zoo luidt de eenvoudige titel van den jongste, zeker niet den minst gelukkig geslaagde, van hunne ‘Romans nationaux.’
Veel is er ongetwijfeld, in de laatste jaren, door legio mannen van naam vooral op wetenschappelijk gebied reeds gezegd en geschreven ten betooge van het onberekenbaar gewicht en de voor ieder gezegende gevolgen van de, vroeger louter verafschuwde, groote Fransche omwenteling. De ‘heilige’ Revolutie - aanvankelijk onkenbaar wegens het haar aanklevende bloed en slijk - is uit het louteringbad der moderne kritiek en historiographie in al haar aangeboren glans en reinheid te voorschijn gerezen. Haar karakter, haar raison d'être is ten volle begrepen niet slechts, maar ook zij zelve is gaandeweg als de groote, de onmisbare bevrijdster van geheel de nieuwere menschheid gaaf en dankbaar erkend geworden. Dit alles is volkomen waar; en niet dan weinigen, goed en volledig bekend met den toestand van het volk, gelijk die algemeen, maar vooral in Frankrijk, was onder 't geen men noemt: l'ancien régime, zullen in vollen ernst nog, tenzij uit bijoogmerken, voor gemeld régime partij durven trekken. Maar - kennen en kennen is twee. De gansche omvang van gruwelen, waaronder twee derde gedeelte der menschheid tijdens de vorige staatsregeling gebukt ging, en aan wier duldelooze tyrannie de beweging van '89 een einde heeft gemaakt, wordt nog lang niet algemeen genoeg beseft. En evenmin worden de mannen dier beweging zelve noch ook de rechtmatigheid van het doel dat de besten hunner beoogden,

{==709==} {>>pagina-aanduiding<<}
reeds door ieder op hun volle waarde geschat. - De redenen van dit feit liggen voor de hand. Duizenden, als zij 't woord ‘Fransche Revolutie’ maar hooren, denken [veel uit oude gewoonte] daarbij nog steeds alleen aan haar ontaarding, haar uitspattingen, aan al de gruwelen en onmenschelijkheden in haar naam gepleegd: de September-moorden, Robespierre, Marat enz. Weinigen geven zich rekenschap van haar eigenlijk wezen, van 't geheel der oorzaken die haar onfeilbaar in het leven hebben moeten roepen....
Een populair, recht aanschouwelijk tafereel van den werkelijken maatschappelijken toestand, waarin vóór de beweging van '89 het meerendeel der menschheid, vooral de mindere stand, verkeerde, was wel een onderwerp de fijnversneden pen van de H.H. Erckmann-Chatrian waardig. (1) Met hun ongeëvenaard plastisch talent, hun klassieken stijl, hun warme sympathiën voor de beginselen van vrijheid en recht, waren zij als aangewezen om ook dat gedeelte der Fransche volksgeschiedenis in een hunner keurige en geestvolle etsen te vereeuwigen.

De ‘Histoire d'un paysan,’ 't zij mijnen lezers aanstonds gezegd, mag, zoo min als ‘Le Conscrit’ of ‘Waterloo,’ eigenlijk een roman heeten. 't Is zelfs geen afgewerkt verhaal, maar alweer een reeks van historische bijzonderheden gegoten in dien eigenaardigen vorm, waarva de schrijvers zich reeds herhaaldelijk met zooveel smaak hebben weten te bedienen. Ongeloofelijk is het schier ('t pleit te meer voor hun meesterschap) dat die vorm, hoe min of meer afgesleten reeds, nog altoos kan boeien en behagen. 't Geheim ligt misschien daarin, dat hij zuiver hun eigendom is en - dat hij zoo volmaakt goed bij den inhoud past. Wat toch schijnt natuurlijker middel alweer, om ons het lijden en den nood, waaronder het volk vóór het uitbreken van de Revolutie gebukt ging, recht levendig en in hun vollen omvang te doen gevoelen, dan om die, bij monde van een kind uit dat volk, een gewezen smidsjongen, thans een hoogbejaarde en welgezeten landman, als door een ooggetuige te doen vertellen. Als met den slag eener tooverroede verplaatst deze letterkundige fietie ons op eens in 't midden der gebeurtenissen. Wij zien den ouden man in zijn leunstoel geplant, ter-
{==710==} {>>pagina-aanduiding<<}
wijl hij over de jaren van het verleden, den tijd waarin hij is opgegroeid, zit te mijmeren; den tijd, naar zijn zeggen, toen: ‘les nobles et les religieux avaient tout, le peuple n'avait rien.’
Thans - is vader Michel, het armelui'skind, een welvarend man geworden. Hij zit er warmpjes in. Iedereen kent zijn hoeve, zijn weilanden, zijn fraaie koebeesten en prachtige trekossen. Zijn kleindochters hebben beiden een, voor hun stand, hoogst fatsoenlijk huwelijk gedaan. Van zijn kleinzoons studeert er een aan de polytechnische school te Parijs; de tweede, zijn naamgenoot, bekwaamt zich voor arts en heeft onlangs met goed gevolg reeds zijn Candidaats-examen afgelegd... Welnu, al die zegeningen, al die toch ook niet zuiver materieële voorrechten - hij komt er dankbaar voor uit - hij heeft ze eeniglijk en alleen te danken aan de Revolutie. Vóór 89 [gesteld dat alles gebleven ware zoo als het was], zou hij met dezelfde mate van vlijt en inspanning een vagebond zijn gebleven - niets meer. ‘Ik zou dan,’ zegt hij, ‘mijn gansche leven door mij hebben kunnen afbeulen, ten bate van edellieden en kloosterheeren!’
Onwillekeurig, terwijl hij dit overdenkt, dwaalt zijn blik over het liefelijk tafereel dat zich juist voor hem uitspreidt, het ruim en zindelijk vertrek, de met aardewerk versierde schouw, grootmoedertje en de kiekens die rusteloos heen en weer trippelen, zijn oude hond aan zijn voeten uitgestrekt die de trouwe oogen niet van hem afhoudt, en daarbuiten - zijn vruchtboomen wit van bloesem, zijn bijenkorven, de volgeladen hooiwagens die de schuur worden ingereden, het vrolijk zweepgeklap, het gezang en gestoei van knechts en meiden, het gehinnik der paarden.... O! als hij al dat geluk overziet en hij denkt dan jaren, lange jaren terug aan de ellendige stulp waarin zijn vader, moeder, broers en zusters ten jare 1780 hun verblijf hielden; aan de vier naakte, bouwvallige, door regen, sneeuw en wind verweerde muren en de met stroo toegestopte vensters; aan die stulp die op niet veel meer dan een donker hol geleek, waarin zij van koû en honger zaten te bibberen; en hij roept zich die arme lieden zelve voor den geest, zijn goeden vader, zijn wakkere moeder, in lompen gehuld, met den uitdruk der wanhoop op het gelaat, onafgebroken zwoegende van den vroegen morgen tot den laten avond, ten einde hun kinderen, als eenig voedsel, een handvol boonen te kunnen opdisschen.... dan - loopt

{==711==} {>>pagina-aanduiding<<}
hem een rilling door de leden, en, zoo hij alleen is, buigt hij het hoofd en stort bittere tranen...
Zie, hoe oud hij ook worde, [hij heeft thans de vijf en tachtig gehaald] nooit, neen nooit zal hij zich verzoenen met een geslacht, dat zijn ouders zoo meêdogenloos heeft uitgezogen, hun tot den laatsten duit toe uit den zak heeft geklopt! En dan het feit te moeten beleven, dat zonen uit datzelfde volk gesproten [des Gros-Jacques, des Gros-Jean, des Guillots enz.], als dagbladschrijvers tegen diezelfde omwenteling de pen voeren! - Uit hun mond de bewering te moeten vernemen, dat die omwenteling alles bedorven heeft; dat het volk vrij wat beter en vrij wat gelukkiger was vóór '89! - ‘Canailles!’ - barst hij, dat lezende, telkens los en de krant glijdt uit zijn van toorn trillende vingeren.
Zijn kleinzoon tracht hem dan tot bedaren te brengen:
‘Mais, grand-père, pourquoi donc te fâcher! Ces gens-là sont pay s pour tromper le peuple, pour le ramener dans la bêtise; c'est leur état, c'est le gagne-pain de ces pauvres diables!...’
Hij antwoordt: ‘Non!... Nous en avons fusillè par douzaines, de 92 à 99, qui valaient mille fois mieux que ceux-ci; c'etaient des nobles, des soldats de Condé, ils défendaient leur cause! Mais trahir pere, mère, enfants, patrie, pour se remplir la panse, c'est trop fort!’
En ziehier wat hem op de gedachte heeft gebracht om zijn eigen herinneringen bij een te zamelen en op te teekenen, - tot terechtwijzing van het opkomend geslacht: ‘pour detruire ce venin, et montrer aux gens ce que nous avons souffert.’ De geschiedenis van zijn eigen stand wil hij beschrijven. ‘Ça me distraira, ça me fera du bien de penser que nous avons chassé les gueux...’
‘Ah!...’ (dus vervolgt hij) ‘Ce n'est pas à moi que l'on peut faire croire que les paysans etaient heureux avant la R volution; j'ai vu le bon temps, comme ils disent; j'ai vu nos anciens villages; j'ai vu le four banal, où l'on ne cuisait de la galette qu'une fois par an, et le pressoir banal, où l'on n'allait qu'à la corv e, pour le seigneur ou l'abbaye; j'ai vu les vilains: maigres, décharn s, sans sabots et sans chemises, avec une simple blouse et des pantalons de toile, ét.: comme hiver; leurs femmes tellement hal es, tellement sales et deguenillées, qu'on les aurait prisês pour des espèces de bêtes; leurs enfants qui se traînaient tout nus devant les portes, un petit morceau de linge sur les cuisses...’

{==712==} {>>pagina-aanduiding<<}

Men ziet, - de inkleeding is bij uitnemendheid gelukkig gekozen! De mise en sc ne kon niet treffender zijn; en wie de schrijvers kent begrijpt licht, hoe zij van dit alles ter bereiking van hun oogmerk op schitterende wijze partij hebben getrokken.

Het tooneel verplaatst ons natuurlijk weer in den Elzas, in de buurt van Phalsbourg; maar het uitwendig aanzien van het stedeke en zijn omstreken was toen nog heel wat treuriger en vervallener dan in de dagen van ‘le conscrit’. De wegen zijn ongeplaveid, lantaarns nergens te zien, de daken zonder goten, de gebroken vensterruiten met papier toegeplakt en de burgers schuilen angstig weg van de straat, waarop alleen de gevreesde Prévôt, of prachtig uitgedoste officieren en eenige luie, havelooze bedelmonniken in ongestoorde vrijheid zich kunnen bewegen. Nergens is een spoor van welvaart te ontdekken, want alle lasten drukken uitsluitend op burger en boer, op de laatsten met verdubbeld gewicht; - het volk is eenvoudig het kapitaal waarvan Hof, adel en geestelijkheid de hoogst mogelijke renten trekken.

Vooreerst (in dezer voege begint Michel zijn verhaal) om zich het nog veel verschrikkelijker lot van ons, plattelandbewoners, voor te stellen, moet men bedenken dat wij reeds dezelfde lasten hadden op te brengen als de stedelingen. Maar dit was nog zoo goed als niets in vergelijking van al het overige, van de ontelbare heerenlasten, heerendiensten, binnenlands-tollen, tienden enz, waarmede men ons letterlijk den laatsten droppel bloeds uit het lichaam zoog. Van den grond behoorde al het beste aan de Heeren - het uitschot alleen kregen wij. En op dien grond mochten wij nog niet eens bouwen wat wij zelv' goed vonden, maar 't zoo inrichten dat de ‘Heeren’ er 't meeste profijt van hadden. Dan - hadden die heeren het jachtrecht en vernielden soms op éénen morgen den oogst van een geheel jaar; een boer daarentegen die ook maar één stuk wild schoot kon levenslang tot de galeien worden veroordeeld. Ook hadden zij ‘le droit du troupeau’ en ‘le droit du colombier,’ 't geen wil zeggen, dat zij een uur vroeger dan wij hun kudden mochten uitzenden en overal vrij hun duiven mochten laten uitvliegen, ook al tot bitter nadeel van den arme. Voeg hierbij

{==713==} {>>pagina-aanduiding<<}
de reeds gemelde, talloos vele heeren-lasten en heeren-diensten: zooveel kippen, zooveel eijeren 's jaars moest ieder huisvader aan den ‘Heer’ afstaan. Ook was hij verplicht in de dienst van den heer te werken, drie dagen voor zijn eigen hoofd, drie voor elk van zijn zoons of zijn knechten, drie voor elk paard of iederen wagen dien hij hield, enz. Dit noemde men la corvée.
Ik zwijg van de kleinere knevelarijen: het recht van den beul op de huid van ieder dood beest, de tienden, [zooveel te drukkender omdat wij toch al reeds aan een heirleger van geestelijken, monniken, enz. indirect den kost gaven,] en duizend andere lasten nog, die ik alle niet op kan noemen, want waar zou ik eindigen? In 't kort, 't was letterlijk alsof de heeren en de kloosters het er op hadden gemunt om ons van den aardbodem te verdelgen.
En toch - de maat is nog niet vol.
Bij dit alles kwam nu de inlijving van Lotharingen in Frankrijk, en ten gevolge hiervan vermeerdering van de som der reeds opgenoemde lasten daarenboven nog met die - voor den koning. - Zooveel stuivers weer afzonderlijk voor ieder kind, zooveel voor iederen knecht, zooveel voor het meubilair, zooveel van de inkomsten, zooveel voor het zout, en de tabak (waarvoor de adel en de geestelijkheid ook alweer niets betaalden) enz. enz.
En zoo nu nog maar die prinsen en groote heeren, die met ons zweet en bloed zich vetmestten, iets, zie zooveel! hadden gedaan om den algemeenen toestand des lands te verbeteren, zoo zij wegen aangelegd, kanalen gegraven, moerassen drooggemaakt, scholen en gasthuizen opgericht of iets van dien aard hadden tot stand gebracht, dan ware er ten minste nog aan al die ellende één goeden kant geweest. Maar - 't leek er niet naar! Zij dachten louter aan hun vermaken en leefden in ijdelheid, praal, en geldverspelling. Een kerkvorst, als de kardinaal Louis de Rohan, deed, als hij langs den weg reed, door zijn lakeien de boeren met zweepslagen ruimbaan maken. Ieder edelman hield er, op zijn goederen, een Versailles op na in 't klein. Schatten hadden zij veil voor den aanleg van hun parken, hun serres, voor hun maîtressen, enz. - Ten slotte zat ons nog het heir van staatsbeambten op den hals, die ons mede op alle mogelijke wijzen uitzogen....
Geen wonder dat telken jare de hongersnood grijnzend rond,

{==714==} {>>pagina-aanduiding<<}
waarde. Aardappelen kende men nog niet en bovendien - wat schoot er, na aftrek van al de opgenoemde lasten, voor ons zelven over?.... niets!
't Gevolg hiervan was dat drievierde gedeelte der plattelandsbevolking, als de winter aanbrak, op bedelen, soms op rooven uitging, 't geen weer ten gevolge had, dat koninklijke troepen, de schuldigen najoegen en dat deze bij hoopen naar de galg of de galeien werden verwezen....

En nu denke men zich, in zulk een tijd, een armen mandemaker (Michel's vader) met vrouw en zes kinderen bezwaard, geen enkelen penning, geen duim gronds, kip noch geit bezittende en alleen van zijn handenarbeid moetende leven. ‘Qu'on se figure cet état: les grand jours de jeûne, les nuits d'hiver, sans feu ni couverture; la peur des collecteurs, des sergents, des gardes forestiers, des garnisaires!... Et pas d'espoir ni pour lui, ni pour ses enfants, d'obtenir un meilleur sort! - parce que c' tait l'ordre, parce que les uns venaient au monde nobles, et devaient tout avoir, et que les autres naissaient vilains, et devaient rester mis - rables dans tous les siècles!
Intusschen, nog is het tafereel van de ellende des volks in den ‘goeden ouden tijd’ niet geheel voltooid. Er ontbreekt nog één trek aan: de saillantste misschien, die welke de nijpendste ons afschildert van alle boerenplagen - hunne eeuwigduren de schuld! Kouden nl. de ongelukkigen [en in den regel was dit natuurlijk het geval] het verschuldigde niet voldoen, zoo waren er woekeraars, die 't hun voorschoten - tegen énormen interest. Aan afbetaling van die schuld viel nooit te denken, maar reeds de voldoening van de maandelijksche renten was een Damocles-zwaard, dat den arme voortdurend boven het hoofd hing. In persoon toch gingen de kwelduivels rond en haalden op al wat er maar te grijpen viel - soms de laatste nooddruft. Was er niets ook van dien aard te plukken [zooals bij de ouders van Michel] dan lieten zij zich betalen in arbeid. Ziehier dus een nieuwe soort van ‘Corvée.’ Nooit was de ongelukkige, die er meê bedreigd werd, een oogenblik veilig.
Met beving herinnert zich Michel nog dien ouheilspellenden tik aan het venster, en het geroep:
‘Jean-Pierre?’

{==715==} {>>pagina-aanduiding<<}

Dan [zegt hij] liep mijn vader bevend naar buiten en vroeg, met de muts in de hand:
Mijnheer Robin?
- Zoo, ben je daar eindelijk.... Ik heb een paar corvées, die gedaan moeten worden op den weg van Hérange of Lixheim; zulje komen?
- Ja-wel, mijnheer Robin, ja-wel!
- Morgen, zonder fout?
- Ja, Mijnheer Robin.’
En bleek, met een hangend hoofd en stijf op elkander geperste lippen, trad dan vader weer naar binnen en hervatte somber zijn arbeid. 's Anderen morgens vroeg ging hij uit, met de spade op den schouder, maar zulk een dag verdiende hij niets; hij voldeed slechts zijn rente voor een of twee maanden. En zelden duurde het lang of daar was Mijnheer Robin al weêr en klopte tegen de ruiten....’

Indien zóó de stoffelijke - hoe dan de geestelijke toestand was, laat zich denken. Van onderwijs der jeugd geen spoor! Ouders beschouwden hun kinderen geheel als hun eigendom en gebruikten hen als kostwinners. Zij groeiden op als beesten. Stalen zij, of bedreven zij ander openbaar kwaad, aanstonds was de beul (le rifleur) bij de hand; want - geeseltuig en pilori waren zelden buiten functie in die dagen. - ‘Combien de fois en écoutant des gens riches crier contre la Révolution, je me suis rappelé tout à coup que leur grand'mère ou leur grandpère avait été riflé au bon vieux temps; malgré moi, j'étais foreé de rire: on trouve de drôles de choses dans ce monde!’

Tot dusver stonden wij intusschen slechts bij de préliminairen stil; bij den proloog, om zoo te spreken, die het omwentelingsdrama voorbereidt, welks snelle wording en voortgang de schrijvers ons thans in meesterlijke trekken weten te schilderen. Een der hoofdpersonen die er in optreden en die al dadelijk onze belangstelling wint is Jean Leroux, Michel's peet, herbergier in ‘les Trois-Pigeons’, die bij gemeld bedrijf tevens ook dat van hoefsmid uitoefent; een krachtige, intelligente man des volks, gelijk de pen van Erckmann-Chatrian er zoo menigeen heeft geteekend. Bij dezen komt de jonge Michel om het vee

{==716==} {>>pagina-aanduiding<<}
en den stal verzorgen, en treedt hij later als smidsjongen in de leer. Op de door zijn peet gehouden dorpsbeurs hoort en ziet hij allerhande dingen, die hem tot nadenken en ontwikkeling brengen. In en vóór diens woning treffen ook al de personen, die in het kleine verhaal een rol vervullen, gedurig samen.
Aardig geteekend vooreerst is Valentin, de meesterknecht, een type van taaie, onbewegelijke gehechtheid aan al het bestaande; ‘qui trouvait tout bien dans ce bas monde, les nobles, les moines, les maîtrises, (gilden), tout!....
A chaque instant le parrain disputait avec Valentin:
‘Mais, animal, lui criait-il, si ces choses n'existaient pas, tu serais maître forgeron comme moi depuis longtemps; tu te serais acquis du bien, tu pourrais vivre à ton aise.
- C'est égal, repondait Valentin, vous penserez ce qui vous plaira; moi je suis pour notre sainte religion, la noblesse et le roi. C'est l'ordre établi par Dieu!’
Voorts de dorpspastoor, M. Christophe, bij wien de jonge Michel leert lezen, een vertegenwoordiger van dat gedeelte der lagere geestelijkheid, dat, schoon er in 't geheel nog niet aan denkende het ‘koninklijk’ gezach aan te tasten, toch ernstig verbetering wenschte in den toestand des volks - en meer kleinere bijfiguren.
De kroon evenwel spant de teekening van Chauvel, den colporteur, met zijn kleine Marguerite aan de hand: bezielde apostelen van den nieuwen geest, modellen beiden van geestkracht en moed, wie het bloed der oude Huguenoten niet te vergeefs door de aderen stroomt. Onvermoeid zijn deze op de been in alle weer en wind, met hun mars op den rug, om allerlei soort van geestelijke contrebande, als nieuwsbladen (vóór 89 nog een volstrekt onbekende weelde, vooral op 't land waar trouwens bijna niemand lezen kon) vlugschriften, de werken van Ronsseau, Voltaire, Raynal, Helvétius, enz. - ook de nieuwste berichten van het Hof en van het buitenland - onder de menschen te verspreiden; een gevaarlijk beroep in die dagen, waarbij men licht zijn vrijheid of zijn leven kon inboeten. Het gros der landbewoners schuwde hen natuurlijk als ketters, en ging hun uit den weg als brachten zij besmetting aan. Jean Leroux daarentegen achtte den schranderen, doorkundigen, ijverigen man, wiens fonkelende, zwarte oogen u tot in de ziel keken, hoog en vond behagen in zijn onderricht.

{==717==} {>>pagina-aanduiding<<}

‘Eh bien! Chauvel, - klonk het met zijn zware basstem, zoodra hij de beide zwervers had binnengeleid en hartelijk verwelkomd - eh bien! ça va toujours?... ça marche?’
‘Oui, maître Jean’, gaf dan Chauvel ten antwoord, ‘ça va bien... on achéte beaucoup de livres... les gens s'instruisent... ça va! ça va!......
En beide mannen wisselden ernstige blikken van verstandhouding - zij begrepen elkander. Luid spreken ware ook niet geraden geweest. Gebeurde het soms dat. Maître Jean wat doorsloeg, dan rees zijn vrouw, dame Catherine, snel op en ging aan de deur staan luisteren, en die wenk werd oogenblikkelijk begrepen; men moest voorzichtig zijn, spionnen lagen overal op de loer; als zij bij toeval eens gehoord hadden wat hier gesproken werd over de vorsten, groote heeren en monniken, dan - wee onzer!

De vastheid, waarmeê de schrijvers steeds den eenmaal door hen gekozen letterkundigen vorm in het oog blijven houden, brengt er vooral zeer het hare toe bij om de omtrekken dezer tafereeltjes en beeldjes scherp te doen uitkomen. Het is steeds Michel, de gewezen smidsjongen, die vertelt. 't Is uit de herinnering van zijn lang vervlogen jeugd, dat alles als met tooverslag in volle klaarheid voor hem opdaagt. Nu eens beschrijft hij b.v. zich zelven zooals hij ademloos kon toeluisteren, als zijn peet s' avonds, bij dichtgesloten luiken, het door Chauvel meegebrachte nieuwsblad zat voor te lezen - en den schrik die hem beving, als die hem plotseling deed opmerken, dat het reeds lang tijd voor hem was geweest om huiswaarts te keeren; een tocht destijds, toen wolven 's winters door de dorpen ronddwaalden, in donker niet zonder gevaar. - ‘Alors (zoo verhaalt hij) je courais allumer un flambeau dans la cuisine. Je me dépêchais en frissonant et Nicole m'ouvrait... Les cheveux me dressaient sur la tête; je sautais par-dessus les tas de neige et de fumier comme un cabri...... En arrivant à notre baraque, je me jetais contre la porte comme un perdu.
Le pauvre père tait là, près de l'âtre, dans un vieux pantalon de toile tout rapiécé et s'écriait:
‘Oh! mon enfant, que tu viens tard! Tous les autres dorment; tu as donc encore écoutè lire la gazette?’

{==718==} {>>pagina-aanduiding<<}

Moi, je veillais encore longtemps, écoutant passer les coups de vent et quelquefois au loin, un bruit sourd an milieu du grand silence: les loups attaquaient une étable.
D'autres fois je frissonnais de les entendre souffler et gratter sous notre porte....’

Dan weer schildert hij de invoering van den ‘aardappel’ in Frankrijk, het ongeloovig geginnik van de dorpelingen, de tegenkanting van de monniken omdat het Chauvel, de Calvinist, was, die de schil er van voor 't eerst in zijn mars had meêgebracht en geraden had er de proef van te nemen; - voorts de proefneming van zijn peet, in spijt van het algemeen gelach; de pijnlijke en langdurige spanning of zij al dan niet zon gelukken, en eindelijk - het onvergetelijk oogenblik, toen hij eens als naar gewoonte 's morgens vroeg bij zijn baas komende, plotseling de eerste teekenen van groei ontdekte en hij als een razende op het huis was toegevlogen en tegen de luiken had gebonsd:
‘Qui est la?
- Ouvrez, parrain!’
Il ouvre en chemise.
‘Parrain, les racines poussent!....
Maître Jean était bien en colère d'étre réveillé, mais en entendant cela, sa grosse figure fut toute réjouie.
‘Elles poussent?
- Oui, parrain, de tous côtés, en haut, en bas du champ. Dans une seule nuit elles sont venues.
- C'est bon, Michel, fit-il en se d pêchant de s'habiller, j'arrive! - H! Catherine, les racines poussent!....’

Het volgende voorjaar stond in de nieuwsbladen, dat zekere Parmentier hetzelfde gewas in den omtrek van Parijs had aangekweekt, en dat de koning zelf van de vrucht had geproefd. Toen wilde iedereen ze hebben, maar Maître Jean, die nog boos over de domheid der lieden was, hield de poters terdege op waarde.

Meer rechtstreeks ingrijpende in den gang der politieke ge-
{==719==} {>>pagina-aanduiding<<}
beurtenissen is zijn verhaal van den onbeschrijfelijken indruk, teweeggebracht door de verschijning van ‘le compte rendu’ (gelijk 't heette), een boek nl., van den nieuw benoemden protestantschen minister Necker, waarin deze, met het oog op het énorme, jaarlijks toenemende déficit, den geheelen toestand der geldmiddelen van den staat onbewimpeld voor het publiek had blootgelegd - iets waarvan Chauvel natuurlijk niet naliet zijn vrienden op de hoogte te houden.
Voor 't eerst - sinds eeuwen, begon de burgerstand toen te begrijpen waar eigenlijk hun geld bleef; waartoe al die sommen, hun jaarlijks afgeperst, moesten dienen. ‘Huis des konings en van de koningin - zooveel! Dat van de prinsen van den bloede - zooveel! Zwitsersche troepen - zooveel! Tractementen van ontvangers, pachters, enz. enz. zooveel! - Pensioenen - zooveel! En altoos bij millioenen!...’
‘Ah! maintenant, criait mon parrain, on voit d'où vient notre grande misère; on voit pourquoi les gens vont pieds nus; on voit pourquoi tant de milliers d'hommes périssent de froid et de faim; on voit pourquoi tant de terres restent en friche. Ah! maintenant, on comprend tout! Dieu du ciel! faut il que des misérables donnent tous les ans cinq cents millions au roi, et que ce ne soit pas assez!.... qu'il reste cinquante-six millions, de déficit!
Rien que de voir sa figure, votre coeur se retournait....’

Van dit oogenblik af zetten wij dan ook, wat den loop der gebeurtenissen betreft, min of meer den voet op historisch gebied. Wij hooren van de beruchte ‘halsketen-geschiedenis,’ van de ontzettende ellende welke de winter van 1788 op 1789, de strengste dien menschen zich herinnerden ooit beleefd te hebben, op het land te weeg bracht; van het stijgende gemor; wij naderen al meer en meer de krisis en komen zoo eindelijk tot de bekende bijeenroeping der Algemeene staten tegen 1 Mei 1789 - en tot die beroemde en gedenkwaardige vergadering, te Versailles gehouden, waarin het tusschen de notabelen en de burgerlijke afgevaardigden, [de laatsten met Mirabeau aan het hoofd], die elkander in geen twee eeuwen hadden ontmoet, tot een beslissende botsing kwam en - de grondslag van het geheele nieuwere Staatswezen zegevierend werd gelegd. De uitvoerige beschrijving van deze laatste indrukwekkende gebeurtenis, waarmeê ‘l'histoire d'un paysan’ wordt beslo-
{==720==} {>>pagina-aanduiding<<}
ten, [in haar soort een meesterstukje] vernemen wij intusschen niet uit zijn eigen mond, maar uit een langen brief van Chauvel die, hoewel Calvinist, nogtans tot Afgevaardigde was gekozen en zoo de kroon had mogen zien drukken op het werk, waarvoor hij al zijn krachten en zelfs zijn leven had veil gehad.
Wat Michel betreft, - zoo moet ik mijnen lezers verschooning vragen, dat ik hun het verhaal onthoud van den kleinen, niet onbevalligen roman die tusschen hem en de kloeke Marguerite wordt afgespeeld; eene allerliefste bloemguirlande, die door al deze lijdensdoornen zich heenslingert....

Zoo de schrijvers hun woord houden, dan zal ook het vervolg van de ‘omwentelings-geschiedenis’, op dezelfde populaire wijze behandeld, van hun hand het licht zien. Beantwoordt dit aan de hier meêgedeelde proeve, dan hebben wij, dunkt mij, alle reden om de verschijning er van met verlangen te gemoet te zien.

P. Bruijn.


1) Essais de Critique et d'Histoire p. 18,

1) De Navarrete, Relations des quatre voyages entrepris par Ch. Colomb II. 197 etc.

1) Theod. Waitz. Die Indianer Nordamerica's, bl. 55.

1) Theod. Waitz, a.w. bl. 42.

1) Verg. Humboldt, Essai politique sur le Royaume de la Nouvelle Espagne. I. p. 371. - Waitz. a.w. bl. 67.

1) The children's hour. (Birds of passage; flight the second.)

1) Jong-hollandsch binnenhuisjen. (Laatste der Eerste.)

1) Zie Vervolg van Loon, Ned. Historiepenningen, Deel IX, no. 692 bl. 346-349 en mr. J. van Lennep, Een wakker man, in het jaarboekje Castalia, jaarg. 1868, naar mededeelingen van diens wakkeren mans kleinzoon.

1) Brieven van eenen gevlugten Hollander, enz. Rijssel, 1789, bl. 46.

1) Oranje's eer verdedigd, aangehaald door Chr. in den Navorscher XIV 136. 1).

2) Aldaar, bl. 136.

3) Reize door de Oostenrijksche Nederlanden, gedaan door een voornaant Hollandsch vlugteling in den jaare 1788. Nav. t.a.p., bl. 137.

1) Brieven, bl. 88 en 91.

2) Zie een voorbeeld of bewijs in het Verhaal van het voorgevallene ten opzigte der Nederlanders, enz. 1790, bl. 112 en K. Kamminga, Geene Heeren meer! 1795, bl. 26-27.

1) De zaak der verdrukte Hollandsche patriotten. Duink. 1790, II, bl. 2-13, 33ste brief; uit het rapport of advies van 21 Dec. 1787, te Brussel van Gecommitteerden, tot examen van de memorie van den baron van der Capellen van der Marsch, aan het Fransche Ministerie ter hand gesteld, aldaar bl. 7.

2) Bundel van bewijsstukken. Duink. 1790, bl. 170.

3) K. Kamminga. Geene Heeren meer! bl. 22-23.

1) Het tegenwoordige park. In de Vad. hist. verv. XXII, bl. 270, is sprake van de Hollandsche beurs in eene der Allées van het park te Brussel gehouden.

2) Zooals Eise Eisinga, de beroemde vervaardiger van het Franeker planetarium, later tot 1790 te Gronau. Zie W. Eekhoff, Het leven van E. Eisinga, 1851, bl. 29. Zoo ook de bekende Dr. G.J.G. Baeot, die aldaar, in 1789, uitgaf zijne te Munster gedrukte Verzameling van stukken ter verdeediging zijner eer en onschuld, vooral op het grievendst beleedigd door de Staaten van Stad Groningen en Ommelanden, XLIV, 310 bladz. 8o. Later werd hij leeraar te Duinkerken. Zie over hem v.d. Aa, B. bl. 18-20.

1) Brieven van eenen gevlugten Hollander. ‘Bijna alles wat het vaderland ontwijkt, verschijnt alhier (te Antwerpen) bl. 85 en bl. 89-90.

2) Zie no. 486-488. Vervolg van Loon. Ned. Historiepenningen, VI, bl. 75.

3) Brieven, bl. 87, 182. Onder het onreine goedje begrijpt de schrijver bl. 180-181: ‘hen die uitgelokt door een goed tractement en een lui gemakkelijk leven, buiten eenige noodzakelijkheid zich naar Frankrijk hebben begeven...... Hen die hunne schuldeischers ontliepen, onder voorwendsel van te moeten vlugten, om den verwarden staat hunner zaken te verbloemen.... Losbollen die hunne ouders of voogden, ja zelfs hunne vrouwen ontliepen!

4) Brieven, bl. 170. De schrijver, namens de Gravin H... eene uitdeeling doende, vond niet minder dan 45 personen, allen Hollanders, die op stroo sliepen, geen hembden aanhadden en die zonder eenigen den minsten voorraad van brandstoffen en bijna zonder eenig voedsel waren.

1) Petrus Camper, Een doorn in het oog der Friesche patriotten, stierf in 1789. Zie no. 785 Vervolg van Loon. Ned. Historiepenningen, deel X, bl. 397, (ter perse, v.d. Aa, C. bl. 78.

2) De bij het zoogenoemde Franeker beleg gecreëerde kolonel Claas Riemers, trok maar 12 livres 's weeks, terwijl de koopman P. Sannes van Franeker 16 en M. van der Ley 36 livres trokken. Lijst van Vriesland, 7 April 1787, bl. 113-114, bij K. Kamminga, t.a.p. Vergelijk Verhaal, bl. 136-138.

1) ‘De drost van Palland en H. Hooft lieten zich nu en dan nog al eens bij het volk in St. Omer zien’ Kamminga, bl. 28.

2) Vergelijk La liste indicative des personnes les plas notables et distinguées, bij Valckenaer, Antwoord (Eerste brief). Bijlage H, bl.146-148. Levensbijzouderheden van de aldaar en door ons vermelde personen zijn, voor het meerendeel, te vinden in van der Aa's (Biographisch Woordenboek) A-P-, nog voor aanvulling vatbaar bij sommigen.

1) Volgens de lijsten no. I-XXI, bij Kamminga:
Gelderland	116 pers.	fr. 1260.
Dordrecht	14 pers.	fr. 114.
Haarlem	15 pers.	fr. 147
Delft	72 pers.	fr. 720.
Gouda en Schoonhoven	19 pers.	fr. 244.
Rotterdam	120 pers.	fr. 1072.
Leiden	41 pers.	fr. 462.
Schiedam	8 pers.	fr. 52.
't Platteland van Zuid-Holland	111 pers.	fr. 865.
's Gravenhage	81 pers.	fr. 1043.
Heusden en de Generaliteit	80 pers.	fr. 1052.
Amsterdam	222 pers.	fr. 2249.
Noord-Holland	29 pers.	fr. 315.
Zeeland	6 pers.	fr. 58.
Gorkum	13 pers.	fr. 166.
Utrecht	139 pers.	fr. 1433.
Friesland	68 pers.	fr. 881.
Groningen	7 pers.	fr. 51.
Overijssel	102 pers.	fr. 759.
	_____	_____
Personen	1263	fr. 13953.
Nagekomen of wel officieren onder de burgers gerekend	35	fr. 755.
	_____	_____
Zamen	1298	fr. 13698.


2) Verhaal der uitgeweken Nederl. bl. 89.N. Ned. Jaarb. 1789, bl. 1619-1620 en 1791, bl. 1620 uit de Memorie van 27 Julij 1790, der Staatsuitgaven van Necker, sedert 1 Mei 1789-30 April 1790.

1) Nederl. Jaarb. 1795, bl. 2119. Vaderl. Hist. Verv. deel XXXII, bl. 177 (†).
Uit Noord-Holland, Amsterdam, Haarlem en het Noorder Kwartier	7986.
Zuid-Holland, Delft, Leiden, Rotterdam, Schiedam en 's Hage	8799.
Gelderland en Overijssel	5548.
Prov. Utrecht	3221.
Friesland	9433.
Zeeland en de Meijerij	3525.
Deserteurs	38S2.
	_____
Zamen	42394.


2) Vad. Hist. Verv. Deel XXXII, bl. 180 (*) b.v. Friesland, 9433 te Brussel en maar 68 te St. Omer. De Friezen schaarden zich natuurlijk om hunnen landgenoot C.L. van Beijma, die bij zijn komst te St. Omer, 28 Jan. 1788, aldaar reeds ruim 500 emigranten vond. Verhaal, bl. 4-5 en Apologie de C.L. van Beijma, 1790, p. 23.

3) Verhaal bl. 22. ‘Bijna geen, die de Fransche taal magtig was,’ bl. 44. ‘Van de 20 vlugtelingen die bij den heer Collignon (den Franschen opvolger van den Commissaris van Beijma) ‘kwamen, was er ter naauwernood een, zoover de taal magtig dat hij zich kon doen verstaan,’ bl. 77. Ook onder de intendanten waren er meerderen die de Fransche taal niet magtig waren, ja zelfs de Secretaris J. Bode niet, bl. 79, ‘die met een Fransch heer moest omgaan en daar en boven al zijn werk in die taal moest uitvoeren.’ Een aantal verdedigingsgeschriften van van Beijma en Valckenaar zijn uit dien hoofde in het Fransch en Nederduitsch uitgegeven. ‘De onkunde van vele Hollandsche emigranten is de hoofdreden van mijne vertaling,’ zoo leest men op de keerzijde van het vrij lijvig boekdeel: ‘De zaak der verdrukte patriotten, 1790.

1) Brieven aan eenige vrienden. Duitsch. 1792. 1ste brief, 22 Sept. 1791 uit Frankrijk, bl. 8. ‘Zult gij u verlaten op het minder (geringer) gedeelte, dat door de ledigheid bedorven voor het grootste gedeelte meer geschikt is zijne schadevergoeding door plunderen en roof te verhalen dan om langs den weg van orde het heil en de welvaart van hun vaderland uit te werken?’

2) Valckenaer, in Verhaal, bl. 17 en Antwoord (of Eerste brief, 1790, bl. 24) zegt zelf (en hij was eens Secretaris van den Commissaris v. Beijma) ‘slechts het uitvaagsel van Holland (Nederland) is naar Frankrijk gevlugt.’

3) Brieven, 1789, bl. 113. ‘Als nog houde ik mij in Antwerpen op. De gerugten van een spoedige omkeering van zaken, die alhier sterk verspreid worden en welke men alle schijn van waarheid poogt bij te zetten,’ enz. en bl. 119 (1788). ‘Men spreekt niet minder als van een ganschlijk herstel der patriotten en zulks wel binnen weinige weken, bl. 164. Men kan zich geen denkbeeld formeren van de veelvuldigheid der gerugten, die alhier wegens onze herstelling in 't vaderland verspreid worden, Dit spel heeft verscheidene weken, ja! maanden geduurd.’ De schrijver der Brieven zelf verwachtte zulks eerst binnen drie à vier jaren. Zie bl. 130. Toen die tijd om was schreef men in ‘De zaak der verdrukte Holl. patriotten. Duinkerken 1790, 1791. 2 deelen. I, bl. 138 (27ste brief: Over de eindelijke verwachting der Hollandsche patriotten, het volgende: ‘thans is het drie jaren, dat de patriotten uit hun Vaderland geweken, meerder of minder hoop gevoed hebben op een herstel hunner zaken. In het eerste jaar, zelfs in de eerste veertien dagen, om den verraderlijken inval der Pruissen, heeft men reeds de sterkste verwachting op herstel gehad.’

4) Van de vreugde daarover kunnen de penningen en maaltijden getuigen, heschreven in het Vervolg op van Loon, Nederl. historiepenningen, VII, bl. 275-278.

5) Zie de Zaak enz II, bl. 184.

1) Verhaal, bl. 150. Speeleveld, een later nog te noemen Vlaardinger, was daarvan directeur. Zie verder Andwoord aan den heer J. Valckenaer. 1790, bl. 50-51. Kamminga, bl. 41 en vooral De zaak der verdrukte patriotten, II, 33ste brief alwaar het Rapport der Gecommitteerden van 21 Dec. 1787, over het formeten van een etablissement bl. 2-13 en de aammerkingen daarop bl. 43-49, alsmede Valckenaers Antwoord (eerste brief), bl. 70-92.

2) Lettre du 12 Juin 1789 du Marquis d'Ormond à M. van Beijma. (Bundel bewijssttukken 1791, bl. 150.) ‘Je croyais avoir combattu votre opinion sur la position des réfugiés en France, de manière à vous prouver qu'elle n'étoit pas raisonnable; cependant vous avez cherehé à la faire adopter plusieurs fois: vous avez rassemblé vos compatriotes de la classe inféricure et en excitant parmi ces gens là une insubordination - qui auroit pu leur devenir funeste, vous avez donné lieu à des plaintes dont I' effet le moins facheux a été de retarder 
l' établissement d'un ordre que tous les honnêtes gens devaient désirer.’

3) Een der meest geliefde scheldwoorden te St. Omer, was Aristocraat. In Julij 1788 zeide reeds de nieuwe Commissaris Collignon, dat hij alles zoude aanwenden om de emigranten in vrede te houden, van harte wenschende, dat daardoor de oneenigheden ophouden en men zich onderling niet meer Aristokraat heeten zouden.’ Hoe hoog de verdeeldheid liep, kan men afmeten uit hetgeen D. Speeleveld in zijn Brief. Duink. 1791, bl. 51 schrijft: ‘Welk onzijdig mensch konde een koffijhuis of herberg aandoen zonder gescholden of geslagen te worden.’

1) Antwoord. 1790, bl. 55. Paape zegt ook ergens, zij krakeelden hevig over het zoeken naar eene kolonie.

2) Brieven 1789, bl. 182. ‘De Godsdienst komt almede in het spel en er zijn er, die thans nog lust hebben om voor de regtzinnigheid in dier voege te ijveren, dat zij er zich zelven door bederven.’ G. Paape, die in 1789 te Duinkerken kwam, schrijft ook: ‘tot mijn spijt vond ik de verdeeldheid en partijschap grooter dan ik wel verwacht had.’ De onverloemde gesch. van het Bataafsch patriotismus tot 12 Junij 1798, in Volksblad 1867, no. 21. ‘Zij haatten elkander doodelijk; om het te kerk gaan bij een dominé die regtzinnig, of bij een die zoogenaamd onregtzinnig was.’ Ald. no. 22.

3) De zaak enz. II. bl. 114.

4) Zie De kerkelijke toestand der op het einde der achttiende eeuw naar St. Omer uitgeweken Nederlanders door Mr. J.T. Bodel Nijenhuis. Kerkhistorisch archief. Amst. 1866, IV. bl. 395-396. De vrijheid der openbare Godsdienstoefening was den vlugtelingen bij acte van 11 Sept. 1788 gegeven. Zie Vad. Hist. Verv. XXII, bl. 212, die verwijst naar de verzameling van de Chalmot, IX bl. 270.

1) Het hield echter niet op den duur bij allen stand. Paape zegt: ‘ik heb (uitgeweken) Bataven gekend, die allerhevigste Jacobijnen waren toen het Jacobinisme in de mode was: weinigen echter dier Bataafsche Jacobijnen hebben volgehouden; zij waren de gematigdheid zelve, zoodra het Jacobinisme den doodsteek ontving.’

2) Verhandeling over de gebreken in de regeringsform, enz. Duinkerken, bl. 7 1) het eerste jaar der Fransche Republiek, 22 Sept. 1792/93.

3) K. Kamminga, t.a.p. bl. 46, die er echter bijvoegt: ‘Deze Societeit zoude meer opgang gemaakt hebben, indien de leden minder partijzuchtig gehandeld hadden. Indien de leden niet in de hersens ware gevallen, dat die vlugtelingen, welke geen trek in hun societeit hadden, door hen voor de geheele Fransche Natie, ten aanzien van hun patriottisch gevoelen, moesten beoordeeld worden. Zij vermeenden het recht te hebben, om een, door de Fransche natie geeischt wordend Certificat de Oivisme af te geven of te weigeren, en hiervan hing weêr af of een vlugteling langer te eeten zou hebben of niet.’

1) De zaak der verdrukte Hollandsche patriotten. I, bl. 24. De steller der Brieven van eenen gevlugten Hollander, bl. 30, schreef reeds in 1788: ‘op dien voet zooals men de zaken in 't Vaderland thans inrigt en zooals het zich laat aanzien, dat men ze zal blijven inrigten, kunnen zij van geen lange bestendigheid wezen. Dat hevig werkt, werkt nooit lang. - Of echter (let wel) de omwenteling niet op eene geheel andere wijze zal geschieden dan men thans schijnt te vooronderstellen, komt mij niet onwaarschijnlijk voor.’

2) Brieven aan eenige vrienden over de uitzigten van eene gunstige verandering in Nederl. ten voordeele der patriottische partij. Duink. 1792, bl. 4 en 6.

3) De zaak der verdrukte patriotten I, bl. 160.

4) La Députation Batave à la Société des amis de la liberté etc. 24 Dec. 1792, p. 3.

1) De zaak enz. I, bl. 145, 28ste brief, bl. 144-147.

2) Ald. bl. 149, 29ste brief, bl. 148-153.

3) Ald. bl. 148, 30ste brief, bl. 154-160 en de beide volgende nummers 31-32, bl. 161-169.

4) Ald. bl. 153.

5) (Zillesen). De Eer van het patrottismus, enz. II, bl. 260.

6) Ald. bl. 260. Zoo bl. 260-272 en 276.

7) Ald. bl. 273-283. Die voor de Oranjepartij waren 27 Sept. 1787 en 21 Febr. 1788 door de Staten van Holland genomen. Ald. bl. 258-260, 283-284.

8) Ald. bl. 284.

1) Elisabeth Bekker en Agatha Wolff-Deken schreven in Frankrijk een aantal werken in Nederland uitgegeven, door v.d. Aa B. bl. 290 vermeld. Daaronder 1. Wandelingen door Bourgondië, in 1789 te's Gravenhage gedrukt.

G. Paape vertoefde van Nov. 1787 tot Dec. 1789 te Antwerpen en Brussel, en gaf aldaar het een en ander uit, waaronder 2. De Hollandsche Wijsgeer in Braband, 1788 I. 3. Agis of de Republiek Sparta. Treurspel. Antw. 1788. ‘Te Duinkerken,’ zegt Jhr. Mr. de Bosch Kemper in zijn Volksblad, 1867 no 21 ‘zette hij zijnen letterarbeid met groote werkzaamheid voort. Daarvan geeft Paape zelf eene schets, aldus overgenomen: ‘Zijne werken verschenen te Antwerpen, Mechelen, Brussel, Rijssel, Duinkerken, Parijs en Keulen en werden van daar in Nederland ingevoerd.’ Zij komen echter weinig in ons land voor. Wij vermelden nog een paar, die ons onder de oogen kwamen. 4. De Hollandsche Vaderlander, eene waare geschiedenis van het laatst der agttiende eeuw, (in Fransch Vlaanderen 1790). Hij onderteekende het voorberigt uit Gravelines. 5. Josephus of de zegepraal des bijgeloofs en der aristocratie. Nationaal treurspel te Duinkerken bij Jean Hardy.

Emigrantus (?) dichtte 6. Smeekschrift aan Neerlands Debora (Willemijntje), Brussel, bij J.P. de la Croix, 1788. 8o 10 bl. en 7. De uitgeweeke en mishandelde patriot tot moed en bedaardheid aangespoord en het gewis verderf van het trotsch Oranje en van de heerzugtige Aristocraten voorspeld. St. Omer 1788, 16 bladz. met 32 zesregelige coupletten.

De verkoop van 6 en 7 werd te Amsterdam, 9 Octb. 1788, verboden. Reeds 2 dagen vroeger was de boekverkooper Nutby aldaar door het volle geregt uit zijne woning gehaald en naar het stadhuis gebragt, terwijl zijne goederen in beslag waren genomen, ter zake van het verkoopen van no. 7. Nederl. Jaarb. 1788, bl. 1518. Aldaar, bl. 1719, vindt men op het lijstje van verboden boekjes van 1787/88 nog:

8. Hoe grooter Hoop, hoe kwader koop door een gevlugte patriot.

9. Voor de Hollandsche Emigranten.

10. De patriot in eenzaamheid.

11. De gelukkige patriot of de kleine volksplanting van het Zuiden, door Jufvrouw W.C.L. en uitgegeven door G. Paape.

In Antwerpen verscheen in 1787 een weekblaadje 12. De verdediger der Hollandsche Patriotten vermeld in: 13. Brieven van eenen gevlugten Hollander, zijne gevallen en die van velen zijner lotgenooten verhalende. Gevonden onder de nalatenschap van eene onlangs overleden aanzienlijke dame. Rijssel 1789, 221 bl. 8o. Volgens het berigt ‘waarlijk aldus geschreven’.

Willem ten Houten, ook door andere geschriften bekend, schreef gedurende de 15 maanden, dat hij zich te Parijs tot voortzetting zijner studiën bevond, een blijspel in vier bedrijven 14. De middag der Fransche Vrijheid of de vrees voor de Parijsche lantaarn. Gedagteekend Douay 1790, gedr. te Duinkerken 1791. (Een brief van hem aan Valckenaer, uit Douay van 12 Febr. 1791, is te vinden in de Bewijsstukken, bl. 88-96.

G.J.G. Bacot (volg. Vad. Lett. 1792, bl. 186) gaf in 1791 bij P. van Schelle en Comp te Duinkerken 15. Twee Leerredenen uit, waarin hij bijzonder op de Nederlanden toepaste ‘Het vrije en algemeene in de inrichting van recht Christelijke Kerkmaatschappijen of het onverbindende van alle Kerkelijke geloofregels en het onwettige van alle burgerlijke vervolging, verdrukking of bevoorrechting, alleen wegens gevoelens van Godsdienst. In 1792 gaf hij aldaar in 12mo. met portret uit 16. de Nagelatene opwakkeringen tot vaderlandschen moed van den Drukker P. van Schelle.

1) Zooals Bacot. Zie boven en verder. C.L. van Beijma in zijne Apologie of verantwoording, bij welke Apologie zich hebben gevoegd de Wel Edele Wel Geboren heeren Volmagten J. Roorda, H.Z. Attema, P. Breugeman, A.J.C. de Beere, als ook de heer Secretaris (H.L.) van Altena; verzonden van Brussel aan den Ed. Heeren Provinciaal van Vriesland den 30 Decemb., 1787. Met de Bijlagen, Voorrede uit St. Omer. 26 Jan. 1790 VI. 270 bl. 8o.

2. Mr. B. Blok. Memorie. Watten, 1790.

3. R.J. van der Capellen tot den Marsch. Memorie ter verdediging. Duinkerken 1791.

2) Zooals 1. van Hoey. De Ronde taal van het Hollandsch hart aan het oor van het Fransch Ministerie of twee brieven de eene van den Franschen minister Lambert en de andere van den heer van Hoey, gedeputeerde der Hollandsche vlugtelingen, betreffende de omstandigheden der laatstgemelden en de handelingen, die het Ministerie omtrent dezelven houdt. St. Omer, 1789. 14 bl.

2. De zaak der verdrukte Hollandsche patriotten voor de vierschaar der menschelijkheid gebragt. In eenige (42) brieven aan den heer de *****(?) Staatsminister aan het hof van Frankrijk. Uit het Fr. vert. Duink. bij Jacques Gerbier fils, Rue Jesuite. 1790-1791. 2 deelen. 169 en 146, bl. 8o. De vertaler zegt ‘door een voornaam man der Hollandsche zaak bekend geschreven.’

3. Exposé de la situation actuelle des patriotes Bataves refugiés et des démarches de leurs Députés relativement aux pensions 1790, Paris, 59 pg. 8o.

4. Discours prononcé le 15 Mai 1791 par puelques patriotes Hollandois à la Société des amis de la Constitution séante à Paris. (Paris), 40 pg. 8o.

5. Missive op last van het gezelschap Hollanders in het Caffé Dauphin te Duinkerken ten andwoord overgegeven op den 23 May 1791 aan het gezelschap Duinkerkers in gemelde stad. Bij gelegenheid dat door een Commissie van hun Ed. de eerstgenoemde verzogt waren tot het tekenen van zekere qualificatie. 6 bl. 8o.

6. Kort vertoog van het gepasseerde betrekkelijk het nomineren van eenige Heeren uit de Nederlandsche vlugtelingen, ten einde bij het Fransche Gouvernement voor het belang van alle de uitgewekenen te waken. Saint Omer, ter drukkerij van H. Fertel, 1791, 14 bl. 8o.

7. Eenige stukken betrekkelijk de Hollandsche vlugtelingen dewelke zich in Frankrijk bevinden, overgegeven aan de Nat. Verg. in Mey 1791. Te Duinkerken bij van Schelle en Comp. In de Nederl. Jaarb. 1791, bl. 494-509 is er een stuk uit overgedrukt. Verg. daarover Vaderl. hist. Verv. dl. XXIV bl. 206. (*)

8. Mr. P.P.J. Quint Ondaatje. Bijdragen tot de geschiedenis der omwenteling. Duinkerken, 1791-1792. 2 deelen 8o.

9. Brieven van eenige Vaderlands gezinde vrienden over de uitzichten van eene gunstige verandering in Neerland ten voordeele der patriottische partij: afgeleid uit den tegenwoordigen toestand van Europa in 't gemeen en die van Frankrijk in 't byzonder en het gedrag dat Neerlands ingeseetenen te houden staat bij sulk eene omwenteling door Amator Patriae.

‘3 Febr. 1792 uit Frankrijk’, Duinkerken bij P. van Schelle en Comp. 1792, 46 bl. 8o.

Verboden 21 April 1792, even als het volgende, Ned. Jaarb. 1792, bl. 370.

10. (C. Zillesen) (Zie zijne Geschiedenis der Nederl. I. bl. 20). De eer van het patriotismus der zeven vereenigde gewesten verdeedigd. Zo in het algemeen voor Europa als in het bijzonder voor alle in Nederland onpartijdig denkenden. Tegens de valsche beschuldigingen der Stadhouders gezinde partij door Philalethes Batavus. Duinkerken bij van Schelle en Comp. 1792, 2 deelen 8o. 214 en 314 bl. (zonder aanwijzing van de bronnen).

11. Rapport en ontwerp van decreet voorgesteld aan de Nat. Verg. door den heer Ramel, Lid van het Comité van liquidatie betrekkelijk de Hollandsche vlugtelingen, zig in Vrankrijk bevindende, den (?) Julij 1792. Uit het Fr., Duink. als boven 1792, 38 bl. 8o.

12. Adresse des patriottes Bataves aux Français (door een uitgeweken kennelijk gesteld) Janvier 1793, Paris, 16 pg. 8o.

13. Verhandeling over de gebreken in de regeringsform van het Gemeenebest der Ver. Nederl. en over de middelen door welke eene betere op een vasten grond kan gevestigd worden door een uitgeweken Hollandsche Patriot. Duinkerken, 1792-1793. (Het eerste jaar der Fr. Rep.) 32 bl. 8o.

14. (G. Paape?). Le Philosophe Batave ou réflections philantropiques d'un penseur au sujet de la guerre présente. Paris et Dunkerque, 1794, 8o.

15. geen heeren meer! zalige égalité!! medegebragt uit het paradijs der vrije Franschen! tot een welkomst geschonken aan alle Nederlanders die hunne waarde kennen door K. Kamminga, in den jare 1787, buiten de amnestie gesloten uitgeweken patriot. Liberté, égalité, fraternité. Voor een groot gedeelte voorgelezen in de volks societeit binnen Leeuwaarden en op deszelfs verzoek ter drukpers overgegeven. Benevens een lijst der gevlugte Nederlanders zo als die betaald zijn geworden, door C.L. van Beijma. Een stuk voor de oudheid. Amst. 1795, 110 bl. 8o. Vergl. de Navorscher XIV. bl. 355. - Hij dagteekent zijn geschrift (uit Nielles bij Ardres) den 12 pluviose, het derde jaar der Fr. Rep ‘juist denzelfden dag, toen men voor het altaar der vrijheid bekend maakte, dat Amsterdam in handen der Franschen was.’ Hij had toen zeven jaren armoede geleden, want in 1787 verliet hij zijn kinderschool, die hij in een steeg op de Nieuwe Stad te Leeuwarden hield, werd te Franeker officier (Zie Antw. aan den heer Valckenaer bl. 22 en 87) en later koster te St. Omer. Een 15jarige zoon van hem was toen (1795) reeds op de grenzen van Champagne gesneuveld. Zijn oudste, na een driejarig zwerven, met nog 22 anderen ‘als het overblijfsel van een geheel bataillon in Fransch West-Indië versmolten’ teruggekeerd.

1) De twist begon openlijk in geschrift met een request van C.L. van Beijma, c.s. bij het geregt te St. Omer, 18 Maart 1789, tegen zekeren Alb. Glaser tot teruggave van een brief ingediend, die prof Valckenaer, hem had afgetroggeld, hopende daaruit beschuldigingen tegen v. Beijma te putten. Glaser riep Valckenaer in garant op en deze diende 13 Aug. 1789 een request bij hetzelfde geregt in tegen Glaser, H.L. van Altena, C.L. van Beijma en D. van der Reijen. Dat laatste request gaf aanleiding tot het geschrift no. 1.

1. Remarques sur la requête du Sieur Valckenaer, Refugié Hollandois par C.L. van Beijma. Geschr. Sept. 1789. Uitgeg. in Nov. 1789. Zie titel van no. 4 en no. 5, bl. 1.

Daarop volgden:

2. Apologie de C.L. van Beijma. (Geschreven na de Remarques, zie p. 23) ook uitgegeven in het Nederd. (Zie no. 4 in het Naschrift, bl. 1), in Febr. 1790. 26 pg.

3. Verhaal van het voorgevallene ten opzichte der uitgeweken Nederlanders, die zich sedert de omwenteling in de republiek der vereenigde provinciën, te St. Omer, Bethune en Gravelines in Frankrijk bevonden hebben. 154 bl. 1790, (Maart-April). Zie Naschrift van den (Eersten brief), Antwoord no. 4. Het verhaal werd in Oct. 1789 geschreven.

4. Antwoord aan den Heere C.L. van Beijma, op deszelfs in Nov. 1789 uitgegeven stukje, getiteld Remarques, etc. In Holland 1790. Eigenlijk is dit de Eerste brief van J. Valckenaer aan C.L. van Beijma met de bijlagen, 160 bladz. en een voorop geplaatst naschrift I-VI naar aanleiding van de Apologie die Valckenaer, 26 Febr. 1790 ontving. De uitgave van het Antwoord werd tot Ang. 1790 vertraagd. Met het

MOTTO: 
Quis Deus, tibi non bene advocatus 
Vecordem parat excitare rixam? 
An ut pervenias in ora Vulgi? 
Quid vis? quaâlihet esse notus optas? 
Eris: quandoquidem meam superbe 
Din jam patientiam fatigas. 
Catullus. 


5. Lettre première à M. C.L. de Beijma, au sujet de la Brochure, qu'il a imprimé en Nov. 1789, sous le titre Remarques etc. traduit du Hollandais. Saint Omer 1791. 129 pp. (Volgens een origineel P.S. achter het exemplaar (Bibl. Friesch Gen.) werd het boek (3 Febr. 1791) geregtelijk aan mr. C.L. van Beijma et consors beteekend.

6. Brief van een heer te Rijssel (Nov. 1790) aan twee zijner vrienden te Duinkerken, behelzende zijne aanmerkingen op den in druk uitgegeven Eersten brief (no. 4) van den heer Joh. Valckenaer tot antwoord aan den heer C.L. van Beijma, 1790, 29 bl. 8o.

7. Antwoord (van C.L. van Beijma) aan den heer Joh. Valckenaer op deszelfs eersten brief. Te St. Omer, ter drukkerij van H. Fertel, 1790, 92 bl. Decb. 1790 na no. 6 verschenen, zie P.S. bl. 92: met het

MOTTO: 
Wie vluchtelingen, die onschuldig moeten zwerven, 
En doolen achter Landt, van have en erf ontbloot, 
Zijn hulp onthoudt, beschimpt, en van gebrek laat sterven, 
Zal in den jammerpoel varzinken na zijn doodt; 
Maar die hun' noodt verzacht, door spijs en drank te geeven, 
Zal hier voorspoedig, en daar boven zalig leeven. 
Rotgans. 


8. Brief aan den. heer C.L. van Beijma, behelzende eene verdediging van het gedrag van D. Speeleveld, tegen de aantijgingen vervat in deszelfs antwoord aan den heer J. Valckenaer, gedagt. St. Omer, den 6 November 1790 (no. 7). Duinkerken, bij van Schelle en Comp. 66 bl. D. Speeleveld, vroeger haringvisscher, boekhouder, scheepsblokmaker te Vlaardingen, toen te Gravelines bij de werf en haringvisscherij. Hij maakt bl. 56 en 65 nog gewag van eene Apologie van den heer Ruigendijk, Maart 1791 verschenen.

9. Bundel van Bewijsstukken dienende tot bestraffing der logentaal van den heer C.L. van Beijma, in het licht gegeven door mr. Johan Valckenaer. Te Duinkerken ter drukkerij van van Schelle en Comp., 1791, (Aug.) 268 bladz. 8o. Met het

MOTTO: 
Foenum habet in cornu, longe fuge; dummodo bilem (bij Horatius risum). 
Excutiat sibi, non hie cuiquam parcet amico; 
Et, quodcunque semel chartis illeverit, ommes 
Gestiet a furno redeuntes scire lacuque, 
Et pueros et anus. - Agedum: pauca accipe contra. 
Horatius, (Satyr lib. I. 4, 34-38.) 


10. Verzameling van eenige brieven, gewisseld zederd April 1791 tusschen den heer d'Osmond, gewezen min. Plenipotentiaris van Frankrijk bij den staat der Ver. Ned. en C.L. van Beijma. Uit het Fr. vert. en uitg. door den eerstgenoemden ten einde aan zijn landgenooten een denkbeeld te geven van de reeden van zijn verblijf te Parijs in de maanden April, May en Junij 1791. Te St. Omer bij H. Fertel, 1792, 41 bl. en een vooraf Aan mijn Landgenooten, (1 Jan. 1792), XII bl.

11. Antwoord van F. Rant aan J. Valckenaer op eene missive in dato den 27 Maart 1789, uijt Heusden door Hermanus Rom geschreeven en door Johan Valckenaer uijtgegeeven in December 1791, in zeker Boekje, getijteld: Bundel van Bewijsstukken. Te Bergen ter Drukkerij van de Baecker en Zoon, 1792, 60 bl. Geschreven uit Quaetypren, 3 April 1792. (Motto: Hebt gij eenen man gezien, die haastig in zijne woorden is, van eenen sot is meer verwachtinge dan van hem. Salomo.) F. Rant, Schepen en Raad van Heusden, Commandant van het Exercitie Genootschap te Heusden in 1787. Over het voorgevallene te Heusden, zie Vernolg van Loon VIII, bl. 225-226 en den penning no. 601. Deze brochure is niet onbelangrijk tot toelichting er van. Herm. Rom was ook een Heusdenaar.

12. C.L. van Beijma (8 Aug. 1792). Het Caracter van den heer J. Valckenaer, uit zijne eigene daaden en woorden opgemaakt. St. Omer 1792, 36 bladz.



MOTTO: 
Asperius nihil est humili, cum surgit in altum 
Cunota ferit, dum cunota timet: desaevit in omnes 
Ut se posse putent: nee hellua tetrior ulla est 
Quam Servi rabies, in Libera colla furentis. 
Claud: I in Eutrop. 


13. Brief van Frederik Rant aan een goed vriend in Holland geschreeven te Saint Omer in October 1792. St. Omer ter drukkerij van H. Fertel, 1792, 24 bl. 8o.

Hoe hevig Valckenaer gehaat was bij sommigen, kan ook nog blijken uit parodien op lofverzen en bijschriften op hem van van Kooten, W. Fijnje, G.J.G. Bacot, P. van Schelle, P. 't Hoen en Hk. Bergh, vis à vis, in plano, gedrukt met het motto: ‘Ubi rerum testimonia adsunt, non opus est verbis.’

1) Vgl. Vad. Hist. Vervolg. XXII, bl. 210-212 en vooral het Verhaal van het voorgevallene ten opzichte der uitgeweken Nederlanders. 1790, bl. 1-62.

1) Zie aldaar een brief van de Vinck, ‘Hunner Hoog Mog. Commissaris’ te Duinkerken van 9 April 1788, over de paspoorten en het reisgeld der naar de Republiek terugkeerenden. Zij die te sterk gecompromitteerd waren om terug te keeren, werden uit korting op de pensioenen der anderen aanvankelijk onderhouden.

1) Ook later ontslagen. Zie over hem Verhaal, bl. 121-130 en De zaak der verdrukte patriotten II, bl. 145-146.

2) Het bevel was van 14 Maart, maar de admissie moest 20 Maart ophouden. Verhaal, bl. 28.

1) Op 14 Mei 1788 werkten er volgens de lijsten 366 personen, Valckenaer. eerste brief, bl. 93.

2) K. Kamminga, bl. 30-31 ‘het dringen tot het werk had ten oogmerk de verwijdering van velen.’

1) Verhaal, bl. 69-70.

2) Bewijsstukken, bl. 137.

3) ‘De schikkingen welke in de tresor royal gemaakt waren vereischten voor deze administratie een onderdaan des konings.’ Zoo heette het althans.

4) Want de heer Collignon had niemand bij zich om hem voor tolk te dienen. Verhaal, bl. 44.

1) Voorbeelden met Hellendoorn Kramer, predikant te Suawoude, (zie over dezen v.d. Aa Biogr. Woord.) en Bergh, Luth. predikant te Doetichem, zie v.d. Aa, vervolg van Loon, bl. 242 (1), en Veraal, bl. 86-87.

1) Verhaal, bl. 130. Zou men niet denken, dat deze sentimenteele ontboezeming volgde op het verhaal van een vreeslijk onregt aan de emigranten gepleegd. Och neen! zij is te vinden na de mededeeling van eene openlijke berisping aan een commissaris van Gravelines door Collignon gegeven, ter zake dat hij, ‘dezen wel tien keeren, zooals hij zeide, dronken gezien had.’

2) Verh. bl. 131. Nog in Januarij 1793 schreven de patriottes Bataves in hun Adresse aux François (p. 7): ‘Nous qui avons à réelamer une dette sacrée! nous qui avons droit à l' estime et aux regrets de la Nation Française! nous à qui pour pallier la trahison de la cour, on a offert l'hospitalité et quelques services alimentaires! nous à qui on a declaré hautement, que les sommes fournies aux Hollandais refugiés ne seraient considérées qu'à titre de prêt!

1) Voorbeelden zie Verhaal, bl. 137-138.

2) Verhaal, bl. 138. Voorbeelden, bl. 138-141.

3) Verhaal, bl. 150-154.

4) De Memorie is te vinden in het Exposé, p. 7-14. Er waren meerdere dere ‘Députés des différentes Provinces de la république’, p. 6.

1) Zie Exposé, p. 21-31.

2) Exposé, p. 31-34.

1) Bij Bouwens aan zijne Committenten, bl. 159.

2) Zie de oorspronkelijke Fransche brief in het Exposé, p. 34-41. De Vert. ook in Ned. Jaarb. 1789, bl. 1988-1972 en Vaderl. Hist. Verv. XXII, bl. 371-377.

3) In Ned. Jaarb. 1789. bl. 1968, en Vad. Hist. Verv. XXII, bl. 371.

1) Vgl. Vad. Hist. Verv. XXII, bl. 376 (1) en XXIV, bl. 170.

1) In Januarij 1790, had de Nat. vergadering een comité van 12 leden benoemd om de pensioenstaten te onderzoeken. De Bataafsche gedeputeerden ontvingen van dit comité copij der lijsten, in 1789 te vergeefs van het Ministerie gevraagd. Exposé, p. 41, aldaar vindt men p. 43-59 Observations sur les listes des secours accordés aux Réfugiés Hollandois, welke men aan het voornoemd Commité toezond, dat ze in handen van het lid Berthereau stelde, met wien de gedeputeerden spraken p. 56.

2) Ned. Jaarb. 1791, bl. 1620.

3) Vad. Hist. Verv. XXIV, bl. 197.

4) Zoo blijkt uit de bovenvermelde Missive van 23 Mei 1791, dat 17 Nov. 1790 nog eene nieuwe memorie van tien uitgewekenen aan het comité tot het onderzoek der pensioenen voornoemd was gezonden en dat Huber en van Hoey q.q., bij
voortduring, werkzaam in die zaak waren. Daarom weigerden de drie onderteekenaars van genoemde Missive, namens het gezelschap vergaderd in het Café Dauphin, te Duinkerken, eene nieuwe qualificatie op die tien heeren te geven. Ook te St. Omer verzette men zich tegen deze nieuwe lastgeving. Zie het Kort Vertoog van 26 Mei 1791.

1) Zie het Discours prononcé le 15 Mai 1791 à la Societé des amis de la Constitution séante à Paris; onderteekend door van Beijma, Huber, de Kock, van Hoey en Wacker van Zon. Het is een ‘tableau fidèle du patriotisme Hollandois, de la justice de sa cause et des malheurs qui l'ont suivi.’ p. 4 met het doel, ‘que dans le nouvel ordre des choses la Hollande subjuguée renaîtra par Pappui des Français’ p. 38.

2) Vaderl. Hist. Verv. XXIV. bl. 171-180, getrokken uit: Eenige stukken betrekkelijk de Hollandsche Vlugtelingen, overgeven aan de Nat. Verg. in Mey 1791. Duinkerken (1791) bl. 1-29.

3) Vaderl. Hist. Verv. XXIV bl. 189-197. Ned. Jaarb. 1791, bl. 495.

4) Vgl. Vaderl. Hist. Verv. XV. bl. 67.

1) De patriotten noemden het daarom het systeem van moorderatie.

2) Het stuk is geheel overgenomen in de Ned. Jaarb. 1791, bl. 494-509.

3) Ned. Jaarb. 1791, bl. 1620-1623. Vad. Hist. Verv. XXIV, bl. 206-208.

4) Zie zijn portret in Vad. Hist. Verv. XXIV, bl. 208 en ald. bl. 208-212 de aanspraak en het antwoord.

1) J.A. d' Averhoult was, in 1786, Raad in de vroedschap van Utrecht en voerde de vrijwilligers in het gevecht bij Jutfaas 9 Mei 1787 aan. Hij verliet kort na La Fayette, zijn vriend, het Fransche leger, maar op zijn vlugt gegrepen, schoot hij zich voor het hoofd en stierf te Sedan in 1792. v.d. Aa, A, 438 en de penning no. 686, Verv. van Loon, bl. 335.

2) Zie het Rapport, bl. 36.

3) Vad. Hist. Verv. XXVI, bl. 96.

4) Ald., bl. 97-98

1) Ald. bl. 98-99.

2) Ned. Jaarb. 1793, bl. 126-129. Vad. Hist. Verv. XXV, bl. 100-103.

3) Geschiedenis, I. bl. 101, even als Vad. Hist. Verv. XXV, bl. 104-105.

4) Het was onderteekend door J.C. de Kock, Hk. Schilge en Jean F. Rad. van Hooff. De Kock, in 1787 pensionaris van Wijk bij Duurstede, woonde van 1787-1794 te Passy, toen hij, 24 Maart, op last van Robespierre geguillotineerd werd. v.d. Aa, K. bl. 279. J.F.R. van Hooff was in 1787 Afgev. ter Nat. Verg. v.d. Aa, H. bl. 1083.

1) Ned. Jaarb. 1793, bl. 35-39.

2) Vad. Hist. Verv. XXV. bl. 299. Ald. bl. 298-303 en Ned. Jaarb. 1793, bl. 129-133.

1) 8 pp. Imprimerie de L. Potter de Lille, rue Favart, no. 5. Saint-Just, président, député enz. onderteekende het extract uit het proces verbaal, waarin het bevel daartoe, 21 Dec. 1792, was opgenomen.

2) Het stukje La Députation Batave, á la société des Amis etc. le 24 Déc. 1792 (Paris de l'Impr. de H.J. Jansen, Cloitre St. Honoré, 1793) 11 pp. vangt aldus aan: ‘Citoyens, vous nous avez permis, dans votre avantdernière séance, de nous asseoir fraternellement au millieu de vous.’

1) Die ‘chaleur vivifiante dans le sol Batave’ was nog al gevaarlijk voor onze veengronden.

1) Niet lang daarna zal de draagpenning ontstaan zijn, welke men als die der uitgewekenen van St. Omer beschouwt. Zie Vervolg van Loon. Ned. Historiepenningen, no. 827, X, bl. 442.

2) Adresse des patriotes Bataves aux Français. Gedrukt als het laatste stukje, 16 p.

3) Nous à qui, pour pallier la trahison de la conr, on a offert l'hospitalité et quelques secours alimentaires! nous à qui on a déclaré hautement que les sommes fournies aux Hollandois refugiés ne seraient considérées qu'à titre de prêt! p. 7.

1) Ned. Jaarb. 1793, bl. 133-137. Vad. Hist. Verv. XXV, bl. 338-343. Zillesen I, bl. 175-179, met eene fantaisieplaat.

2) Wat de patriotten in Nederland, 1793-1795, ten behoeve der Fransche wapenen verrigt hebben, leze men in: Geschiedkundig Verhaal van het gedrag der Ned. Gemeenebest-gezinden, geduurende den tegenwoordigen oorlog enz. door Blauw en van Irhoven van Dam (gedagt. Parijs 4 Dec. 1794), 63 bl. Eerste Druk, Parijs, H.J. Jansen, (Dec. 1794) 4. herdruk, Amst. 8o., (1795).

3) Ned. Jaarb. 1793, bl. 137-140. Vad. Hist. Verv. XXV, bl. 355-359. J. Gelderman en H.W. Daendels hadden zich nu bij de drie vorige onderteekenaars gevoegd.

4) Ned. Jaarb. 1798, bl. 563-565. Vad. Hist. Verv. XXVI, bl 33-35. Door J. Gelderman geparapheerd en mede door G. van der Looij Houthoff als Secretaris onderteekend.

1) Zie de naamlijst er van in de Ned. Jaarb. 1793, bl. 326-328, Kolonel en Chef was J.J. Maschech. Het bestond uit 2450 man, als:
4 Escadrons Cavallerie	400
4 Bataillons Infanterie	1600
Jagers te voet	200
Artilleristen	200
Werkers	50


Het voerde 16 stukken 12 ponders en had nog 12 stukken in reserve. K. Kamminga, bl. 41 klaagt zeer over het politieke beheer van dat legioen door Huber en van Hoeij ‘die willekeurig,’ zegt hij, ‘even alsof zij Souvereinen waren, de offieieren in functie stelden, terwijl velen dit bij eigene keuze wilden doen.’ Hij deelt no. VI, bl. 74-78 een adres der Hollandsche Burgersoldaten aan hunne officieren in het Legioen Bataven mede.

2) Blauw en van Dam, bl. 19. Vaderl. Hist. Verv. XXVI, bl. 83.

3) Vad. Hist. XXV, Verv. I, bl. 216-220. Zillesen II, bl. 112-117 ‘die het een schoon gesteld stuk noemt’, bl. 116.

1) Bedoelt men den oud schepen en raad van Amsterdam Lod. Hovy, die zijn kantoor naar Bordeaux verplaatste? Zie Vad. Hist. Verv. XXI, bl. 19 en aldaar de plaat van zijne aanranding op de beurs, wegens het niet dragen van oranje. - B.E. Abbema was bankier te Parijs.

2) Zillesen II, bl. 288-293 en aldaar zijn portret, bl. 294.

1) Zie dit bij Blauw en van Dam, bl. 56-57, aldaar is een brief van Pichegru aan Daendels, van 6 Sept. 1794, bl. 30-31. Vgl. Vad. Hist. Verv. XXVII, bl. 218-219.

2) Vgl. v.d. Aa. D. Daendels, bl. 6.

3) Er was ook een Comité Révolutionair te Amsterdam. Zie een brief er van d.d. 20 Oct. 1794, bij Blauw en van Dam, bl. 37-40. Vad. Hist. Verv. XXVII, bl. 215-216.

4) Vad. Hist. Verv. XXVII, bl. 161-164.

5) Vad. Hist. Verv. XXVIII, bl. 270-272, uit de Jaarb. der Bat. Rep. II. bl. 44-45 en de aanspraak der Députés Bataves bij de Nat. Conventie Op 28 Febr. 1795, ald. I. bl. 173-176 en Vad. Hist. Verv. XXVIII, bl. 265-270. Het werd door Blauw en van Dam in geschrifte overgeleverd.

1) Brief van J. Boudewijnsen Vad. Hist. Verv. XXXII, bl. 183.

2) Vad. Hist. Verv. XXXII, bl. 185. (†)

3) Wat daaraan voorafging vindt men in de Vad. Hist. Verv. XXXII, bl. 181-185.

4) Vad. Hist. Verv. XXXII, bl. 185-187 enz.

5) K. Kamminga is een voorbeeld. Zie zijne berekening bl. 52. Hij verlangde een algemeen pensioen, of een ambt ter vervanging daarvan, bl. 51-52.

Hij zal wel minder daarin geslaagd zijn dan Elisabeth Bekker, Wed. Wolff, die haar weduwe-tractement terug ontving, onder voorwaarde van het hier te lande te verteeren. Zie Vad Hist. Verv. XXXII, bl. 206-207.

6) Zie Vad. Hist. Verv. XXXII, bl. 187-198, 23 April 1795. Ook in de Centrale vergadering ‘als afgevaardigden van het weldenkende gedeelte der Bataafsche natie.’ Vad. Hist. Verv. XXXIII, bl. 69-71. Ned. Jaarb. 1795, bl. 5457-5460.

1) Vad. Hist. Verv. XXXII, bl. 178-179 (t)

2) Vad. Hist. Verv. XXXII, bl 179-180.

3) Aanspraak der Burgerdochteren van Friesland aan een gezelschap vaderlandsche medeburgers enz. Leeuwarden bij M.A. van der Wal op de kelders, 1795, (Bibl. Friesch Gen.)

4) Vad. Hist. Verv. XXXII, bl. 180-181. De kerkleeraar de Blan, vierde te Groningen zijne herstelling den 15 Maart 1795 met eene later gedrukte leerrede. Ald. XXXII, bl. 115. Bacot deponeerde als oud kerkleoraar van Duinkerken het Doopregister der Alg. Christelijke Prot. Kerk aldaar, den 5 Mei 1795, ter secretarie van Stad en Lande, ald. XXXII, bl. 206.

5) Wij hebben van deze procedures tegen een groot aantal personen, om de uitgebreidheid van het onderwerp, geen gewag kunnen maken. Bij het mededeelen van de levensbijzonderheden van de emiganten zijn zij onmisbaar, doch ook deze konden wij hier niet opnemen. In Friesland waren de vervolgingen en veroordeelingen zeer talrijk en streng, en werden zelfs nog in 1791 krachtig gehandhaafd, toen men Eise Eisinga nog te Visvliet, even buiten de provincie vatte, en den 27 April 1792 tot 5 jaren bannissement veroordeelde. W. Eekhoff, Leven van E. Eisinga, bl. 29-30 en Gesch. van Friesland, bl. 425.

1) Zooals te Middelburg. Zie Revue Numismatique Belge 1866, p. 137, no. 128. Vertaling van het bekende: Hodie mihi, cras tibi.

1) Uhland. Gedichte und Dramen. Volks-Ausgabe. ler Band, S. 116.

2) Zie H. Heine. Romantische Schule.

1) T. Homberg. Gesch. der schönen Litteratur der Deutschen.

1) Heine. Franz. Zust. Vorrede S. IX. Ed. Binger.

1) E. Geibel. Ged. Erste Periode. 56 Aufl. S. 25, Schmetterling. Vertaling van S.J. van den Bergh.

1) Gedichte. Einkehr. S. 21.

2) Zie Gedichte, Berlin 1836-1837.

1) Gedichte. Gondoliera, S. 106.

2) Ged. Sonnette und Distichen aus Griekenland. 1830-1840. Auf der Akropolis zu Athen, S. 165. Alte poeten, S. 164. Neue Ged. 7e Aufl. Aus Griechenland, S. 27.

3) Ged. Beim Feste, S. 213. Küsse, S. 221. Leichter Sinn, S. 230.

4) Ged. Distichen aus Griekenland. I. II. Ebene von Marathon, S. 185. Grab des Themistokles, S. 187.

1) Ged. Athen. Der Sklav. S. 199. Ländliche Lieder, S. 232.

2) Ged. Escheberg. St. Goar. 1842-1843.

3) Ged. Waldmärchen, S. 287. Welt und Einsamkeit, S. 295. Der Einsiedler, S. 309. Gesicht im Walde, S. 312.

4) Zie Span. Volkslieder und Rom. Berlin 1843. Span. Liederbuch. Berlin 1852. Romanzerodes Span. und Portug. Stuttgart 1860.

1) Ged. S. 38.

2) Ged. S. 264.

1) Ged. und Gedenkblätter. Stuttgart 1864. 3e Aufl. 1865.

2) J. Meyer, Grosze Conversations-Lexicon, Art. Geibel.

1) Carrière. Aesthetik.

2) Neue Ged. Distichen XVI, S. 216. Vergel. XVIII, S. 217.

3) Neue Ged. Distichen XXII, S. 218.

1) Men denke aan zijn: ‘Nur eine Nacht, und ich werde Katholisch’ (sic!).

1) Ged. Das sterbende Kind, pag. 18.

1) Ged, Die beiden Engel, pag. 24. Vert. van S.J.v.d. Bergh.

1) Ged. Minnelied, pag. 325.

1) Ged. Wie es geht, pag 133.

2) Ged. Rühret nicht Daran, pag. 277.

1) Ged. Scheiden, Leiden, pag. 139.

2) Ged. pag. 149.

1) Ged. 126.

2) Ged. 124.

3) Ged. 43.

1) Ged. Der Zigennerbube im Norden, pag. 35.

2) Ged. Zigeunerleben, pag. 5. Vert. van Dr. C.M. Vos, Studentenalmanak van Amsterdam 1862, waar men ook kan vinden Geibel's ‘Pergolesse’. pag. 10, door denzelfden.

1) Ged., pag. 292.

2) Ged., pag. 156.

3) Barbarossa, Erwachen. Ged., pag. 320.

1) Neue Ged., pag. 65.

1) Ich fuhr von st. Goar. N.G., pag. 145.

2) Een schwabisch woord = bootsman.

1) N. Ged., pag. 114.

2) N. Ged., pag. 231.

3) N. Ged., pag. 211-228.

4) N. Ged., pag. 120-135.

1) Ged., pag. 275.

2) Ged., pag. 244.

3) T. Homberg, Gesch. der Schönen Litt. der Deutschen.

1) Zie Gervinus, Geschichte der Deutschen Dichtung V, 578.0.

1) Gervinus, Geschichte der Dentschen Dichtung V, pag. 580 en 581.

2) Heine, Rom. Schule, pag. 194.

3) Junius lieder.

1) N.G., pag. 245 e. vlgd.

1) N.G., pag. 279.

1) Brunhild. Stuttgart 1857, 2e Aufl. 1861.

2) Stuttg. 1855.

3) Zie Haarl. Courant van 1 Januari 1868.

1) An Klara Kugler, Gedichte.

1) N.G., pag. 105.

1) Jaarg. 1865, no. 1, Buitenlandsche Letterkunde, pag. 33.

1) Yeguada is eene troep merries, bestemd voor de paardenteelt, welke het gansche jaar in vrijheid weidt. De yeguero is de wachter van zulk eene kudde.

1) Nonato is inderdaad de bijnaam van een H. Raymondus, die in eene Spaansche legende voorkomt. De woordspeling beteekent in het oorspronkelijke ook niet meer.

1) De uitkomst heeft geleerd, dat deze beschouwing de ware is geweest. Heeft men toch in Europa, niettegenstaande de overal genomen maatregelen, weinig kunnen waarnemen; in Amerika was de uitslag, naar de berichten, juist bij uitstek gunstig te noemen.

1) Johan Almázaron heeft dit vervaardigd.

1) De opkomst van de Ned. Republ. 2e Afd., Dl. I.

1) Ned. Hist. XII, 217.

1) Antwerpsch Chronijkje (sedert 1500 tot 1574). Leyden, Pieter van der Eijk, 1743.

1) Amsterdam, 1838-40.

1) Wagenaar, Vad. Gesch. VIII, 28.

2) Revue Chrét. 1867, Nov.

1) Eene hofdame van prinses Leonora droeg den zelfden naam, gelijk uit de Nachtwaken blijkt.

2) Tasso noemt in het werk, dat wij thans vertolken, nu eens de doehter dan weder de zuster des hertogen. Men kan die tegenstrijdigheid aan de verbijstering toeschrijven, welke zich van hem meester maakte.

1) Publius Virgilius Maro, 15 October van het jaar 70 vóór Christus geboren te Andes bij Mantua, kwam in het jaar 42 naar Rome om de hoeve terug te erlangen welke hem, door de verdeeling der akkers onder de veteranen, ontnomen was. Maecenas, de groote beschermer van kunst en wetenschap, stelde hem aan Octavianus voor, die hem in zijne bezittingen herstelde. Met Horatius verkeerde hij aan het Hof en las aan Livia, de keizerin, en Julia, de zuster van Caesar Octavianus Augustus, den 2den, 4den en 6den zang der Aeneïs voor. In het jaar 13 begaf hij zich naar Griekenland, doch keerde weldra in het geleide van Augustus, die hem te Athene ontmoette, naar Italië terug, waar hij, bij zijne aankomst te Brundusium, den 22 September, aan verval van krachten overleed.

1) Turf wordt gevormd door de ontbinding onder water van cryptogame celplanten uit de familie der Bladmossen (Musci), voornamelijk Sphagnum en Hypnumsoorten. De bergturf wordt vooral door deze gevormd, aan de vorming van hei- en veenturf nemen nog deel Conferva uit de fam. Confervaceae (Wieren), Eriophorus, Scirpus, Carex uit de fam. der Rietgrassen en Juncus uit de fam. der Bloembiezen.

1) Kool wordt genoemd elk residu eener onvolkomene verbranding of eener drooge destillatie en bevat niet alleen koolstof, maar ook waterstof, zuurstof en stikstof. Ja, zelfs is volgens de experimenten van Violette, de kool door verhitting niet vrij van deze elementen te verkrijgen.

1) Zulk hout bevat bovendien 25% water, dat geen zamenstellend deel van het weefsel is.

2) Zwitserland, kanton St. Gallen.

3) Département des Landes.

4) Département de l'Isère.

5) Département du Gard.

1) Van 100 deelen gebluschte kalk worden 26.15 deelen door 100 deelen groene vitriool omgezet in gips; er blijven dus 73.85 deelen over ter opneming van koolzuur.

2) Bij de vorming van sulfas ferrosus uit zwavelijzer wordt zwavel afgescheiden, volgens de vergelijking: Fe2 S3 + 8O = 2 (Fe O.SO3) + S.

1) In deze teekening is echter eene fout. Zon zij nauwkeurig zijn, dan moest c e met zijn einde c onder de waterlijn komen, en zoo alle tusschenschotion in de richting der pijl a b gedraaid zijn.

1) Benzol met de formule C12 H6, toluol C14 H8.

2) Nitrobenzol = C12 H5 (NO4) Nitrotoluol = C14 H7 (NO4).

1) Een zout dat veel in de photographie gebruikt wordt.

1) Phenol = C12 H6 O2.

2) Hare systematische naam is trinitrophenol als zijnde 3 at. waterstof door (NO4) vervangen in phenol. dus trinitrophenol heeft tot formule C12 H3 (NO4)3 O2.

1) Haar wetenschappelijke naam is dinitronaphtol, analoog aan het dinitrophenol, welke analogie ook op hare bereidingswijze van toepassing is.

1) Tasso bezigt hier eigenlijk de vergelijking van twee personen, welke eene overeenkomst sluiten, waarbij ieder zich verbindt zaken of diensten te leveren gelijk in waarde aan hetgeen de andere beschikbaar stelt. Van daar zijne uitdrukking: Avete voi di questa meree da porre in contratto? De zin dezer woorden mag geacht worden, voldoende te zijn wedergegeven in het bovenstaande.

1) Het is niet mogelijk geweest dozen volzin in Zijn geheel in het handchrift schrift te lezen.

(*) Zie Lecky, the rise and influence of Rationalism in Europe I. p. 291.

(*) In den kring waar deze verhandeling werd voorgedragen had ik recht tot die onderstelling. Dat zij niet overal zou worden toegelaten is bekend; doch hierin te treden zou een afzonderlijk
vertoog vorderen. Wie dat zoeken mocht verzuime niet kennis te nemen van het geschrevene door Prof. Hoekstra, in het Theologisch Tijdschrift, 2de Jaargang, 2de Stuk.

1) Wilhelm Edlen von Yanko. Wallenstein, Ein Charakterbild im sinne neuer geschichforschung. Wien 1867. Wilhelm Braumiiller.

1) μήτε νεῖν μήτε γράμματα ὲπίσταται.

1) Arthur Schopenhauer aus persölichem Umgange dargestellt. Ein Bliek auf sein Leben, seiuen Charakter und Lehre, von Wilhelm Gwinner. Leipzig, E.A. Brockhaus, 1862. Arthur Schopenhauer. Von ihm. Uber ihn. Ein Wort der Vertheidigung von Ernst Otto Lindner, und Memorabilien, Briefe und Nachlasstücke van Julius Fraenstädt. Berlin, A.W. Hayn, 1863

1) Goethe's Sämmtliche Werke. Cottascher Verlag, 1840. Italienische Reise. 23 Bnd. p. 21.

1) Fr. von Rümer, Gesch. Europa's éte. III. 541

And. Trycett, Hei tecen van Gnstauf Adolf, naar net Duitsch., Utrccht, 1845, Dl, III. 309.

1) Men zie Neues allgemeiaes hünstler Lexicon von Dr. G.G. Nagler. München. 1836.

1) Sandede Digle af H.C. Andersen, Kjöhenharn, 1833 Aftendaentring.

2) Henry W. Longfellow: Poelical Works. I.

1) Die Welt als Wille und Vorstellung von A. Schopenhauer, dritte Auflage, Leipzig Brockhaus, 1859.

2) Die vierfache Wurzel des Satzes vom Zureichenden Grunde. Zweite Auflage Frankfurt a.M. Joh. Christ. Hermann'sche Buchhandlung. 1867 pag. 51.

1) Welt als Wille und Vorstellung: Zweiter Band pag. 5 en volgende.

Dit tweede deel is meer dan twintig jaren later, in 1844, bij de tweede uitgave van dit werk er bijgevoegd. Toch geef ik, daaruit aanhalende, wel degelijk Schopenhauers opinie van het jaar 1819. Of men uit vroegere of latere geschriften citeert is bij hem maar eene quaestie van meerdere of mindere duidelijkheid. Verschillende perioden van philosophische ontwikkeling heeft hij niet gehad

1) t. a. p. pag. 15 en 16

1) Gids, Juli 1857.

1) Deze samenspraak is te vinden aan het einde van het hoofdstuk; Zur idealistischen Grundansicht. Welt als Wille und Vorstellung, Band II pag. 20.

2) Men zie onder anderen zijn geschrift: Johannes Kinker als wijsgeer, pag. 213, 222 en volgende.

1) Deze ‘Kritik der Kantisohen Philosophie’ staat in het eerste deel van ‘die Welt als Wille und Vorstellung.’ Zij is geplaatst achter het laatste der vier boeken, waarin dat werk verdeeld is. Het hier aangehaalde is te vinden pag 505 en 506.

1) Welt als Wille und Vorsteilung. Bd I. pag 182.

1) Welt als wille und Vorstellung Deel I. pag. 153.

2) Welt als wille und Vorstellung I. pag 183.

1) Welt als wille und Vorstellung II: pag. 404

1) Welt als wille und Vorstelling. II pag 505.

1) Toch lees ik in een dun, een wezenlijk dun boekje, ‘L'esprit de la philosophie de Schopenhauer par G. de Spiegel, het volgende: ‘Pour donner le type de I'homme dans ia conception indiqnée, Partiste doit chercher partout les perfections disséminées pour en construire la beanté idéale.’ Dat wordt opgegeven als Schopenhauers meening. Meer dergelijke ongerijmdheden zijn in dat werkje te vinden.

1) Welt als wille und Vorstellung I pag. 343

1) Welt als Wille und Vorstellung I pag. 448 en 449.

2) Welt als Wille und Vorstellung I pag 449.

1) Parerga en Paralipomena 11, pag. 343. Berlin A.W. Hayn 1862. Zweite Auflage.

1) Welt als Wille and Vorstellung pag. 261 en 262.

1) Alleen is in Art. 19 het woord ‘officieren’ aldus nader omschreven: ‘als kerkmeesteren, kosters, schoolmeesters, organisten en doodgravers.’

1) Alleen Sybrants weigerde en verliet de stad.

1) Bor deelt alleen een paar brieven van Thin mede, over het leenen van Hollandsche predikanten aan Oldenbarneveld geschreven.

1) Oude kerkordeningen, bl. 289

2) De gedep. van de synode spreken in hunne voorrede vóór de Christ. kercken-ord van 1612 van ‘het uytgeven van seecker geschrift, dat noyt en is in treyn gebracht.’ Hiermede kunnen zij wel niet anders bedoelen dan ‘de kercken-ord. der gheref. Nederl. kercken,’ in hetzelfde jaar te Delft verschenen (Bibl. van Nederl. pamfl No. 1028). waarin ook deze kerkordening van 1590 is opgenomen.

1) Men vindt de artikelen bij Bor. B XXX. bl. 733.

1) No. IX, beginnende 18 December 1600, fo. 261.

2) Tijdschrift voor oudheden enz van Utrecht. Dl I

1) Op der Contra-Rem. teghen-vertooch, 's Hage, 1618.

2) Bijv. in de voorrede voor de Handelingen van de Dordsche Synode.

3) Kerkeraadsacten 13 Maart.

4) Resol van den raad. 25 Maart

1) ‘In de oeffeninge der christ disciplyne,’ moet ‘de lieffde ende het medelyden met den gevallen sondaer soe gepleecht worden, dat eenen ygelyck spueren mach dat alles met den geest der sachtmoedicheyt ende vrientelickheyt naer waerheyt beleyt werde, tot Godes eere ende des gevallen sondaers beteringe ende bekeeringe ter salicheyt.’

2) De Remonstrantie, die, met goedkeuring van den magistraat, door den pred. Calvarius en den Ouderl. van de Sande, werd overgegeven, wordt gevonden in de Kerkeraads aeten Zie Bijl A.

1) Zie Bijl. B.

2) Kerkeraadsacten 17, 20, 26, 28 Juni en 2 Juli 1606.

3) Hooyer schijnt dit te meenen, en hij brengt het houden der synode in verband met oproerige bewegingen in Utrecht, van welk verband ik niets heb kunnen ontdekken

1) Het kapittelhuis van den Dom was minder geschikt bevonden.

2) Zie voor hunne namen en hetgeen er verder in de synode verhandeld is, de Acta in het Tijdschrift voor Oudheden van Utrecht.

1) Men vindt beide stukken als bijlagen achter de Acta in bovengen. Tijdschrift.

2) Art. 3 luidde: ‘Indien eenigh pred. sich soo verre in leere of leven quame te verlopen, dat hij mochte geacht worden der opschortinge des dienstes of afstelinge of eenyge andere publicque censure weerdigh te zyn, sal de voorz. censure werden geexerceert met voorgaende kennisse, oordeel ende advys der gecomm. des synodi.’ Op dit art. stelden de Staten deze aanmerking ter zijde: ‘Fiat nopende de censure in saecken den kercken dienst alleen aengaende, mits royerende het woord oordeel; dan in saecken van policie, justitie ofte andere, de regieringe ofte der Staat van den lande raeckende, reserveren de Staten die straffe aen haer.’

1) De Staten teekenden bij dit Art. 14 aan: ‘Fiat met kennisse ende consent van de ordinaris gedeputeerden van de Staten.’

1) In de handelingen van de synode van 1612 vindt men ook een lijst van predikanten, die op deze vergadering tegenwoordig waren. Uit die lijsten van 1606 en 1612 blijkt tevens, dat de naamregisters van Van Rhenen en Voet volstrekt niet te vertrouwen zijn.

2) Nam. Oortcanp van Amersfoort, die nog maar bij afwisseling met zijn remonstrantschen ambtgenoot H. Johannis in het college van gedeputeerden zitting had.

1) Te vinden vóór de uitgaven van de Kerkorde.

2) Ook de gedep. van de synode verklaren in hunne voorr. uitdrukkelijk: ‘het is der overheyd ampt kerckelycke wetten te maken.’

1) Kerckl. gesch. bl. 806.

1) Oorspronck ende voortganck der Nederl. kerck. verschillen bl. 39.

2) In het personeel was alleen deze verandering gekomen dat Halewijn, die in 1609 naar Heusden vertrok, vervangen was door Hendrik Raasveld, pred. te Amerongen

3) 4 December 1610,

4) Opgenomen in mijne Brieven en onuitgegeven stukken van Wtenbogaert. N. 133. De tijd van overgave is door Wtenbogaert op dit stuk verkeerd aangeteekend, gelijk mij bij nader onderzoek bleek.

1) Tweede deel van de Noodighe antwoorde.

1) 28 Augustus. Op den 31sten werd de kerkordening in den raad gelezen en aanstonds tot drukken besloten

1) Bij de papieren is o.a. een brief van den pred. A. Fabricius te Haarlem, van 1770, aan J.W. te Water, waaruit blijkt dat deze toen over de uitgave dacht.

2) Het afschrift dat hij bezat was echter uit de 18de eeuw, en zou dus naar een van deze drie genomen moeten zijn.

3) Wtenbogaert Kerck. hist. bl. 1045

1) Slechts 2 waren om wettige redenen afwezig.

2) De Gojer, Baxen en Van Wael kregen in 1618 hunne demissie. Schade stierf voor dien tijd, van Zuilen in hetzelfde jaar. Drielenburch alleen werd bij de verandering weder tot burgemeester gekozen.

1) Leven bl. 66. Oorspronk, enz., bl. 41. Ook in de Vaderl. gesch. van Mr. Van Rees en Dr. Brill, dl. III. st. II bl. 513 wordt ten onrechte Wtenb. als voorzitter opgegeven.

2) Hij beweerde ook later dat er niets onwettigs in geweest zou zijn, indien hij had gepresideerd, daar hij nog aan de kerk van Utrecht verbonden was, en hij haar juist in die dagen bij leening bediende. Ook dit schijnt in strijd met de acten, doch ongetwijfeld heeft hij hier de argumenten overgenomen, die men had aangevoerd om hem te bewegen de keuze tot assessor aan te nemen

1) Arn. Oortcamp van Amersfoort, Joannes Wurtsfeld van Rhenen, Laur. Modaeus van Wijck, Ger. Helmichius van Veenendaal, Joannes ab Aukoop van Mijdrecht en Corn. Leoninus van Maartensdijk.

1) Het woord ‘bekentenisse’ waarvoor zij ‘leeren’ wilden lezen, gelijk dan ook in de Kerckenordeninghe staat.

Daar dit stuk herhaaldelijk uitgegeven en genoeg bekend is, achtte ik het overbodig de beide artikelen mede te deelen, en meende ik ook over den verderen inhoud der andere hoofdstukken te kunnen zwijgen.

1) De dag waarop Kant stierf, was zóó helder en onbewolkt, als er in de noordelijke streken maar weinig zijn Een kleine ligte wolk zweefde alleen midden in den azuren hemel. Een soldaat zou op de Smidsbrug te Koningsbergen tot de omstanders gezegd hebben: Ziet, dat is de ziel van Kant, die naar den hemel stijgt. Dit woord heeft Schopenhauer voor den geest gezweefd.

1) Uber den Willen in der Natur. Eine Erörtering der Bestätigungen, welche die philosophie des Verfassers, seit ihrem Auftreten, durch die empirischen Wissenschaften erhalten hat von A. Schopenhauer. Dritte Auflage. Leipzig, Brockhaus 1867.

1) Willen in der Natur: 3 Auflage pag. 80 en volg.

1) Parerga en Paralipomena, kleine philosophische schriften von Arthur Schopenhauer. Zweite auflage 2 Bande, Berlin A.W. Hyn 1862.

2) Die vierfache Wurzel des Satzes vom Zureichenden Grunde. Pag 37 2 Aufl.

1) Dit was mij reeds bekend uit Gwinner en Frauenstädt. Maar bizonderheden daaromtrent heb ik vernomen uit een brief, door Schopenhauer in 1857 geschreven aan den heer F.W. van Eeden te Haarlem, en waarvan deze de goedheid had mij eene bladzijde meê te deelen. Hij zegt daarin dat zijn grootvader uit Holland naar Dantzig is gekomen, en daar gehuwd met de dochter van den Hollandschen consul Soermann. Zijn vader sprak nog zeer goed hollandsch. In 1803 had hij zijne ouders op eene reis door Nederland vergezeld en te Gorkum de graven van zijne voorouders Soermann gezien, die daar predikanten geweest zijn. Verder schrijft hij nog, wat ik ook in een brief aan Frauenstädt gevonden had, dat zijn naam reeds zijne vreemde afkomst bewijst, omdat in het Duitsch nooit eene enkele p. tusschen twee klinkers mag voorkomen. 't Is mij echter niet recht helder, hoe dit alles te rijmen met de anecdote, door Gwinner verhaald, waarin Andreas Schopenhauer, Arthurs overgrootvader, te Dantzig Czaar Peter den Groote te logeeren heeft.

1) U bent. Elders lees ik: wilt u. Ik maak er den schrijver geen verwijt van. Sedert dat ds. Bol dien geleerden excurs hield over ‘je’ en ‘u’ schijnen we nog meer in verwarring gebracht wat betreft den tweeden persoon. Maar waarom staat hier niet: ge zijt en wilt ge?

1) Ik geloof niet dat de tooneelen waarin ons die twist wordt geteekend, en die er op aangelegd zijn om een lachverwekkenden indruk te maken, vruchten zijn van echten humor. Niet van een humor als we bij Dickens aantreffen of bij F. Reuter, die, al is zijn gezichtskring meer beperkt, met Dickens in zoo menig opzicht verwant is. De kostelijke dwaasheden bij zoo velen van Dickens' onvergetelijke helden en van den bepaald onvergelijkelijken Bräsig bij Reuter, zijn gemotiveerd door de geheele eigenaardigheid van hunne karakters; maar de dwaasheden, die Freytag ons van Hummel en Hahn meêdeelt, zijn willekeurige, would-be-humoristische
fantasiën.

1) Hier en daar maakt ‘het verloren Handschrift’ den indruk van onhandigheid, van onbeholpenheid bij den auteur. Zijn daarvan niet zoovele kunstmiddelen de bewijzen die worden aangewend om den indruk van 't een of ander te verhoogen? Ik weet niet hoevele malen Ilse en Sidonie, de prinses, en misschien anderen, bij meer gewichtige momenten door den gouden gloed van het zonnelicht op merkwaardige wijze worden beschenen. Zoo ziet een onhandig regisseur zich verplicht om de opgevangen stralen van het bengaalsche vuur naar het bedoelde aangezicht te doen zoeken; ik had eens 't genoegen dit te zien bij eene opvoering van Gounod's Faust.

Reeds in 't begin van het eerste deel vindt gij de zeker zeer fantastische beschrijving van den avond, met eene aanspraak van den schrijver aan ‘de oude toovenares, de trotsche maan.’ Wonderlijk steekt bij die eenigszins sentimenteele en fantastische beschouwing der natuur af, bijv. het begin van George Eliot's laatsten Roman: Felix Holt. Daar zit ge op de diligence, op de grasgroene Tally-ho of de geele Independent; gij rijdt door de vlakte tusschen de Avon en de Trent; langs de korenvelden; de groene hagen met geurende meibloesems; door de vroolijke gehuchten, waar de hoefsmid het paard beslaat, de verwer de laatste hand legt aan 't blauwe karretje met roode wielen; waar de kinderen, kleine dreumessen, treuzelen langs den weg, rammelend met de knikkers in hunne zakken. Daar rijdt ge langs hofsteden en fabrieken door het landstadje, dat er vrij morsig uitziet; en als de zilveren wasem van den morgenstond is opgetrokken en de middagzon haar vroolijke stralen over 't landschap heeft geworpen, komt ge te Transome Court, waar gij wezen moet, en intusschen kent ge de geheele landstreek. Van die frissche, levendige, bij zuiver realisme van poësie tintelende - schilderijen moet ik zeggen, vindt ge bij Freytag niets. Zou men ten slotte ook psycholoog moeten zijn, zooals G. Eliot het is, om op de rechte wijze de natuur te beschrijven en die teekening op de juiste wijze te stoffeeren? Zeker moet men voor 't een zoowel als voor 't andere de gave bezitten om de geringste en schijnbaar meest uiteenloopende détails, die door het fijn georganiseerd kunstenaarsoog worden opgemerkt, tot eene eenheid te brengen, tot een harmonisch geheel saam te vatten. Die gave bezit George Eliot, en daardoor niet het minst bekooren hare romans. - Freytag zal u zelfs vergasten op een dialoog waarin het natuurtooneel wordt beschreven, dat door de sprekers wordt aanschouwd. Over 't geheel genomen, houden zijne personen soms zeer lange alleenspraken
en zeer uitgewerkte dialogen, en hebben zij vaak iets houterigs. Freytag weet wel, dat ook een geleerde, mensch moet zijn, natuurlijk mensch en daarom laat hij prof. Werner blindemannetje spelen, maar 't gaat hem wonderlijk af. En wat dunkt u van de professorale opmerking bij 't tikken van een houtworm? ‘De worm verricht zijn werk in den dienst der natuur; hij breekt af wat afgeleefd is, opdat het wederkeere tot den oorspronkelijken toestand’! - Is dat niet degelijk en - duitsch? - Geef mij dien engelschen roman!

1) Helaas! Een paar maanden voor het schrijven dezer regelen door den dood aan zijn onvermoeid-werkzaam leven ontrukt. Zie over hem Spectator van 7 Sept. 67.

1) Nederl. Spectator van 10 Augustus 1867 (No. 32).

1) ‘Konzul’ spelt de Vertaler. Hoe moet het wezen? Een ‘konzult’ met de Woordenlijst gaf mij geen ‘illuussiedaatsie.’ Hoe leelijk!... Ik bedoel deze manier van spellen, niet het missen van het woord ‘Consul’ bij de Vries en Te Winkel.

1) Oorspronkelijk werden deze opstellen geschreven voor de: ‘Grenzboten’, waarvan Freytag, te gelijk met zijn vriend Julian Schmidt, in 1848 de redactie aanvaardde. Later gaf hij ze afzonderlijk in druk.

1) Onder den titel: Historische beelden uit het verledene. - Amsterdam, Ipenbuur en van Seldam, 1867.

2) Hohenschwangau. Roman und Geschichte, 1536-1567, von Karl Gutzkow. Leipzig 1867. Ik heb er intusschen tot dusver nog slechts het eerste deel van onder de oogen gehad. Naar den aanleg van den roman te oordeelen, zal hij eene reusachtigen omvang verkrijgen.

1) Vollediger, maar minder juist luidt de tweede (Nederlandsche) titel: Ludwig van Beethoven, Athene's bouwvallen. Een nieuw Nederlandsch gedicht in metrischen vorm door Dr. J.P. Heye. Met Hoogduitsche vertolking door mevr. Henriette Heinze-Berg.

1) Deutsche Dichter-Gaben. Album für Ferdinand Freiligrath. Eine Sammlung bisher ungedruckter Gedichte der namhaftesten deutschen Dichter. Herausgegeben von Christian Schad und Ignaz Hub. - Leipzig, Verlag von Duncker & Humblot. 1868.

1) Ida Melos, de dochter van een niet onverdienstelijk professor te Weimar. Zij was als gouvernante geplaatst bij eene aanzienlijke familie, die zich een tijdlang aan den voet van den Drachenfels ophield. Te dier plaatse leerde Freiligrath haar kennen. Haar geest en schoonheid worden zeer geroemd. Aan haar jeugd hechten zich nog poëtische herinneringen vast. Immers, zij heeft den grijzen Goethe nog gezien en diens hand zegenend op haar kinderhoofdje voelen rusten.

1) Mr. Isaac Da Costa: ‘Bilderdijk herdacht.’

1) Zie mijn ‘Losse Schets’ in het Maart-nummer van den vorigen jaargang van dit Tijdschrift.

1) Ik bedoel hier natuurlijk het studietje van den heer H.P.G. Quack over Théophile Gautier, bepaaldelijk over zijn: ‘Emaux et Camées’, in het Februari-nummer van ‘de Gids’, 1867.

2) Te veiliger citeer ik dit gedichtje, daar de afdruk er van in ‘de Gids’ ongelukkigerwijze door een zinstorende drukfout werd ontsierd, die er veel van het schilderachtige aan ontnam. Er stond namelijk in den derden regel van het eerste couplet bij vergissing Mais, in plaats van Mars.

1) De liefde voor God, Matth. XXII: 37. De goede strijd, Luc. XIII: 24a. Erger dan een ongeloovige, 1 Tim. V: 8. Jezus en de zaligheid, Hand. IV: 12a. Vroom en vroed, Matth. X: 16b. Een heilig vergeten, Phil. III: 14b. Ernstig zijn, Matth. VI: 17. Onze rampen, Hebr. XII: 11. Godsdienstige geestdrift, Hand. XXI: 13b. Paaschtonen, 2 Tim. I: 10b.

1) I. De wisseling van het lot, Ruth I: 19b. II. Tevredenheid, 2 Kon. 4: 13c. III. De bekeering van Manasse, 2 Kron. 33:13b. IV. Wat is de mensch? Ps. 8:4-7. V. De kerkhervorming, Marc. 4:24-29. VI. Gunst bij menschen en genade bij God, Luc. 2:52b. VII. Een dubbele zegepraal, Luc. 9:51-56a. VIII. De zaligheid van het geven, Hand. 20:35b. IX. De christelijke geestdrift, 1 Cor. 14:32, 33. X. De christelijke echt, Eph. 5:22-33. XI. Waar geen nacht meer is, Openb. 21:25b. XII. Oudejaarsavond, Marc. 6:31m.

1) I. Timiditeit. II. De pauzen in het menschelijk leven. III. De opvoeding van de ouders door de kinderen. IV. De kwalen van het menschelijk hart. V. Mijn album.

1) Bijzondere omstandigheden, van de Red. onafhankelijk, zijn hiervan de oorzaak.

1) De KK. Akademie te Weenen geeft haar Sitzungsberichte und Mittheilungen in 2 afzonderlijke gedeelten uit. Een mathematisch en natuurhistorisch gedeelte.

1) De schrijver acht wel, dat men ten onrechte of althans zonder bewijs, aanneemt dat scheikundige arbeid, die verdwijnt, steeds warmte zou opleveren, maar zegt niet waarin de verloren arbeid dan gezocht moet worden.

1) Hierop heeft de heer Hoek zelf mij opmerkzaam gemaakt.

2) Het uiterste rood van 0,00075, en het uiterste violet van 0,00036 m.m.

1) Daarom schroomde ik ook niet om in een gedeeltelijke herhaling te treden van hetgeen ik, bij de beoordeeling van Matthes' Leesboek, in de bibliographie van dit tijdschrift heb geschreven, bl. 565-566.

2) Misschien acht wederom iemand dezen ‘toon’ te hoog aangeslagen. Hij bedenke evenwel, dat niemand, zonder onopregt en ondankbaar te zijn zijne winst een verlies kan noemen, of haar gering schatten.

1) Wij kunnen niet nalaten op een drukfout in het werkje van Diest Lorgion opmerkzaam te maken: de Nederlander die als voorlooper van Zwingli ten opzigte van zijn gevoelen omtrent den zin van de instellingswoorden des Avondmaals kan beschouwd worden (bl. 93) heet niet Horn maar Hoen of Honius.

1) Cf. Hist. of Civilization, Leipzig Brockhaus 1865. Tom V. bl. 66 etc.

2) Het plan nl. dat hij eigenlijk in den beginne zich had voorgesteld, om de geschiedenis der gansche menscheid te omvatten, en de wetten, die haar beheerschen, op te sporen.

3) De oorspronkelijke uitgave was in ‘twee’ groot 8o deelen.

1) ‘To my mother I dedicate this, the first volume of my first work.’

1) The influence of women on the progress of knowledge.

1) Na het voorafgaande in bijzonderheden te hebben toegelicht.

1) Men zie o.a. het door Littré tegen Buckle's wijsgeerig standpunt nog zeer onlangs aangevoerde in het Tijdschrift ‘La philosophie positive’ No. 4. Janvier - Février 1868. Volgens Littré was Buckle te veel deïst, Christen en Protestant om een konsekwent Positivist te kunnen zijn.

1) Letteroefeningen, 1839, Boekbesch. bladz. 395-399.

1) ‘The chimney-corner’ by Mrs. Harriet Beeeher Stowe, author of ‘Uncle Toms Cabin’, ‘Little Foxes’ etc. etc. London 1868. Popular edition, one shilling.

1) Een adres, met ruim 21.000 handteekeningen voorzien, waaronder vooral de aandacht trekken die van Florence Nightingale, Charles Kingsley, Stuart Mill, Grote, e.a., is dezer dagen bij het Engelsche Parlement ingediend, het verzoek inhoudende om het kiesrecht ook aan de vrouwen toe te kennen.

1) De schrijfster bedoelt hier natuurlijk gewone vrouwen; niet de hoogbegaafden onder hare zusteren [zooals Mevr. Beecher Stowe]; aan deze toch wijst het genie van zelf den weg.

1) Dit tusschen () geplaatste woord is ook aldus door den schrijver gegeven.

1) Evangelia Apocryph. 1853a.

2) In zijn Apocalypses apocr. 1866.

3) Dit komt voor in de Apocr. apocr. van Tischendorf.

4) Tischendorf had in zijne Evang. Apocr. ook nog opgenomen een stuk de Wraak des Verlossers getiteld, hetwelk, zooals wij hierboven zeiden, de HH. v. Cleeff en H. de Groot onvertaald hebben gelaten.

1) Het Decemb. No. van 1867.

2) De Apocryfe boeken des N.V., 's Gravenhage, W.P. van Stockum. Het plan, dat met de uitgave van dit werk was bedoeld, is niet uitgevoerd; daar op de Aporiefe Evangeliën slechts de Geschiedenis der Apostelen door Abdias gevolgd is.

3) Tijdspiegel, Januari 1868.

1) Wij onderschrappen.

1) ‘Bij Justinus,’ zeggen zij, ‘is geen spoot van bekendheid met onzen Thomas te vinden.’

1) Indien ten minste - iets wat wij, wegens de wijze, waarop ons het laatste gedeelte van het boek der geachte vertalers is geleverd, niet zeker weten, - de correctie bl. 364, noot 3, van bl. 307 met dit gecorrigeerde niet tot ééne aflevering heeft behoord.

2) Bl. 191 in de noot komt eene aanvulling voor van het pag. 171 geschrevene.

1) Opmerking verdient hier, dat in het Evangelie van Maria's geboorte de engel, die Joachim, Maria's vader verschijnt, om hem te vertroosten over de onvruchtbaarheid zijner vrouw tot nu toe, op de bijbelsche vrouwen wijst, tot staving van zijn gezegde: dat als God den schoot van iemand sluit, Hij dit doet, om dien des te wondervoller later te openen, en opdat het geborene blijke de vrucht te zijn van eene goddelijke gave. Zie II. III.

1) Op dit laatste kom ik beneden terug.

1) A. Uyttenhooven, Geschiedenis der Hervomde kerk te Antwerpen, aan het slot eener belangrijke uitweiding over Tanchelijn, d.I. bladz. 16-39.

1) t.a. pl. bladz. 18.

2) Histoire de l'église et du monde VII, 481. (‘Tanchelme de Flandres.’)

1) Aanteek. op van Heussen, Zeeland bl. 48.

1) t.a. pl. bladz. 19.

2) Bibl. des aut. eccl. T IX p. 103.

1) Kerkelijke en waereldlijke historiën).

1) De heer Blaupot ten Cate schrijft ‘voorberigt,’ de heer Lindo ‘voorbericht’ de eerste volgt dan ook de officieele spelling, de tweede die van de Vries en te Winkel. De zoo gewenschte eenparigheid in de spelling is dus zelfs bij de Inspecteurs van het Lager Onderwijs te vergeefs te zoeken. (Ref.)

1) Deze beslissing konde den heer Bl. ten C hoogstwaarschijnlijk hij het schrijven van zijn werk niet bekend zijn. (Ref.)

1) Later gaf hij ook eene vertaling in het licht van Spinoza's ‘Sämmtliche Werke’, voorafgegaan door een oordeelkundig bewerkte biografie.

1) Onder den titel van ‘De harrevoetgangster’ ten onzent in het licht verschenen.

*) Ueber das Tragische und die Tragödie. Wien 1856.

1) Nieuw: alleen wat den vorm betreft - de hoofdinhoud blijft dezelfde.

1) Wij laten 't beginsel, in Art 23 uitgesproken, geheel in 't midden, doch wij beweren alleen, dat 't Reglement ter uitvoering van dit beginsel hiermeê in lijnregten strijd is. Wàt men ook zegge: dat reglement is alles behalve eene volledige en billijke uitoefening van het kiesregt door de gemeente. Het stelt dit regt in handene eener onmondige en onwetende menigte, die met eene brutale meerderheid van stemmen, ‘zonder dat naar de bevoegdheid, de bekwaamheid, den ernst, den ijver en 't geloof der stemmen wordt gevraagd,’ tyrannie uitoefent. De grootste onregelmatigheid en eene grenzelooze verwarring zijn daardoor in de kerk ontstaan, die de nadeeligste gevolgen zullen hebben, indien niet 't Hoogste Kerkbestuur zoe spoedig mugelijk doe wat zijn pligt is, door tusschenheiden te treden, die te ruime bedeeling van het kiesregt binnen de behoorlijke grenzen terug te brengen, en zorg te dragen voor een reglement, hetwelk de grondwet der kerk eerlijk en in alle deele in praktijk brengt.

1) Men zie bl. 26, 27 van de theologisch-kerkelijke spoorweg-mijmering, onlangs door den hoogleeraar uitgegeven onder den titel van: 1917. Over dat boekje heb ik hier geen oordeel uit te spreken; maar ik kan mij niet weerhouden, even lucht te geven aan de verontwaardiging, die zich van mij meester maakte bij het lezen van 't geen bl. 9 wordt verhaald van een predikant der geavanceerde richting, die zijn theologische bibliotheek wenscht over te doen met zijn bijbel incluis. Zulk een gezegde is beleedigend alleen voor den man, die het waagt te uiten. (Onze geachte medewerker zal, zeker tot zijn genoegen, ontwaren, dat de recensent van Dr. Doedes, droomerig boeksjen, volkomen met hem sympathiseert.) Red

(1) Lebensschilderung, Briefe und Nachgelassene Schriften von Frederike Bremer; herausgegeben von ihrer Schwester Charlotte Quiding, geb. Bremer. Deutsche originalausgabe in drei Theilen. Leipzig, F.A. Brockhaus, 1868.

1) Men vergelijke hiermede, wat Frankrijk betreft, de geestige schets van II. Taine in: Vie et opinions de M. Frédéric-Thomas Graindorge. Troisième Edit Paris 1868, bladz. 198 en volg.

1) Onder dezen gemeenschappelijken titel hebben bijkans al hare romans in Zweden hun eerste verschijning voor het publiek gemaakt.

2) De bekende Zweedsche dichter.

1) De Friesche spiegel heeft het motto: Lökk Ast, lökk West! Inne es best, d.i. Oost, West, t'huis best.

2) Benoorden Sylt vormt nog het Konings- of Listerdiep de grensscheiding van de Noord Friesche taal en zeden.

1) De Freske, de Fries, de Friezen. Het onderscheid ligt in de uitspraak van het lidwoord. Het enkelvoudig heeft een lange e zooals in het Hoogduitsche woord Sec: het meervoudig heeft een scherpe e als in het Hoogduitsche woord Bett.

2) dat de male, dat de woedende.

3) dat et Lönd san gronthe grait, dat 's lands groeikracht (triebkraft) kieme.

4) dait gedyt.

5) der wakse Hottinge, daar groeijt (wast) hout (hosschen).

6) an intwuske-grene Sikke, en daar tusschen in liggen daar groene velden.

7) Skint hug an widd, schijnt, blinkt hoog en wijd (verre).

8) bogedn, onvolm. verl. van boge-woonen.

9) langd - van linge, zich uitstrekken.

10) Widd-u, u is aue, landstreek.

11) and Mödd was fi, en de moed was verloren (was weg).

12) de Tranne, de drie; te weten, Friezen, Angelen en Widingers.

13) me en weli Mödd, met een geweldigen moed.

14) leten, onvolm. verl. van lette laten.

15) feard, onv. verl. van fere, voeren.

16) tod Mul, tot het doel.

*) Hengist was de zoon van den Friezen hoofdeling Ulw Hare en van Swane, de dochter van een aanzienlijk man Witgest aan de Elve bij het tegenwoordig Hamburg. Hij landde met zijne Friezen op het eiland Thanet in de Theems, waar nu Goodwinssand is. Volgens de sage ging de togt van Fresenhagen uit. De vestiging en de kolonisatie van Engeland duurde 100 jaren. Zie Dr. Clements, Schleswig S. 15 en 38.

17) hett, onv. verl. van hite, heeten.

18) ferjett onv. verl. van ferjethe, vergeten.

19) de frie, freske Mon, de vrije Friesche man.

20) set onv. verl. van sete, zetten, zich plaatsen. De klinkers in asterfor, wakse, Holtinge, wast, bogedn, langd, Hi, fi zijn lang. De e in tegen, sene, weli is als de e in het Hoogduitsch teben, geben.

1) Zullen zij dat ook zeggen, die jaarlijks weken zoek brengen om de leerlingen namen en jaargetallen in 't geheugen te prenten, ten einde daarmee op de examens te schitteren?

2) Daaronder zijn: bl. + r. 5 v.b. die zijn werk daarmee begon, dat, een Germanisme zooals wij ook aantrellen op bl. 107 en richtte - daarheen om, bl. 128 door dien hij, bl. 130 door dat hij. Bl. 5 is, bij de beschrijving hoe Cortez Mexico onderwierp, misschien iets uitgelaten. ‘Na onderwerping toch kan er geene verdediging meer plaats vinden’, zullen de leerlingen zeggen. Bl. 6 r. 2 v.b. staat: en keerden elkander, 1. en zij keerden; bl. 10 is 't niet duidelijk waarom Luther vlugten moest; bl. 10 r. 4 v.b voor hij herroepen had 1. voor hij zijne stellingen h.h.: bl. 10 r. 6 v.b. te gelijk, waartoe dat? en welke is in § 8 de gehoopte verbetering?)

Bl. 11 § 9 staat Karel V van Spanje 1. Karel v.S.; bl. 61 Hendrik V 1. IV en bl. 126 r. 4 v.b. George 1. George III. Wat beteekent bl. 17 r. 9 v.o. godsdienstige diepzinnigheid? Bl. 27 r. 7 v.o. verbood het hem om 1. hem, om; bl 31 r. 17 v.o. bewerkt. Wat beteekent dat, en wie of wat wordt bewerkt? bl. 41 § 6 Middelerwijl-gehad Frederik 1 - erkend, 1 Middelerwijl-gehad, was Christiaan II verdrevan en Frederik I-erkend. Dezc. Bl. 58 r. 9 v.o. hem, wien Essex of Jacob? (bl. 60 r. 3. v.b. bestaal, met I. bestaat; en heeft dit met z.e.k. geschetst. Kan bl. 83 r. 2 v.b. Daar werd, daar alleen op de Schotten slaan? Zegt men bl. 107 r. 14 v.o. haat aan vreemdelingen? (Verander bl. 110 r. 13 v.o. zoo konden. - (pass.) in: zoo had hij-kunnen (act.), en dan zijn in diens) enz.

1) Dr. A.A. van Heusden: Handl. tot de kennis der Nieuwe Geschiedenis.

1) De vertaler zal wel merken, dat wij, niet als hij, alleen de Nieuwe Geschiedenis als hoogst belangrijk heschouwen, maar dat wij, ‘om den sleutel tot de verklaring van vele der thans bestaande toestanden te hebben’, ook de kennis der Middeleenwen voor zeer noodzakelijk houden. Van 't begin dier tijden toch dagteekent het ontstaan der volken en staten, die nu nog, schoon dan ook gedeeltelijk onder andere namen, in (en ook buiten) Europa bestaan; van dien tijd af hebben zij nu meer dan minder, met elkander in betrekking gestaan en zich ontwikkeld en gevormd, en zijn ze tot dien toestand gekomen, waarin wij ze bij den aanvang der N.G. leeren kennen. Deze zet dus voort wat in gene is begonnen. En moet men niet met het begin een' aanvang maken, om een helder inzigt in eene zaak te verkrijgen?

Eene andere vraag is 't, of op de H.B. de Oude Geschiedenis even naauwkeurig moet behandeld worden. Heerlijk voorzeker en aantrekkelijk is de geschiedenis der Oudheid en ter ontwikkeling van het verstand hoogst voordeelig! Doch zij staat meer op zich zelve en niet in zoo naauw verband met de nieuwere volken; en zouden wij daarom ook, om van de leerlingen der H.B. niet te veel te vergen, haar als hijzaak van, als inleiding tot de hoofdzaak tot de geschiedenis der latere volken willen behandelen. De gewichtigste voorvallen in de O.G. in oorzaken en gevolgen te verhalen, den geest die zich bij de oudere volken, bij Grieken en Romeinen vooral, openbaarde, helder voor te stellen, en aan te toonen waarin en waardoor zij vroeger en later, op de nieuwe volken invloed hebben uitgeoefend, dit is, zooals wij gelooven, de taak van het onderwijs der Onde Geschiedenis op de H.B.

1) Lebensschilderung, Briefe und Nachgelassene Schriften von Frederike Bremer. Herausgegeben von ihrer Schwester Charlotte Quiding, geb. Bremer. Deutsche Oeiginalansgabe in drei Theilen. Leipzig, F.A. Broekhaus, 1868.

(1) Onwillekeurig denkt men hierbij aan de bekende dichtregelen uit Da Costa's: ‘Vijf en twintig jaren.’

(*) Wat doet die' daar? Schrijven we in 't Hollandsch klank, tweede naamval klankes, of klanks?

(*) Weder dat weglatings- of afkortingsteeken. De tweede naamval is niet Margaretes, dan zou de eerste Margarete moeten zijn.

1) Het zal ons aangenaam zijn deze te ontvangen, om daarvan aankondiging in dit Tijdschrift te geven.

1) Erinnerunqen an Felix Mendelssohn-Bartholdy. Ein Kunstter- und Menscheneben. - Der Familie Mendelssohn gewidmet von Elise Polko. Leipzig, F.A. Brockhaus, 1868.

2) Zie het Augustus-nummer van den vorigen jaargang der Vad. Letteroefeningen.

1) Om eene mogelijke aanmerking te voorkomen diene, dat op bl. 263 de naam van den Rev. Laurence Sterne in 't voorbijgaan vermeld wordt, - meer niet.

1) Histoire d'un paysan - 1789 - par Erckmann-Chatrian. Paris, J. Hetzel. 1868.

1) In 't Augustus-nommer van den jaargang 1866 van dit Tijdschrift.

(1) Charles Dickens, zooals mijne lezers zich gewis herinneren, heeft in zijn ‘Tale of two Cities’ reeds een eigenaardige proeve in dit genre geleverd.

