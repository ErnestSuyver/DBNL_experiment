


Militair woordenboek
H.M.F. Landolt
logo_lege_01
    logo_rna__01

GEBRUIKT EXEMPLAAR
exemplaar universiteitsbibliotheek Leiden, signatuur: 1197 D19 en 1197 D20

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Militair woordenboek van H.M.F. Landolt uit 1861, in twee delen.

REDACTIONELE INGREPEN
Wanneer bij een lemma naar een ander lemma wordt verwezen, is het mogelijk naar het andere lemma door te klikken. In een enkel geval wordt echter doorverwezen naar een woord dat niet bestaat; daar ontbreekt uiteraard de link.  

deel 1
p. 97: bij het lemma ‘Cohorte’ wordt naar ‘Legioen van Eer’ verwezen, dit lemma of een gelijkend lemma bestaat echter niet
p. 219: bij het lemma ‘Grondboor’ wordt naar ‘Mijnboor’ verwezen, dit lemma of een gelijkend lemma bestaat echter niet
p. 277: bij het lemma ‘Kadet’ wordt naar ‘Opvoeding’ verwezen, dit lemma bestaat niet, wel het lemma: ‘Vorming’; daarnaartoe is de link aangebracht
p. 285: ‘landsnechten’ → ‘landsknechten’: ‘De legers van de landsknechten in de 16de en in het begin der 17de eeuw’
p. 292: bij het lemma ‘Kapitein’ wordt naar ‘Rustkamer’ verwezen, dit lemma bestaat niet
p. 305: bij het lemma ‘Kerkparade’ wordt naar ‘Godsdienst’ verwezen, dit lemma bestaat niet
p. 346: het foutieve paginanummer 446 veranderd in 346
p. 353: bij het lemma ‘Loopgraaf’ wordt naar ‘Insnijdingen’ verwezen, dit lemma bestaat niet

deel 2
p. 53: bij het lemma ‘Omheining’ wordt naar ‘Heiningen’ verwezen, dit lemma bestaat niet
p. 92: ‘Ordonnanskomdagniën’ → ‘Ordonnanskompagniën’
p. 143: bij het lemma ‘Ridder’ wordt verwezen naar ‘Bannier’, dit lemma bestaat niet
p. 213: bij het lemma ‘Strijdwagens’ wordt verwezen naar ‘Sikkelwagens’, dit lemma bestaat niet
p. 353: ‘heggevuur’ → ‘hekkevuur’: ‘Vuur. In de beteekenis van schieten. Zie Gelederenvuur, Hekkevuur, Rottenvuur, Pelotonsvuur, enz.’
p. 367: het foutieve paginanummer 327 veranderd in 367

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. De errata van p. 355 van deel 1, en 411-412 van deel 2 zijn doorgevoerd, behalve de correctie op deel 2, p. 297, regel 4 van onder, die niet terug te vinden is (‘mogelijk lees moeijelijk’). Ook de blanco pagina's (deel 1: p. II, IV, 356; deel 2: II, IV, 410) zijn niet opgenomen in de lopende tekst.

[deel 1]
[pagina ongenummerd (I)]
MILITAIR WOORDENBOEK.

[pagina ongenummerd (III)]
MILITAIR WOORDENBOEK, voor NEDERLANDERS BEWERKT door H.M.F. LANDOLT, Ridder der orde van de eikenkroon, eerste luitenant bij het regiment grenadiers en jagers.
Eerste deel.
A-L.
TE LEYDEN, BIJ A.W. SYTHOFF.
1861.

[pagina ongenummerd (V)]
AAN ZIJNE EXCELLENTIE DEN HEER GENERAAL-MAJOOR JHR. E.A.O. DE CASEMBROOT, Buitengewoon adjudant des konings, minister van oorlog, enz., enz.
WORDT

[pagina ongenummerd (VI)]
DEZE VRIJE OMWERKING UIT WARE HOOGACHTING EN EERBIED OPGEDRAGEN door H.M.F. LANDOLT.

[p. 355]
ERRATA.
Bladz.10	reg.19v.o.	staat: kanonnades	lees: carronnades
Bladz.30	reg.10v.b.	staat: dat het bij het	lees: dat bij het,
Bladz. 56	reg. 17 v.o.	staat: 1834	lees: 1836
Bladz. 72	reg. 17 v.o.	staat: 1771	lees: 1762
Bladz.124	reg.21v.b.	staat: werking	lees: werktuig
Bladz. 140	reg. 20 v.b.	staat: centreren	lees: centreren, equilibreren of
Bladz. 192	reg. 1 v.o.	staat: worpwerptuigen	lees: monsterwerptuigen
Bladz. 194	reg. 17 v.o.	staat: heele, have en kwart kartouwen van 48, 24 en 12 
{== afbeelding 	==} {>>afbeelding<<}
    
	lees: heele en halve kartouwen van 48 en 24 en velstukken van 12 
{== afbeelding 	==} {>>afbeelding<<}
    
.
Bladz. 269	reg. 6 v.b.	Achter Jager 1o. moet volgen:	

Jagers. De eerste J., die in Nederlandsche dienst traden, behoorden tot het legioen van den graaf Van Salm, dat in 1785 opgerigt werd. In het volgende jaar werd het afgedankt, doch de troepen in dienst der staten van Holland en West-Friesland genomen. Nadat zij tegen de Pruissen gestreden hadden, verliet de graaf in 1787 onverwacht het land en de staten hielden van zijn korps onder anderen 2 kompagniën J. in dienst. Deze gingen in 1793 over in dienst van de generaliteit en werden met 2 kompagniën, die datzelfde jaar door den graaf Van Bijlandt waren opgerigt, vereenigd tot het bataillon jagers van Bijlandt, welk bataillon in 1794 met een ander bataillon vermeerderd en tot een regiment gevormd werd. Het 1ste bataillon telde 4, het tweede 7 kompagniën. De J. streden met onderscheiding in de zuidelijke Nederlanden. Na de vestiging der Bataafsche republiek werden 4 bataillons jagers, elk van 6 kompagniën opgerigt, die zoo in Noord-Holland in 1799 als aan den Mein in 1800 en 1801 en aan den Donau in 1805 met roem streden. In 1805 werden uit die bataillons 2 regimenten ligte infanterie, elk van 2 bataillons, à 5 kompagniën gevormd, die in 1806 op 3 bataillons gebragt en weder met den naam van J. bestempeld werden, terwijl toen tevens 1 regiment J. bij de koninklijke garde werd opgenomen. Dit laatste werd met het regiment grenadiers tot een regiment garde-infanterie vereenigd, uit de beide eersten werd één regiment J. van 4 bataillons gevormd, dat eerst tot 3 en in 1808 tot 2 bataillons van 9 kompagniën werd verminderd. Bij de inlijving van het koningrijk Holland, werd dit regiment het 33ste regiment ligte infanterie, uit 4 bataillons, elk van 7 kompagniën, bestaande. Toen de Nederlandsche krijgsmagt in September 1814 georganiseerd werd, kwamen daarbij 7 bataillons jagers, waarvan 2 (het 10de en 11de bataillon) voor West-Indië bestemd waren, terwijl het 16de, 18de, 27ste, 35ste en 36ste bataillon hier te lande dienst deden. Alle 7 bataillons streden bij Waterloo met onderscheiding, het 27ste ook bij Quatre-bras. In October 1816 werden de afdeelingen (regimenten) infanterie gevormd en kwamen de J. bij de 13de, 14de, 15de, 16de en 17de afdeeling, terwijl zij in December 1818 bij de bataillons militie dier afdeelingen werden ingelijfd. Eerst den 7den Julij 1829 werden weder 2 bataillons J. opgerigt, die na een groot aantal organisatiën in 1841 met het regiment grenadiers, tot het thans bestaande regiment grenadiers en jagers werden vereenigd.
Bladz.270	reg.16v.b.	staat: de schooners 3, en	lees: 3, de schooners en
Bladz. 290	reg. 18 v.o.	staat: 0,855 el	lees: 0,0855 el
Bladz. 297	reg. 17 v.o.	staat: aanvankelijk ligte ruiterij, zij	lees: aanvankelijk ligte ruiterij en werd toen Celeren genoemd; zij
Bladz. 297	reg. 15 v.o.	staat: hunne uitrusting	lees: hare uitrusting
Bladz.319	reg. 4 v.o.	staat: korporaals (gefreiten). Daarbij	lees: korporaals. Daarbij
Bladz. 320	reg. 1 v.o.	staat: tot in het gevecht	lees: tot het gevecht


[deel 2]
[pagina ongenummerd (I)]
MILITAIR WOORDENBOEK.
 
[pagina ongenummerd (III)]
MILITAIR WOORDENBOEK, voor NEDERLANDERS BEWERKT door H.M.F. LANDOLT, Ridder der orde van de eikenkroon, kapitein bij het zevende regiment infanterie.
Tweede deel.
M - Z.
TE LEYDEN, BIJ A.W. SYTHOFF.
1862.

[p. 411]
ERRATA.
Bladz.3	reg.22	v.b.staat:	verradelijk	lees: verraderlijk
Bladz. 3	reg. 24	v.b. staat:	voor	lees: vóór
Bladz. 6	reg. 26	v.b. staat:	ded	lees: den
Bladz. 9	reg. 9	v.b. staat:	zijn	lees: zijne
Bladz. 9	reg. 12	v.b. staat:	gepsen	lees: gespen
Bladz. 10	reg. 22	v.o. staat:	Marschdispositie, Marschorde	lees: Marschdispositie, Marschorde. Zie Dispositiën.
Bladz. 15	reg. 26	v.b. staat:	wasen	lees: waren
Bladz. 15	reg. 5	v.o. staat:	fustpfund	less: fuszpfund
Bladz. 18	reg. 11 en 12	v.b. staat:	doen springen	lees: scheuren
Bladz. 23	reg. 16	v.b. staat:	stukken	lees: stutten
Bladz. 25	reg. 5	v.b. staat:	vervaardigd	lees: vervaardigt
Bladz. 28	reg. 16	v.b. staat:	plaatsen,	lees: plaatsen.
Bladz. 32	reg. 7	v.b. staat:	deze	lees: dezen
Bladz. 36	reg. 6	v.o. staat:	de	lees: den
Bladz. 44	reg. 26	v.b. staat:	voorzien	lees: vervoeren
Bladz. 50	reg. 20	v.b.	moet vervallen.	
Bladz. 50	reg. 6	v.o. staat:	hopmam	lees: hopman
Bladz. 52	reg. 14	v.b. staat:	gewonnen	lees: geworven
Bladz. 56	reg. 19	v.b. staat:	Pruissen	lees: Russen
Bladz. 89	reg. 8	v.o.	moet vervallen.	
Bladz. 93	reg. 28	v.b.	Het artikel Offensief naar blz. 50.	
Bladz. 99	reg. 6	v.b. staat:	is, regtens	lees: is en regtens
Bladz.117	reg.19	v.o. staat:	grotoer	lees: grooter


Bladz. 122 reg. 2 v.o. bijvoegen:
De kartetsen van 4 
{== afbeelding 	==} {>>afbeelding<<}
    
 bestaan uit blikken kartetsbussen en ijzeren kartetsdeksels met een handvatsel van ijzerdraad. De bodem bestaat uit eene legering van 3 gewigtsdeelen lood en 7 deelen tin. Zij worden gevuld met 70 kogels van 1/8 
{== afbeelding 	==} {>>afbeelding<<}
    
, 10 van 1/18 en 14 van 1/24 
{== afbeelding 	==} {>>afbeelding<<}
    
. Deze 94 kogels bestaan uit eene legering van gelijke gewigtsdeelen lood en tin en worden met zwavel vastgezet. De kartets weegt 4,85 pond.

Bladz.126 reg.20 v.o. staat: punt. 5o.
lees: punt. Bij ons te lande heeft het projectiel 9 nokken, 6 in de voorste en 3 in de achterste rij en bedraagt het gewigt 3,96 pond. De puntgranaat-kartets heeft uitwendig denzelfden vorm als de puntgranaat. Zij is gevuld met 69 looden kogels van 1/24 
{== afbeelding 	==} {>>afbeelding<<}
    
 met zand vastgezet en heeft eene springlading van 4,3 lood, die afzonderlijk in een blikken kokertje besloten is. Haar gewigt bedraagt 5,20 pond. 5o.

[p. 412]
Bladz. 126	reg. 18	v.o.staat:	van de kogel	lees: van den kegel
Bladz. 128	reg. 17	v.b. staat:	Blijkens de	lees: Blijkens
Bladz.128	reg.11	v.o. staat:	negenoeg	lees: nagenoeg
Bladz. 153	reg. 26	v.b. staat:	mililair	lees: militair
Bladz. 154	reg. 3	v.o. staat:	sappenkorf	lees: sappenvork
Bladz. 167	reg. 6	v.b. staat:	eene	lees: een
Bladz. 167	reg. 7	v.b. staat:	bestudo	lees: testudo
Bladz. 173	reg. 7	v.o. staat:	die	lees: dien
Bladz. 177	reg. 25	v.b. staat:	vijands moet	lees: vijand moest
Bladz. 178	reg. 25	v.b. staat:	eersten	lees: eerste
Bladz. 186	reg. 9	v.b. staat:	tkans	lees: thans
Bladz. 187	reg. 7	v.b. staat:	legt	lees: ligt
Bladz. 187	reg. 15	v.b. staat:	de tuimelaar leggen	lees: den tuimelaar liggen
Bladz. 190	reg. 3	v.o. staat:	kregen	lees: kreeg
Bladz. 192	reg. 19	v.o. staat:	zoo als die	lees: zoo als
Bladz. 288	reg. 21	v.b. staat:	In den	lees: In de
Bladz.295	reg.28	v.b. staat:	tospasselijk	lees: toepasselijk
Bladz. 297	reg. 3	v.b. staat:	sterk	lees: vermogend
Bladz. 297	reg. 6	v.b. staat:	vooral door	lees: door
Bladz. 297	reg. 7	v.b. staat:	gezigtsveld:	lees: gezigtsveld.
Bladz. 297	reg. 9	v.b. staat:	lenzen.	lees: lenzen, wanneer
Bladz. 297	reg. 15	v.b. staat:	in ééne zelfde soort van	lees: in een zelfden
Bladz. 297	reg. 4	v.o. staat:	mogelijk	lees: moeijelijk
Bladz. 352	reg. 6	v.b. staat:	worden.	lees: worden. Tot de paarden met eene roode grondkleur behooren de roodschimmels, brandschimmels, bloesemschimmels en stekelvossen.
Bladz. 378	reg. 4	v.b. staat:	landweer.	lees: landweer en zoo als bij ons met de militie, die bij de korpsen wordt ingedeeld en de schutterij, die op zich zelven blijft.
Bladz.378	reg.3	v.o. staat:	bepaalce	lees: bepaalde





2005 dbnl


land016mili01_01


H.M.F. Landolt Militair woordenboek (2 dln.). A.W. Sijthoff, Leiden 1861



DBNL-TEI 1



2005-11-21

CB

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: H.M.F. Landolt Militair woordenboek (2 dln.). A.W. Sijthoff, Leiden 1861
 
Zie: https://www.dbnl.org/tekst/land016mili01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==VII==} {>>pagina-aanduiding<<}

Voorrede.

Het werk dat wij aan het Nederlandsche publiek aanbieden is eene omwerking van de jongste lettervrucht van den ook bij ons reeds gunstig bekenden Duitschen militairen schrijver W. Rüstow. Het doel, waarmede hij zijn Militärisches Handwörterbuch het licht deed zien, wordt door hem met de volgende bewoordingen bekend gemaakt. ‘Wanneer na verloop van tijd de stof eener wetenschap aanmerkelijk aangroeit, dan wordt natuurlijkerwijze de belangstelling van alle beoefenaren dier wetenschap verdeeld; ieder van hen houdt zich met een of met meerdere bijzondere vakken bezig, waarin hij eene volkomenheid zoekt te bereiken, welke hij bij het verdeelen zijner opmerkzaamheid over den geheelen omvang der wetenschap moeijelijk zoude kunnen erlangen. Wij kunnen deze verschijning meer dan vroeger, thans ook op het gebied der krijgswetenschap opmerken. En toch kan men niets afzonderlijk uit het naauwe verband rukken, zonder dat voor een ieder de noodzakelijkheid bestaat, ten minste in algemeene trekken, met datgene bekend te geraken, waarvoor hij geene bijzondere belangstelling koestert. Deze behoefte kan naar de algemeene meening, het best vervuld worden door zoo genaamde encyclopedieën of woordenboeken over de bedoelde wetenschap, en zulk een woordenboek is ook het hier aangekondigde werk. Ten einde niet in lastige en wijdloopige herhalingen te vervallen, heeft de schrijver de hoofdartikelen uitvoerig behandeld en voor de artikelen welke daarmede in verband staan, meestal slechts met een paar woorden op die hoofdartikelen verwezen.’ De vertaler heeft gemeend de buiten-
{==VIII==} {>>pagina-aanduiding<<}
dien zeer oppervlakkige biographische schetsen en de opgaven van veldslagen en belegeringen, achterwege te kunnen laten, daar men deze toch zelden in een werk als het hier behandelde, zal zoeken, ten minste wil men eene eenigzins bevredigende oplossing krijgen. Daarentegen heeft hij gemeend, bij de geschiedkundige aanteekeningen omtrent de ontwikkeling der krijgskunde ook datgene, wat meer bijzonder ons vaderland betreft, te moeten voegen, en in het algemeen overal, voornamelijk van het standpunt als Nederlander te moeten uitgaan, zoodat het geheel meer den naam van omwerking dan dien van vertaling zal verdienen.
Met de voorgaande woorden, gaven wij ruim een jaar geleden onze proef-aflevering in het licht. Wij zijn nu aan het einde van het eerste deel gekomen, in weerwil van de moeijelijkheden van allerlei aard, die de uitgave vertraagden, en wier overwinning wij vooral aan de tegenwoordige inteekenaars te danken hebben. Aan degenen, die ons in eenig opzigt behulpzaam waren, vooral aan den Wel-Ed. Gestrengen Heer Delprat, kapitein der artillerie, betuigen wij onzen welgemeenden dank.
Gedurende het bewerken van dit deel is ons meermalen de dringende behoefte aan een Nederlandsch technisch militair woordenboek gebleken. Gaandeweg hebben wij de termen, die wij veelal met groote moeite vonden, opgeteekend en ons voornemen is dan ook onmiddelijk na de uitgave van het tweede deel een supplement in het licht te geven, waarin de technische termen uit dit werk met hunne vertaling in het Fransch, Hoogduitsch en Engelsch zullen voorkomen.

's Hage, 21 Maart 1861.
LANDOLT.



{==1==} {>>pagina-aanduiding<<}

A.

Aa, Ahe of Ach

komt in Nederland, Frankrijk, Zwitserland, Duitschland en Europeesch Rusland veelvuldig als de benaming van een stroomend water voor.

Aalmoezenier.

(Aumonier.) De Roomsch-Katholijke veldprediker van een zeker troepengedeelte.

Aanbeeren, Aanbaren,

alle zeilen bijzetten.

Aanbouw,

dus noemt men alle veranderingen van het natuurlijke terrein door menschenhand daargesteld, gebouwen, kanalen, sloten, landbouw, boomkweekerij, omheining van tuinen en akkers, enz. Een bebouwd terrein is veel meer doorsneden en bedekt, dan een onbebouwd; hoe sterker de bevolking is, des te uitgebreider de A., hoe grooter de A., des te meer komen de genoemde eigenschappen te voorschijn, des te meer bezwaren levert het terrein voor het gesloten gevecht, vooral voor de manoeuvres der kavallerie en artillerie, op. De vermeerderde A. in Europa gedurende de laatste veertig jaren, kan niet zonder invloed op de gevechtswijze blijven, maar die invloed bepaalt zich hoofdzakelijk tot de beperking der vrijheid van beweging van de kavallerie en artillerie; men overdrijft de zaak echter, als men uit dien vermeerderden A. besluiten wilde, dat de infanterie nu geheel en al in kleine ligchaampjes van 100 à 200 man (kompagnies-kolonnen) zal moeten opgelost worden. Daardoor zoude men in de gebreken van het verouderde, door rede en ondervinding afgekeurde kordonstelsel vervallen, dat, overal waar de vijand slechts mogelijkerwijze kan optreden, hem eene gelijke magt wil tegenstellen; de vermeerderde A. geeft juist door de vermeerdering der dekkingsvoorwerpen het middel, hier en daar verrassend en met overmagt op te treden, het eenige middel om groote voordeelen te behalen. De bewegingen der infanterie worden door den vermeerderden A. niet belemmerd; zij kan overal gesloten optreden, daar de A. tegelijkertijd de wegen verbeterd en vermeerderd heeft; de kavallerie en artillerie kunnen dit echter niet, omdat zelfs een groot aantal wegen voor die wapens niet voldoende zijn, als zij het geheele terrein niet als weg kunnen gebruiken. Door de uitbreiding van den A. zal dus de kavallerie meer in kleine afdeelingen, dan in groote massa's gebruikt worden, terwijl haar verrassend optreden nog meer waarde dan vroeger verkrijgt; voor de artillerie zal men weinig geschikte opstellingen vinden, waaruit zij gedurende eenigen tijd met vrucht werkzaam kan zijn; men moet daarom deze stellingen des te zorgvuldiger trachten te bewaren en er zooveel mogelijk partij van trekken; men moet het groot aantal goede wegen gebruiken om dit wapen snel van de eene gunstige stelling, naar de andere over te brengen en die stellingen, juist daarom in de onmiddelijke nabijheid der wegen uitzoeken. Alle operatiën worden door grooteren A. begunstigd, omdat daardoor het aantal goede wegen voor de marschen en het gemak der legerverpleging toeneemt,

{==2==} {>>pagina-aanduiding<<}

zoodat men de troepen op marsch en in stelling meer geconcentreerd kan houden, zonder hen gebrek te laten lijden of het land te veel uit te putten.

Aanleg

1o. van eene helling of van een talud noemt men de horizontale regthoekszijde, in den regthoekigen driehoek, welke in het profiel door die lijn, met de hoogte der borstwering en de helling zelve gevormd wordt. Men zegt dat eene helling eenen aanleg heeft van 1 op 1, als de aanleg gelijk aan de hoogte is, dubbele, halve A., enz. als de A. het dubbel, de helft, enz. van de hoogte is. 2o. De stelling van het geweer, als het om afgevuurd te worden, aan den schouder gebragt wordt; van den goeden A. hangt hoofdzakelijk de juistheid van het schot af; het geweer hoog aanleggen noemt men het met de monding naar boven houden, hetgeen bij eeresalvo's, enz. plaats heeft.

Aanleunen, aanleuning.

Zie Stellingen.

Aanroepen

zegt men van schildwachten, die door den roep: Halt! Werda! onbekende personen, patrouilles, enz. op eenigen afstand staande houden, om zich, alvorens hen voorbij te laten gaan, te overtuigen, dat zij geene slechte bedoelingen hebben.

Aanrijden,

1o. tot den aanval; opdat bij het A. van geheele eskadrons of regimenten in gesloten orde, deze zoo goed mogelijk bewaard worde, moet eensdeels op het waarschuwingskommando ieder ruiter zijn paard goed verzamelen, anderdeels met gematigde gangen begonnen worden, waarna men langzamerhand tot de snellere overgaat. 2o. Een paard bij de afrigting voor het eerst in beweging stellen.

Aanslagen of Ricochetten.

Zie Kogelbaan.

Aanslibbing,

aangeslibd land, land, dat door de werking van het water eerst kort geleden aangezet en ontstaan is, gewoonlijk zeer week en meestal zelfs voor verspreide infanterie onbegaanbaar.

Aanstelling.

1o. A. in eenen militairen rang. 2o. Zooveel als aanstellingsbrief, brevet, patent, d.i. het schriftelijke bewijsstuk van die aanstelling, dat aan den houder, dien rang en de daaraan verbonden regten waarborgt.

Aanval en verdediging.

De oorlog vooronderstelt twee partijen, die een tegengesteld doel hebben; de eene vervolgt het een of andere staatkundige doel, de andere wil verhinderen, dat dit doel bereikt worde, de eerste is de aanvaller, de andere de verdediger. Op zich zelf beschouwd, is het nu zeer natuurlijk, dat het verschillend staatkundig doel, hetwelk den oorlog ten gevolge heeft, ook eene verschillende aanwending der oorlogsmiddelen vereischt en dat er dus twee verschillende wijzen van oorlogvoeren bestaan, waarvan volgens de oorspronkelijke verhouding de een, den aanval (het offensieve) door den aanvaller, de andere, de verdediging (het defensieve) door den verdediger aangewend wordt; het zoude wijders zeer natuurlijk zijn, dat het oorspronkelijke doel in ieder tijdperk van den oorlog in de handelingen des aanvallers doorstraalde, terwijl even zoo in ieder tijdperk van den oorlog, de handelingen des verdedigers het voornemen ded+en zien, dit doel te verhinderen. Dit zoude kunnen plaats hebben, indien aanval en verdediging met verschillende middelen optraden of de aard dier middelen volstrekt geen invloed uitoefende. Die middelen zijn echter volkomen dezelfde; beide partijen bedienen zich van legers en vloten en deze hebben aan beide zijden dezelfde eigenschappen, dezelfde krachten en dezelfde gebreken. Zij oefenen hunne kracht alleen uit door werkelijke handelingen, door het doel van vernietiging te vervullen; zij zijn echter buitendien, het eene leger zoowel als het andere, de eene vloot als de andere, aan vernietiging en verzwakking blootgesteld en onderhevig en dat niet alleen door 's vijands handelingen, maar ook door de eigene krachtsinspanning. Daarbij komt nog, dat de oorlog geene handeling van het oogenblik is, noch tot een enkel punt kan bepaald worden; hij strekt zich veeleer over

{==3==} {>>pagina-aanduiding<<}

groote ruimten en over eenen zekeren tijd uit. Hij verdeelt zich dus noodzakelijkerwijze in afzonderlijke handelingen, welke deels terzelfder tijd op verschillende plaatsen, deels op eene en dezelfde plaats in verschillende achtervolgende tijdstippen, voorvallen. Uit deze verdeeling van den oorlog in afzonderlijke handelingen, uit de noodzakelijkheid, welke voor beide partijen bestaat, om steeds door werkzame krachtsontwikkeling op te treden, dáár waar zij handelen willen, in één woord uit den invloed van den aard der middelen op de wijze van oorlogvoeren, volgt dat de aanvaller, als staatkundige partij, niet op alle punten en ten allen tijde offensief kan of moet handelen, noch de verdediger altijd en overal defensief. Het is veeleer gemakkelijk te begrijpen, dat de verdediger in den loop van den defensieven veldtogt, dien hij maakt een aanvallende slag kan leveren, met het stellige doel den vijand te vernietigen en evenzoo dat de aanvaller in den loop van zijnen offensieven veldtogt een verdedigende slag kan leveren, met het voornemen om dit bepaalde vernietigingsdoel des verdedigers te verijdelen; het is even gemakkelijk te begrijpen, dat, terwijl de aanvaller op het eene punt van het oorlogstooneel offensief optreedt, namelijk daar, waar zijn stellig doel ligt, hij tevens op een ander punt, waar hij geen beslissend doel vervolgt, defensief kan optreden, als de verdediger daar een bepaald doel zoude kunnen vervolgen of zulks werkelijk doet, de verdediger kan in eene zijner vestingen zuiver defensief handelen, terwijl hij met een daar buiten verzameld leger offensief optreedt, om den belegeraar te vernietigen en zoo doende het voortzetten van het beleg onmogelijk te maken. Noch aanval, noch verdediging, kan dus zuiver optreden, ieder dezer handelingen heeft gedeeltelijk den aard van de andere, omdat positieve en negatieve, voordeelige en schadelijke bestanddeelen in de legers en vloten, de krijgsmiddelen van beide partijen, vereenigd zijn, waarvan nu de eene, dan de andere, zonder het oorspronkelijke doel in aanmerking te nemen, op den voorgrond treden en zich doen gelden. Het is dan ook geheel vruchteloos te willen bepalen, welke van beide wijzen van oorlogvoeren, de aanval of de verdediging, als wijze van gebruik der oorlogsmiddelen, de sterkste is; om dit te bepalen, moet men altijd de afzonderlijke tijdstippen onderscheiden. Clausewitz heeft gezegd: de verdediging is het sterkst; haar karakter is afwachten; zij wint al den tijd, dien de aanval, aan wien de vervolging van het positieve doel toekomt, verliest. Dit is juist; maar waarop wacht dan de verdediging? Het antwoord hierop is, het gunstige oogenblik, waarop zij zelve aanval kan worden, dat is: een positief doel kan vervolgen, waarin alleen de uitkomst te zoeken is. Men ziet uit dit antwoord, dat ontwijfelbaar juist is, dat de verdediging, die slechts lijdelijk wilde afwachten, geheel onvruchtbaar zou zijn, dat de doelmatige verdediging er veeleer tevens op moet werken, het oogenblik daar te stellen, waarop zij aanval kan worden. Willisen heeft gezegd, dat er ééne werkzame manier van oorlogvoeren bestaat, de aanval; de verdediging kan niets zijn, dan een uitwijken en een zoeken naar het gunstige oogenblik tot den aanval. Hoezeer de denkbeelden der beide schrijvers geheel uiteen schijnen te loopen, zoo zijn deze toch, bij nader beschouwen van een en dezelfde meening. Zie verder Oorlog, Operatiën, Gevecht, Veldslag.

Aanval

der vestingen, geregelde, door bestorming; Aanvalsfront. Zie Vestingoorlog.

Aanvalsoperatie.

Zie Operatiën.

Aanvalsplan.

Zie Dispositie.

Aanvalspunt.

Zie Gevecht.

Aanvallende veldslag.

Zie Veldslag, Gevecht.

Aanvallend wapen.

Zie Wapen.


{==4==} {>>pagina-aanduiding<<}

Aanzeilen

zegt men van een schip, dat gedurende het zeilen met een ander schip of eenig ander voorwerp in aanraking komt.

Aanzetten.

1o. Den mineur A., den bouw van eene nieuwe mijnput of mijngallerij beginnen; 2o. eene lading A., haar door middel van den aanzetter of den laadstok in de kamer brengen.

Aanzetter.

Een werktuig bestemd om de lading in de ziel der vuurmonden te brengen; het bestaat uit eenen cijlindervormigen, houten klos met steel.

Aardkorf.

Korf tot het vervoeren van aarde, vooral door de mineurs bij het graven van mijnputten gebruikt om de beneden losgemaakte aarde naar boven te krijgen; daartoe is de A. aan een touw gebonden, dat boven om de as van een windas loopt. Men kan ook A. gebruiken om bij gebrek aan andere doelmatiger werktuigen, aarde van de eene plaats naar de andere te vervoeren.

Aardrijkskunde

is de wetenschap, die ons bekend maakt, met het wereldligchaam, dat wij bewonen. Men verdeelt haar in wis-, natuur- en staatkundige A.; de wiskundige A. beschouwt onzen aardbol met betrekking tot den sterrenhemel en als wiskunstig ligchaam; de natuurkundige A. leert ons de natuurlijke gesteldheid der aarde, hare verdeeling in land en water, de afwisseling van bergen en dalen, van vlakten en kusten en den inwendigen bouw der vaste deelen van de aarde kennen, terwijl zij zich tevens met de verschijnselen van onzen dampkring bezig houdt; de staatkundige A. eindelijk, behandelt de verdeeling der aarde in landen en staten, met hunne grenzen, uitbreiding, bewoners en voortbrengselen van natuur en kunst. De krijgskundige A. is de zamenvoeging van alle gegevens, die men uit de algemeene A. verkrijgt en die uit een militair oogpunt van belang zijn, daargesteld in eene volgorde, welke voor het krijgskundig gebruik het meest geschikt is. Men moet daarbij de belangrijkste punten, het meest doen uitkomen met naauwkeurige toelichting der militaire verhouding, die afgeleid kan worden uit de algemeene gegevens, met opzigt tot de oorlogvoering beschouwd. De krijgskundige A. staat tot de militaire terreinleer in dezelfde verhouding als tot de algemeene A., in de verhouding van praktijk tot theorie. Daar in de werkelijkheid slechts Staten oorlog met elkander voeren, zoo moet de krijgskundige A. altijd uitgaan van de natuurlijke gesteldheid van enkele staten, met inachtneming van hunne ligging ten opzigte van andere, waarbij tevens de statistische opgaven in algemeenen zin niet verwaarloosd kunnen worden. Hierbij moet men dan nog eene uitgebreider beschouwing van de natuurkundige en de statistische betrekkingen voegen. De vele werken, die den naam van krijgskundige A. dragen, voldoen naauwelijks aan de geringste vorderingen, die men daaraan doen kan.
Bronnen. Hahnzog, Militärgeographie von Europa. Benicken, Elemente der Militärgeographie von Europa. Adolf, Lehrbuch der Militärgeographie von Europa. Malchus, Handbuch der Militärgeographie von Europa. Roon, Militärische Länderbeschreibung von Europa. Rudtorffer, Militärgeographie von Europa. Killmeijer, Militärgeographie von Europa. Lavallée, Geographie physique, historique et militaire. Beijer, Krijgskundige aardrijksbeschrijving.

Aardwind.

Zie Dommekracht.

Achterhoede.

Zie Slagorde, Veiligheidsdienst.

Achterhoedegevecht.

Zie Gevecht.

Achterman,

de man die in het rot achter den anderen staat; de man uit het 2e gelid is dus de A. van dien uit het 1e van hetzelfde rot.

Achterstel.

Zie Voertuig.

Achtersteven.

Zie Vaartuig.


{==5==} {>>pagina-aanduiding<<}

Adelaar.

1o. Sedert den tijd van Marius was een zilveren, later onder de keizers een gouden A. op eenen stok bevestigd, het legerteeken der Romeinsche legioenen; ook Napoleon I gaf adelaars aan de Fransche regimenten bij de oprigting van het eerste keizerrijk en in onze tijden heeft Napoleon III ze voor het tweede keizerrijk andermaal ingevoerd. 2o. Als wapenteeken is de A. ook het zinnebeeld van verschillende ridderorden of eereteekenen geworden. Pruissen heeft de orde van den zwarten en die van den rooden A.; de eerste werd in 1701 bij de oprigting van het koningrijk Pruissen gesticht; de laatste werd gesticht door den hertog van Anspach-Baireuth in 1705, werd in 1777 in Pruissen hervormd en in 1791 tot tweede ridderorde van Pruissen verheven; de witte A. is eene vroegere Poolsche, thans Russische orde; zij werd reeds in 1326 gesticht en in 1705 vernieuwd.

Adelborst

bij de oude Duitsche kavallerie, vooral in de 17e eeuw de benaming voor de jonkers, jonge edellieden, die bij dat wapen dienden, zonder nog eenen rang te bezitten. Bij ons te lande is het tegenwoordig de benaming van jonge lieden, die tot officier bij de zeemagt worden opgeleid.

Adjudant.

Een officier, die bij een korps of bij een' hoofdofficier tot het verrigten van speciale diensten, het uitgeven en overbrengen van bevelen, het voeren der correspondentie, enz. gevoegd is. Men benoemt de A. naar het korps, waaraan zij toegevoegd zijn, bataillons-, regiments-, brigade-adjudanten. Een bepaalde rang is niet altijd aan eene bepaalde adjudantsplaats verbonden. De A. worden hetzij uit de korpsen bij wier bevelhebbers zij dienst doen of uit een bijzonder korps - het korps adjudanten (in het Duitsch adjudantur) - gekozen, waarbij zij dan eene afzonderlijke bevordering hebben. Hoe grooter het troepengedeelte is, waarbij een officier tot A. wordt aangesteld, des te hooger moet ook in den regel zijn rang zijn; bij de meeste legers wordt deze regel dan ook vrij algemeen gevolgd. A. bij kleinere troepenafdeelingen, bataillons, regimenten, soms ook brigades worden meestal uit die afdeelingen zelve gekozen; die van grootere, divisiën, legerkorpsen enz. uit het korps adjudanten. Men geeft aan hoogere generaals ook wel, behalve de A. van hunne onderhebbende legerafdeeling, nog persoonlijke A., deels om hen in hunne bijzondere zaken behulpzaam te zijn, deels als eene soort van eerbewijzing. In een aantal legers, ook bij ons, bestaat tusschen den hoogsten onderofficier en den laagsten officiersrang nog de rang van adjudant-onderofficier; dit is nog een overblijfsel van vroegere tijden toen slechts edellieden officier konden worden, zonder dat zij daarom de minste militaire vorming behoefden te bezitten. Men stelde dan menschen van burgerlijke afkomst met den hoogst mogelijken rang beneden dien van officier aan, om den waren last van de dienst te dragen.

Administratie

of bestuur van het leger. Als men onder de militaire organisatie van eenen staat, den aard en de wijze der zamenstelling van zijn legerwerktuig verstaat, dan is de A. daar, om dit werktuig in eenen geregelden en regelmatigen gang te houden. Het krijgsbeheer moet zoowel in vredes- als in oorlogstijd werkzaam zijn; even als zich van het geheel der strijdkrachten van eenen staat, een gedeelte afzondert, tot bereiking van een bijzonder doel, zoo geschiedt dit ook bij de A.; een gedeelte daarvan zondert zich af en volgt het operatieleger of de verschillende operatielegers; een ander gedeelte blijft achter en zorgt voor de werkzaamheid van alle takken van krijgsbeheer, vooral met het oog op de voeding en de aanvulling van het operatieleger. Het krijgsbeheer strekt zich over de volgende hoofdtakken uit: 1o. personeel, aanvulling van het leger, bevorderingen, belooningen, pensioenen. 2o. uitrusting en bewapening, waarvan een onderdeel de zorg voor de remonte, een ander de vervaardiging van wapens, buskruid en overige munitie is. 3o. taktische

{==6==} {>>pagina-aanduiding<<}

organisatie en vorming der troepen. 4o. verpleging en huisvesting. 5o. geneeskundige dienst. 6o. militaire justitie. 7o. geestelijke aangelegenheden. 8o. betaling en verrekening der soldij in het bijzonder en van alle uitgaven van het krijgswezen in het algemeen.
Het geheele krijgsbestuur van een land staat altijd onder een centraal hoofdbestuur - ministerie van oorlog, militaire directie van het rijk, - waarvan de verschillende bureaux voor de enkele hoofdtakken onmiddelijk afhangen. Dit bestuur kan overigens naar zeer verschillende beginselen ingerigt zijn; bij het eene stelsel, het provinciale bestuur, heeft de provinciale kommandant, een hoogere generaal, die het bevel over eene provincie voert, het toezigt over het geheele militaire beheer dier provincie, waarvan het bestuur door eenige beambten op dezelfde wijze gevoerd wordt, als dit door het ministerie van oorlog voor het geheele land geschiedt. Het ministerie houdt dan slechts de algemeene leiding in handen en ziet toe, dat de provinciale kommandanten de algemeene wetten en regelen voor het krijgsbeheer volgen.
Bij het centrale bestuur daarentegen, zoo als ook bij ons te lande bestaat, is aan den provincialen kommandant, niet meer dan het eigenlijke bevel over de troepen overgelaten, terwijl naast hem een afzonderlijk administratief beheer bestaat, dat de verpleging, huisvesting, aanvulling, enz. der troepen bestuurt en in dit opzigt regtstreeks met het ministerie van oorlog in overeenkomst treedt. Daar het beheer en het gebruik der troepen in het naauwste verband met elkander staan en men nooit eenige vraag omtrent hun gebruik volledig kan beantwoorden, zonder daarbij tevens de vraag voor hunne verpleging op te lossen, zoo is het provinciale stelsel verre boven het centrale te verkiezen; het geeft ook meer zekerheid, dat ieder afzonderlijk deel van het leger volmaakt verzorgd is, dat er menschen zijn, die er de behoeften en den toestand van kennen en dat het dus zonder groote bezwaren in korten tijd te velde kan trekken, iets, dat van het grootste gewigt is. Zoo als reeds uit het voorgaande blijkt, kan dan ook het centrale stelsel niet met alle gestrengheid toegepast worden, wel, zoo als het bijv. in Frankrijk geregeld is, deels om het leger steeds geheel in de hand te houden, deels om de kwade administratie der provinciale kommandanten en andere bevelhebbers te voorkomen; de vraag is dan echter nog, of men dit doel werkelijk bereikt heeft.
Niemand kan beter dan de minister van oorlog, het hoofd van het krijgsbeheer in vredestijd, de militaire kracht van het land en de middelen, waardoor zij zonder stoornis kan aangewend worden, beoordeelen; van alle generaals van het land - men moet dan noodzakelijk veronderstellen, dat hij een generaal, een krijgsman is - kan er ook moeijelijk één beter dan hij, een helder doorzigt in de ware staatkundige belangen en oogmerken van het land hebben. Hieruit volgt het nut, dat er in gelegen is, den minister van oorlog, die daartoe als krijgsman, de noodige geschiktheid moet hebben, als chef van den generalen staf aan den opperbevelhebber toe te voegen; dit levert het voordeel op, dat hij de volledige kennis van het krijgsbestuur mede in het leger brengt en dat hij, met grondige kennis van zaken en personen, zijne bevelen aan de beambten van het ministerie kan zenden, welke hij in hunnen gewonen werkkring achtergelaten heeft. Dit is even voordeelig voor het land als voor het leger; men zou dus bij de keuze van eenen minister van oorlog, steeds daarop moeten letten, of hij de vereischte eigenschappen voor chef van den staf van een groot leger heeft. In het algemeen kan men wel beweren, dat een goede minister van oorlog en een goede chef van den staf vele eigenschappen gemeen moeten hebben. De administratie als wetenschap geeft ons eene theoretische verzameling der wetten voor de afzonderlijke takken van krijgsbestuur en den aard en de wijze hunner zamen werking, alsook de toepassing dier wetten in tijd van oorlog en van vrede.

{==7==} {>>pagina-aanduiding<<}

Bronnen. Richthofen, Der Haushalt der Kriegsheere. Vauchelle, Cours d'administration militaire. (Cancrin), Militär ökonomie im Frieden und Krieg. Boers, Handleiding tot de kennis der militaire administratie. Hardenberg, handleiding tot de kennis van de bestaande krijgsregeling der landmagt en Beknopte handleiding ten dienste der administratie te velde.

Admiraal,

hetzelfde ter zee, wat een generaal te land is; bevelhebber van eene vloot, of van een gedeelte daarvan, van een eskader. De geleerden zijn het over den oorsprong van dit woord niet eens, de meesten willen het uit het Oosten afleiden (Almirante). Zoo als de generaals volgens hunnen rang in verschillende klassen verdeeld zijn, zoo heeft dit ook plaats bij de admiraals, die gezamenlijk Vlagofficieren genoemd worden en onderscheiden zijn in admiraals, vice-admiraals en schout-bijnachten (contre-admiraals). Ieder A. heeft het regt eene vierkante vlag in top te voeren op het schip, waarop hij zich bevindt; van daar den naam van vlagofficier voor hem, vlagschip (admiraalschip) voor het schip; de admiraal voert zijne vlag in top van den grooten mast, de vice-admiraal in den fokkemast, de schout-bij-nacht in den bezaansmast. Als eene vloot in drie afdeelingen, voorhoede, bataille en achterhoede ingedeeld is, zoo voert de admiraal de bataille, de vice-admiraal de voorhoede en de schout-bij-nacht de achterhoede; deze laatste heet dan ook bij de Engelschen Rear A. (achterhoede admiraal) bij ons schout-bij-nacht, omdat hij vroeger gedurende den nacht voor de veiligheid der vloot waakte.

Admiraliteit,

het collegie dat het bestuur van het zeewezen van eenen geheelen staat voert. Hier te lande had men vóór 1795 vijf admiraliteiten: die van de Maas, welke te Rotterdam zitting hield, die van Amsterdam, die van Zeeland te Middelburg, die van het Noorderkwartier of Westfriesland, beurtelings te Hoorn en Enk-huizen en die van Friesland te Harlingen. De admiraliteitsregtbank beslist alle geschillen omtrent schipbreuk, haverij, overboord werpen van goederen, prijsgemaakte schepen, enz.

Advysjagt,

een klein oorlogsvaartuig, waarvan men zich bedient om rapporten en bevelen van het eene schip naar het andere, van het eene marine-station naar het andere of naar het vaderland over te brengen; zoo lang men nog raderstoomschepen heeft, worden deze bij voorkeur als A. gebruikt.

Afbreken,

1o. van pelotons, enz. Zie Evolutiën; 2o. een gevecht (zie Gevecht), een veldslag. Dit wordt voor eene der partijen des te moeijelijker, naarmate de andere niet tevreden is met de tot daartoe verkregen uitkomst en naarmate de tegenstanders elkander meer genaderd zijn. Wanneer ten gevolge van de verbetering der vuurwapenen, het gevecht meer op eenen afstand gevoerd wordt, wordt het A. in het algemeen gemakkelijker, omdat de partij, welke de overhand heeft, dit niet zoo dadelijk inziet en omdat zij de voorbereidende bewegingen tot het A. niet bemerkt. Tegenover eenen vijand, die de vernietiging zijns tegenstanders ernstig wil, kan men zonder groote verliezen en gunstige omstandigheden, zoo als bijv. de invallende duisternis, toevallig oponthoud in 's vijands voorwaartschen marsch, het gevecht slechts dan A. als men nog ongeschonden reserves en geen gebrek aan kavallerie en artillerie heeft. In het algemeen kan men een gevecht des te gemakkelijker A. naarmate zulks minder noodig is.

Afbijten

der patroon; bij het laden van het geweer, de eenvoudigste wijze ze te openen en daarom bij de meeste geweren, die met patronen geladen worden, in gebruik. Hier en daar wordt de patroon losgerukt in plaats van afgebeten. Bij sommige stelsels, bijv. bij dat van Dreijse (het Pruissische naaldgeweer) wordt de patroon niet geopend en is dus het A. overbodig.


{==8==} {>>pagina-aanduiding<<}

Afdaling in de gracht.

Zie Vestingoorlog.

Afdanken,

geworven soldaten, na verloop van hunne aangegane verbindtenis of bij het einde van eenen oorlog ontslaan. Het woord A. is niet gebruikelijk voor het ontslag van miliciens.

Afdrijven.

Een schip drijft af, als het zich ten gevolge van wind of stroom, zijwaarts van zijnen koers verwijdert. De afstand, welke het op deze wijze gedurende eenen bepaalden tijd aflegt noemt men afdrijving, afzeiling of wraak.

Affuiten

zijn toestellen waarop de vuurmonden geplaatst worden, om ze af te vuren, zij krijgen naar de bestemming der vuurmonden, dan ook verschillende inrigtingen. De veld-, berg-, vestings-, belegerings- en scheepsaffuiten moeten aan bijzondere voorwaarden voldoen. De A. worden uit hout en ijzer, somtijds geheel uit ijzer vervaardigd. Behalve eenige geheel afwijkende soorten van A., verdeelt men ze tegenwoordig in 2 hoofdsoorten: wangaffuiten en blokaffuiten. De eerste bestaan uit twee evenwijdige of uiteenloopende zijwangen, die door drie of vier kalven en een aantal ijzeren sluitbouten met elkander vereenigd zijn. Het voorste gedeelte der A., dat naar den vijand gekeerd is noemt men kop, het achterste staart. In de zijwangen zijn tapgaten ingesneden, die ijzeren tappannen bevatten; hierin rusten nu de tappen van den vuurmond en worden door de tapdekplaten gedekt en bevestigd. Dit is het wezenlijke der inrigting.
De veldaffuiten voor kanons en houwitsers kunnen even goed wang- als blokaffuiten zijn; bij ons leger behooren zij tot de laatste soort; in elk geval worden zij van eene as en raderen voorzien, om ook als achterstel van een gemakkelijk beweegbaar voertuig (Zie Voertuigen) te kunnen dienen. Indien een stuk veldgeschut afgelegd is, dan rust de affuitstaart op den grond, terwijl de monding van den vuurmond omtrent 1 Ned. El boven den grond verheven is, waardoor de bediening zeer gemakkelijk gemaakt wordt. In Oostenrijk, Pruissen, Rusland en Beijeren, waar men nog wangaffuiten voor het veldgeschut bezigt, verkiest men algemeen de evenwijdige stelling der zijwangen boven de uiteenloopende, omdat daarbij de stevigheid van de verbinding door de kalven grooter is. De kalven der wangaffuiten hebben de volgende benamingen: frontkalf, middelkalf, dat veelal weggelaten wordt, broek- of stelkalf en staartkalf waarbij tot verbinding met den voorwagen een gat, klapmutsgat genoemd, is aangebragt of waaraan zich tot datzelfde einde een affuitoog (hetgeen bij de blokaffuiten altijd plaats heeft) bevindt.
De afmetingen van de zijwangen hangen hoofdzakelijk van het kaliber en de soort van den vuurmond af. Bij kanonaffuiten neemt de hoogte naar den staart toe, af, opdat de A. niet te zwaar worde. Evenzoo neemt ook de zwaarte van het affuitlijf bij blokaffuiten van den kop naar den staart af. Hoe grooter de elevatie is, waaronder een vuurmond gebruikt wordt, des te grooter wordt de verticale druk op de A., des te geringer wordt tevens de terugloop; hieruit volgt dat de houwitseraffuiten in verhouding der lading, veel sterker dan de kanonaffuiten moeten gemaakt worden. De zijwangen der wangaffuiten, zoowel als het affuitlijf en de zijwangen der blokaffuiten worden door een aantal ijzeren deelen versterkt. De noodige elevatie wordt aan de vuurmonden gegeven, door de stelschroef. Men kan haar bij wangaffuiten bijv. de volgende inrigting geven: vóór het broekkalf bevindt zich tusschen de zijwangen eene horizontale rigtas; in het midden daarvan (of van het kalf zelf, zoo als bij ons te lande plaats vindt) is eene schroefmoer ingesneden, waarin de stelschroef door vier horizontale armen loodregt op en neder kan bewogen worden. De vuurmond rust dan met zijne druif of zijn bodemstuk onmiddellijk op de schroef of wel op een stelschroefkussen, dat uit leder bestaat en op den kop der schroef is aangebragt. Bij de blok-
{==9==} {>>pagina-aanduiding<<}
affuiten wordt de stelschroefmoer in het affuitlijf aangebragt. Bij onze artillerie heeft men van het zware veldmaterieel de A. voor kanon van 12 
{== afbeelding 	==} {>>afbeelding<<}
    
 en die voor kanon van 6 
{== afbeelding 	==} {>>afbeelding<<}
    
 en houwitser van 15 duim, model 1827; van het ligte veldmaterieel de A. voor ligt kanon van 12 
{== afbeelding 	==} {>>afbeelding<<}
    
 en houwitser van 15 duim, model 1842 en die voor ligt kanon van 6 
{== afbeelding 	==} {>>afbeelding<<}
    
 en houwitser van 12 
{== afbeelding 	==} {>>afbeelding<<}
    
.
De bergaffuiten onderscheiden zich van de overige veldaffuiten door de grootst mogelijke ligtheid en zoo zij wangaffuiten zijn, door zoo min mogelijk spoorbreedte. Indien zij niet alleen op lastdieren vervoerd, maar bij voorkomende omstandigheden ook getrokken moeten worden, dient aan den staart eene inrigting te bestaan om er een disselboom aan te kunnen bevestigen; bij ons koloniaal bergaffuit wordt het paard tusschen de beide affuitboomen aangespannen.
Alles wat hierboven van de veldaffuiten gezegd is, blijft ook, wat de hoofdzaak betreft, van toepassing op de belegeringaffuiten voor kanonnen der houwitsers; zij kunnen ook blok- of wangaffuiten zijn, doch verkrijgen natuurlijkerwijze zwaardere afmetingen voor de grootere kalibers, waarvoor zij moeten dienen. Indien zij afgelegd zijn, moeten de tappannen zoo veel naar voren geplaatst zijn, dat het stuk ver genoeg in het schietgat rijke om dit niet bij de ontbranding te beschadigen; deze plaatsing der tappannen is echter zeer nadeelig voor de verdeeling van den last, als de vuurmond opgelegd is en op verren afstand vervoerd moet worden; men heeft dan ook veelal bij de belegeringaffuiten een tweede stel tappannen aangebragt, die meer naar den staart toe geplaatst worden en waarin de vuurmond bij vervoer gelegd wordt. Bij ons heeft men belegeringaffuiten voor bronzen kanonnen van 24, 18, 12 en 6 
{== afbeelding 	==} {>>afbeelding<<}
    
, voor ijzeren kanonnen van 6 
{== afbeelding 	==} {>>afbeelding<<}
    
 en voor den houwitser van 20 duim.
De meeste verscheidenheid bestaat bij de vesting- en positieaffuiten in het algemeen. De gewone vestingaffuiten, die tot het gebruik van kanonnen en houwitsers achter schietgaten dienen, hebben de meeste overeenkomst met de tot nu toe opgesomde soorten van A.; zij kunnen blok- of wangaffuiten zijn en onderscheiden zich van de reeds beschrevene door houten (bij ons echter ijzeren) assen, kleiner raderen en kortere wangen.
Eene tweede soort van vestingaffuiten zijn de walaffuiten, welke ingerigt zijn, om het vuur in zeer verschillende rigtingen over eene borstwering te brengen, waartoe zij op daartoe dienende houten ramen geplaatst worden. Er bestaan verschillende modellen van deze walaffuiten, waarvan het Fransche, ook bij ons aangenomen, het meest gebruikelijke is.
Het raam bestaat uit twee zijraambalken, die door verschillende raamverbindingsstukken vereenigd zijn; het is van voren om eene ijzeren spil beweegbaar en loopt van achteren met twee rollen over een in den grond vastgelegden houten cirkelboog, waardoor men den vuurmond gemakkelijk in de verlangde rigting kan brengen. De eigenlijke affuit bestaat uit twee stand- en twee schoorwangen, op wier vereeniging zich de tapgaten bevinden; de beide zijwangen worden door kalven en sluitbouten verbonden, terwijl de stelschroef met moer op een middelstuk met verhooging, dat zich tusschen de zijwangen bevindt, is aangebragt. De A. is van twee raderen voorzien, die met hunne ijzeren naven over de zijraambalken loopen. Deze raderen worden alleen voor het vervoer gebruikt, als de A. van het raam is afgenomen. Om dit te bewerkstelligen, worden de rollen van het raam weggenomen, dit zakt dan van achteren en de afluitraderen komen dan van zelfs op den grond te staan. Deze walaffuit kan als vesting-, belegering-, kust- en kazemataffuit gebruikt worden. Bij ons te lande heeft men dergelijke A. voor ijzeren kanonnen van 80, 60 en 36 
{== afbeelding 	==} {>>afbeelding<<}
    
 en voor bronzen kanonnen van 24, 18, 12 en 6 
{== afbeelding 	==} {>>afbeelding<<}
    
, als ook voor ligt kort kanon van 12 
{== afbeelding 	==} {>>afbeelding<<}
    
, 6 
{== afbeelding 	==} {>>afbeelding<<}
    
 kanon (zwaar) en lange houwitser van 15 dm.

{==10==} {>>pagina-aanduiding<<}

Eene derde soort van vestingaffuiten zijn de kazemataffuiten, waarvan de naam het gebruik aanwijst: zij moeten het stuk niet ver boven den grond verheffen en den minst mogelijken terugloop hebben. Zij bestaan gewoonlijk uit twee evenwijdige zijwangen, door kalven verbonden, en van vier lage blokraderen voorzien, waarvan de voorsten zes gaten hebben tot het doorsteken der handspaken, waarmede het stuk vooruit gebragt moet worden; somtijds ook hebben zij slechts de twee voorste blokraderen en zijn dan van achteren van eene rol voorzien. In dat geval loopen de raderen over de radleiderstukken en de rol in den rollooper van een laag raam. De scheepsaffuiten, roopaarden of rolpaarden gelijken veel op de kazemataffuiten van deze soort; zij hebben gewoonlijk slechts twee kalven, waarvan het voorste het kalf, het achterste, dat tot plaatsing van de wig dient, waarmede de verhooging aan den vuurmond gegeven wordt, de stelwig genaamd wordt. De achtereinden der wangen zijn trapvormig uitgesneden; tusschen de beide houten assen, waarop de zijwangen rusten, ligt eene ijzeren plaat zool genaamd, waarop het stelblok geplaatst is. Voor korte afstanden komt het er vooral op aan, het geschut zoo laag mogelijk te rigten om aan het vijandelijke schip, dat men aanvalt, grondschoten toe te brengen. In den laatsten tijd heeft men echter getracht, ook op groote afstanden een juister schot van scheepsgeschut te verkrijgen. Vooral de Amerikanen zijn er op bedacht geweest, kleinere schepen met weinig stukken, doch van groot kaliber uit te rusten, ten einde daardoor het hoofd te kunnen bieden aan de zwaar bewapende linieschepen des vijands, door hen reeds op groote afstanden verliezen toe te brengen. Hiertoe was nu niet alleen eene juistere inrigting van den opzet, maar ook een juister behouden van de vereischte elevatie noodig. Dit wordt echter zeer belemmerd door de aanhoudende beweging van het schip, een gebrek, dat niet anders te verhelpen was, dan door de uitvinding van toestellen, waardoor het stuk door de beweging van het schip zelf afgevuurd wordt en dat wel op het oogenblik als de stand van het stuk overeenstemt met de verlangde elevatie. De regel is eigenlijk, dat de kommandeur over het stuk ziet en aftrekt op het oogenblik, dat de rigtlijn op den horizont komt, dat is horizontaal is, daar de opzetten op horizontale rigtlijnen berekend zijn. Zulke, gedeeltelijk zeer zamengestelde toestellen, zijn dan ook werkelijk uitgevonden, doch worden nergens gebruikt. Voor de kleine carronnades gebruikt men rolpaarden zonder raderen, zoogenaamde sleden, die om eene ijzeren bout, als om eene as draaijen. (Zie ook Draaibas). Men gebruikt op kleinere vaartuigen eene dergelijke inrigting, eene soort van raamaffuit, als men op het dek of ook tusschendeks in het midden van het schip eenige weinige stukken van groot kaliber wil stellen, welke afwisselend door eene geschutspoort aan stuurboord, dan weder aan bakboord moeten vuren. (Men zie over nieuwere Amerikaansche constructie van scheepsaffuiten: Möring Armee und Flotte der Vereinsstaaten.)
Eene vierde soort van vestingaffuit eindelijk, zijn de depressie-affuiten, waarvan men zich in bergvestingen bedient, om op betrekkelijk geringe afstanden uit de hoogte naar de laagte te vuren; de Engelschen hebben zulke A. in Gibraltar, de Saksers in Königstein, de Pruissen in Ehrenbreitstein. De Saksisch-Pruissische depressieaffuit bestaat uit de onderlade, welke op vier blokraderen rust en het onderstel van het geheel uitmaakt; de middellade, waarvan het voorste gedeelte door een scharnier met het voorste gedeelte der onderlade vereenigd is en waarvan het achterste gedeelte rijzen en dalen kan; eindelijk de bovenlade, die zich in de middellade beweegt en waarop de vuurmond rust. Tot het opligten en nederlaten van het achterste gedeelte der middellade dient de rigtbok, welke uit twee schuin oploopende stukken bestaat, aan wier boveneinde een takel is aangebragt, waarvan het

{==11==} {>>pagina-aanduiding<<}

eene touweinde met de middellade verbonden is, het andere over eene as, boven de onderlade loopt. Deze A. is voor kanons van 6 en 12 
{== afbeelding 	==} {>>afbeelding<<}
    
 ingerigt en door haar kan het stuk een' dalingshoek van 45o verkrijgen. De Engelsche depressie-affuiten bestaan uit een blok dat op vier raderen van gegoten ijzer rust en dat van achteren iets hooger dan van voren is; aan het voorste gedeelte zijn twee ijzeren wangen, waarin de tappannen zijn aangebragt; op het achterste gedeelte ligt eene houten wig, waarin zich de stelschroefmoer bevindt. Deze A. kan aan het stuk 30o daling geven; zij zijn echter in de rotsgallerijen van Gibraltar niet bruikbaar; hier heeft men de volgende inrigting gemaakt. Een balk is met één einde aan een scharnier boven het schietgat bevestigd en reikt met het andere einde in de kazemat, waarmede het, door middel van een touw, dat over eene katrol loopt, aan den sleutel van hel gewulf bevestigd is, zoodat dit gedeelte opgeligt en nedergelaten kan worden. Aan dezen balk hangt de vuurmond in twee ijzeren banden. De balk dient dan eigenlijk tot affuit en tot rigtmiddel, maar om de rigting naauwkeuriger te kunnen nemen is de achterste band nog van eene stelschroef voorzien.
De A. van mortieren, mortierstoelen genaamd, moeten vooral eene groote stevigheid bezitten, om aan den sterken schok, welke zij bij de groote elevatie en het betrekkelijk gering gewigt der mortieren, verduren moeten, weerstand te kunnen bieden; reeds deze omstandigheid is voldoende om de mortierstoelen niet van raderen te voorzien; het vervoer der mortieren geschiedt, hetzij met of afgezonderd van hunne stoelen, op bijzondere wagens, mortierwagens genoemd, bij ons te lande op den lastwagen of beter nog met den lastsleper. De mortierstoelen, vooral die van groote kalibers, mogen verder niet hoog boven den grond staan, omdat anders, vooral bij hooge elevatiën, de bom er moeijelijk ingebragt kan worden. De mortier heeft geen terugloop noodig, omdat hij niet onmiddellijk achter eene borstwering wordt opgesteld en niet door schietgaten behoeft te vuren. De stoel moet echter een uitgestrekt grondvlak hebben, ten einde de bedding door den schok niet te spoedig te vernielen. De gewone mortierstoelen zijn houten of gegoten ijzeren wangaffuiten zonder raderen. In den laatsten tijd en ook bij ons gebruikt men alleen ijzeren. De mortieren hebben gewoonlijk hunne tappen aan het bodemstuk en zijn dus staande, de rigtmiddelen, gewoonlijk uit stelblokken van verschillende afmetingen bestaande, zijn van voren aangebragt en werken dus op het mondstuk van den mortier. Mortieren welke hunne tappen aan of nabij het midden hebben zijn veel zeldzamer. De mortierblokken bestaan uit enkele of zamengestelde stukken hout, waarin voor de kleinere mortieren (handmortieren) eene inzinking of ligplaats is voor de bronzen plaat, welke aan die mortieren vastgegoten is en waardoor zij eene vaste elevatie van 45o verkrijgen.
Deze inrigting wordt ook dikwijls op de schepen, voor mortieren, zelfs van de grootste kalibers, toegepast. De allerkleinste soort van mortieren (lademortieren, Schaftmörser) worden in eene soort van sterke geweerlade ingelaten, om daarmede handgranaten uit smalle geweerschietgaten te kunnen vuren; zij zijn van zeer geringe waarde en worden in Pruissen dan ook niet meer aangemaakt.
De meeste der hier genoemde A. waren van hout; dit door gesmeed ijzer te vervangen is reeds een zeer oud denkbeeld, daar men reeds in 1697 van eene gesmeede ijzeren A. gewag gemaakt vindt. In den laatsten tijd hebben de Fransche kapitein Thierry en de kolonel Tardy de Montréal in 1834 en 1835 voorgesteld het hout als bouwstof voor A. algemeen door ijzer te vervangen. Intusschen heeft dit voorstel geen bijval gevonden. IJzeren A. weerstaan zeker beter dan houten den invloed van het weder en zijn gemakkelijker te bedienen, maar zij worden gemakkelijk, gemakkelijker dan houten A. door een kogelschot onbruikbaar gemaakt. Daarom ge-
{==12==} {>>pagina-aanduiding<<}
bruikt men het hout nog voor de veldaffuiten en bezigt men ijzeren A. slechts dáár, waar zij in gedekte stellingen, achter hooge walgangen, enz. worden opgesteld, dus hoofdzakelijk voor vesting- en kustaffuiten. Van de veldaffuiten neemt men de bergaffuiten van ijzer aan. De tot nog toe in gebruik zijnde ijzeren A. zijn meestal vesting- en kustaffuiten; zij volgen meestal het model van de Fransche walaffuit en zijn stuksgewijze of massief gegoten, zoodanig echter dat de velden tusschen zware gedeelten, iets ligter zijn. De Engelschen hebben ijzeren kazemat- en walaffuiten, de laatste op hooge ramen, voor het gebruik in hunne koloniën; de Franschen ijzeren kazemat- en kustaffuiten, de laatste op hooge ramen, geheel naar het model van de houten walaffuiten; de Pruissen hebben vijf verschillende soorten van ijzeren vesting A., waarvan die voor kleinere kalibers, door middel van afzonderlijk vervaardigde onderstellen, even goed in kazematten als op hooge ramen kunnen gebruikt worden. De Russen hebben walaffuiten en ligte bergaffuiten van gesmeed ijzer. De Amerikanen bezitten eene zeer ligt ijzeren A. voor den 12 
{== afbeelding 	==} {>>afbeelding<<}
    
 houwitser, die veldaffuit der marine genoemd en den schepen medegegeven wordt, om bij landingen te gebruiken. Een paar van deze stukken, spoedig aan wal gebragt, waar zij door matrozen voortgesleept worden, kunnen gewigtige diensten bewijzen. Het gesmeed ijzer verdient voor de vervaardiging van A. verre de voorkeur boven het gegoten, daar gegoten ijzeren zijwangen niet stuksgewijze kunnen gemaakt worden. Laatst heeft de Belgische majoor der artillerie, Zboinski voorgesteld, het affuitlijf der veldblokaffuiten door een dergelijk toestel van zwaar plaatijzer te vervangen; de zijwangen zouden dan hetzij van hout blijven, hetzij geheel wegvallen en door eene andere inrigting van den kop vervangen worden.
De voetstukken der onhandelbare blijden, die ten tijde van de invoering der vuurmonden gebruikt werden, waren ver verwijderd van de sierlijke onderstellen, welke de Grieken en Romeinen voor hunne katapulten hadden. Toen het zware belegeringen vestinggeschut in de 14e eeuw eene rol begon te spelen, waren gene de eenige voorbeelden, die men voor de daarstelling der A. volgen konde. Men vervoerde deze vuurmonden, welke niet van tappen voorzien waren op sterke voertuigen en bouwde dan op de plaats, waar zij gebruikt moesten worden, zware stellaadjes van hout, waarop men den vuurmond zoodanig legde, als dienstig scheen voor het beoogde doel, zonder dat men hem dan eene verschillende opzethoogte geven kon. Even zoo min als aan deze, kon aan eene zijdelingsche beweging gedacht worden. - Ook de ligte stukken, die men te velde medevoerde en daar gebruikte, werden op wagens vervoerd en dan in het gevecht op ligte toestellen geplaatst, omtrent zoo als de tegenwoordige vuurpijltoestellen (zie aldaar). De volders (ribauds) der Vlaamsche steden, waren de eersten, die ze ook in het gevecht op de wagens, hunne volderkarren (ribaudeaux, ribaudequins) lieten en deze daartoe inrigtten. Toen het zware geschut allengs ligter gemaakt werd, gaf men aan de A. bij belegeringen en in de vestingen eene inrigting, die veel met die der tegenwoordige depressie-affuiten overeenkomt; het stuk lag namelijk in een bovenblok, dat weder op een onderblok rustte en aan het einde van het laatste was een rigtblok, waardoor men aan het bovenblok verschillende elevatiën geven kon. Van deze inrigting kwam men spoedig tot de wangaffuiten voor al het geschut; reeds op het einde der 15e eeuw hadden de Bourgondiërs, wangaffuiten voor de ligtere kanonnen, die van tappen voorzien waren en toen Karel VIII naar Italië trok, had hij alleen wangaffuiten. Tot het rigten bediende men zich van wiggen, die onder het bodemstuk geschoven werden, tot na de uitvinding der stelschroef, die men aan eenen Jezuit omstreeks het midden der 17e eeuw te danken heeft, deze langzamerhand vooral bij de kanonnen en houwitsers en onder deze weder

{==13==} {>>pagina-aanduiding<<}

bij het veldgeschut, de wig verving. Na de oprigting der staande legers, waarmede vaste grondslagen in alle krijgsinrigtingen kwamen, werden de A. steeds eenvoudiger en doelmatiger, in de 18e eeuw werden vooral de A. der veldartillerie ligter en beweegbaarder. Blokaffuiten voor de veldartillerie waren reeds in 1691 in Frankrijk beproefd, terwijl zij ook door de Franschen in 1792 bij het Noorderleger en in 1798 in Egypte gedeeltelijk en tijdelijk gebruikt werden; de Engelschen namen ze daarop in 1807 aan, de Franschen met hun nieuw artilleriematerieel in 1829. IJzeren assen en bronzen naafbussen voor ligte veldstukken waren reeds gedurende den Spaanschen erfopvolgingsoorlog in gebruik; de walaffuiten zijn eene uitvinding van Gribeauval, de kazemataffuiten werden door Montalembert voorgesteld en de depressieaffuiten in 1782 door den Engelschen luitenant Köhler te Gibraltar voor de eerste maal gebruikt.

Afkammen.

Eene borstwering A., d.i. hare kruin door geschutvuur vernielen, zoodat zij steeds lager wordt en dus hoe langer hoe minder dekking voor hare verdedigers oplevert.

Afkoelen.

Door het aanhoudende vuren wordt de schacht der vuurwapens zeer verhit en dit is niet alleen nadeelig voor de duurzaamheid der wapens, maar doet ook het gevaar voor zelfontbranding der lading ontstaan; na een getal van 20, 30 of meer schoten, die meer of minder spoedig achter elkander uit hetzelfde wapen gedaan zijn, moet naar den aard en de inrigting van dat wapen, de grootte der lading enz., de schacht verkoeld worden, hetzij door het wapen eenigen tijd niet te gebruiken, hetzij door de ziel met water te bevochtigen, hetgeen bij geschut door den wisscher, bij handvuurwapens door den, met een' natten lap omwikkelden laadstok geschieden kan.

Afkomen.

Een schutter komt goed af, wanneer hij in het oogenblik van het afvuren, de rigtlijn over het vizier en den korrel op het doel goed behouden heeft. De mogelijkheid van goed A. hangt niet alleen van de geoefendheid des schutters, maar ook van de inrigting der rigtmiddelen af.

Afmarsch, Afmarcheren.

Zie Evolutiën en Formatiën.

Afnemen.

De voorwagen van de affuit van den vuurmond A. om hem in werking te stellen. Het geschiedt in het avanceren of in het retireren; in het eerste geval is de monding van den vuurmond van den vijand afgekeerd; de affuit moet dus, na van den voorwagen afgenomen te zijn, eene dubbele wending maken, terwijl de voorwagen na eene dubbele wending links, achteruitgaat, om het gezigtsveld van het stuk vrij te maken.

Afpassen.

Eenen afstand A., d.i. hem naar het horologie of door het tellen der passen, meten.

Afrijden.

Eenen afstand A. om hem te meten; men kan dit op tweederlei wijzen doen, vooreerst in galop, terwijl men de galopsprongen van het paard telt; men moet dan de verhouding dier sprongen tot de eene of andere gebruikelijke lengtemaat kennen; ten tweede door in stap, draf of galop weg te rijden en bij het begin en het einde des af te rijden afstands, alsook bij iedere verwisseling van gang het uur en den gang op te teekenen. Men moet dan weten, welken afstand in passen of in ellen, het paard in iederen gang gedurende zekeren tijd aflegt.

Afslaan.

Eenen aanval op eene stelling, eenen storm A. Degene, welke eenen aanval afslaat, heeft daarom nog geene werkelijke overwinning behaald; hij heeft daardoor slechts eenigen tijd uitstel verkregen, waarna de vijand zijnen aanval kan vernieuwen; het is echter altijd een voordeel, hetwelk tot de overwinning kan leiden, als men er behoorlijk partij van trekt. De afgeslagen vijand wordt eerst met een levendig vuur vervolgd om den slechten indruk, dien hij gekregen heeft te vermeer-
{==14==} {>>pagina-aanduiding<<}
deren, en hem zoo veel verliezen mogelijk toe te brengen. De uitwerking van dit vuur kan door afzonderlijke aanvallen, vooral van de kavallerie verhoogd worden; zulks zal nog meer het geval zijn, als de verdediger, die den aanval afgeslagen heeft, met zijne geheele magt, zelf tot den aanval overgaat.

Afsnijden.

Eene communicatie A. (zie Operatiën); iedere troepenmagt, die van een zeker subject, naar een zeker object oprukt, onderhoudt eene verbinding met haar subject; de vijand nu, kan zich tusschen haar en dit subject plaatsen, hetzij om haar daardoor tot den terugtogt te nopen, daar hij haar van allen toevoer afsnijdt of wel om haar onder zoodanige omstandigheden den slag aan te bieden, dat zij geslagen zijnde, in de nadeeligste rigting moet terugtrekken.
Het bereiken van dit doel hangt eensdeels af van de waarde, welke die communicatielijnen voor het vooruitgerukte leger hebben, hetgeen zeer verschilt bijv. voor troepen, die zich van requisitiën of uit de magazijnen onderhouden, ten anderen van de sterkteverhouding tusschen de magt, waarvan de communicatie moet afgesneden worden en die, welke die afsnijding verrigt. Is de eerste zoo sterk, dat zij op het slagveld overwinnen moet, zoo is deze stelling zeer voordeelig voor haar; het karakter der wederzijdsche aanvoerders en het bijzonder doel, dat telkens bereikt moet worden, blijven ook niet zonder invloed. Om alle communicatiën van troepen, die van requisitiën leven, geheel af te snijden, moet men hen van alle zijden omsingelen; dit is dus zeer moeijelijk, als degene, die de afsnijding verrigten wil, niet veel sterker is dan zijne tegenpartij.
De hoofdcommunicatie van ieder detachement is de kortste weg naar het korps, waarvan het gedetacheerd is. Plaatst men zich dus tusschen beiden, dan kan men het eerste van het laatste A. Men zegt echter eerst dan, dat het detachement van den hoofdtroep is afgesneden, als hunne hereeniging onmogelijk is, anders zijn zij slechts gescheiden. Het A. op zich zelve, d.i. de eenvoudige plaatsing op de gemeenschapslijn der tegenpartij, beteekent eigenlijk volstrekt niets; de zaak is alleen om de voordeelen van deze plaatsing door een gevecht te verzekeren; dit geldt in den uitgestrektsten zin, want zelfs dáár, waar men alleen de toevoer van den vijand wil afsnijden, moet men toch de konvooijen of hunne dekking aanvallen. Alleen als men door zijne overmagt op eenen gunstigen uitslag van het gevecht kan rekenen en de vijand daardoor waarschijnlijk zijne verbinding niet vrij kan maken, kan men redelijkerwijze de afsnijding beproeven. Hoe geringer echter het getal communicatiën, dat men kan afsnijden, ten opzigte van het geheele aantal der bestaande is, des te spoediger moet men het gevecht opzoeken, dewijl anders de vijand den tijd zoude hebben, zich op eene der nog vrij geblevene verbindingslijnen te plaatsen.
2o. De schors van boomen A.; men doet dit als men sommige boomen uit een bosch voor zeker doeleinde wil bezigen, om ze aan de werklieden aan te geven of ook om de rigting van kolonnenwegen door bosschen te beteekenen. In het laatste geval wordt op elke 10 of 20 passen afstands, naarmate van de digtheid van het bosch, de schors van eenen boom afgesneden.

Afsnijding

is eene inwendige verschansing met breede en diepe gracht, welke dient om den aanvaller, die reeds binnen het werk gedrongen is, nieuwe hinderpalen in den weg te leggen. Zij kunnen reeds in vredestijd of ook eerst gedurende den strijd daargesteld worden; in de nieuwere versterkingskunst wordt het stelsel van permanente A. ruimschoots toegepast, om daardoor ieder hoofdwerk zoo zelfstandig te maken, dat het ten gevolge van het verlies van een ander gedeelte, niet behoeft ontruimd te worden.

Afstand,

distantie, wordt in militairen zin meestal gebruikt om diepte-afstanden

{==15==} {>>pagina-aanduiding<<}

aan te duiden, bijv. de A. van twee afdeelingen, welke achter elkander geplaatst zijn, de A. der gelederen, de A. der liniën; men neemt daarvoor meestal de A. van het front der voorste tot aan het front der laatste aan. - De A. tusschen twee naast elkander staande afdeelingen, wordt meer met den naam van tusschenruimte (intervalle) bestempeld; zoo zegt men, de intervalle van twee bataillons, waardoor men dan den A. van den linkervleugel van het eerste, tot aan den regtervleugel van het tweede verstaat.

Afstanden.

meten en schatten. Zie Oogmaat, Opmeten van terrein.

Afstandmeters

zijn werktuigen, waardoor men den afstand tot een verwijderd punt meet; zij zijn gegrond op de berekening van dien afstand uit eene bekende bazis en twee daaraan gemeten hoeken, zoo als bij den telegoniometer en den afstandmeter van Groetaers; of op de omstandigheid dat de gezigtsstralen, die van het oog naar het hoogste en laagste punt van een voorwerp gaan, eenen kleineren hoek met elkander maken, naarmate dat voorwerp verder verwijderd is. Dit laatste beginsel wordt vooral toegepast bij kijkers, die tot afstandmeters zijn ingerigt, zoo als de A. en de diastimeter van Romershausen.

Afsteken, traceren,

eene lijn, eenen hoek enz., hare gedaante op het terrein aangeven door baken of paaltjes te plaatsen, deze door middel van een touw te vereenigen en langs dit touw eene kleine geul, kielspit genaamd, uit te graven.

Afstijgen.

Zie Opstijgen.

Aftakelen,

het schip ontwapenen, het tuig enz. daarvan afnemen, bijv. om het eene herstelling te doen ondergaan.

Aftoomen,

een paard; zie Paardentuig.

Aftrekken,

een schot uit het geweer of uit eenen vuurmond; het geschiedt door middel van den aftrekker, die bij het geweer op den laadstok geschroefd wordt, indien het geweer slecht geladen is, indien de lading niet wil afgaan, zonder dat dit aan de ontstekingsmiddelen te wijten is, indien het schot lang op het geweer gezeten heeft en men bezorgd is, dat de lading vochtig geworden mogt zijn, ook indien het geweer slechts voor voorkomende omstandigheden geladen was, welke omstandigheden zich niet opgedaan hebben. Bij de kamerlaadgeweren, heeft het A. van het schot natuurlijkerwijze slechts in zeer buitengewone gevallen plaats, als bijv. de sluiting der kamer niet open wil gaan. 2o. door middel van den trekker van een geweer, den haan doen overslaan.

Aftrekker.

1o. dient tot ontladen der kanons of tot het ontdoen der ziel van achtergeblevene stukken patroonzak of andere onreinheden. 2o. de A. voor glad geweer is van staal en bestaat uit drie armen, waarvan de middelste regt is en kogeltrekker genoemd wordt, de beide anderen spiraalvormig gebogen zijnde spits eindigen en te zamen krasser heeten; de A. voor getrokken wapens bestaat uit eene houtschroef met lijf. Tot het gebruik wordt de A. op den laadstok geschroefd, waartoe het dunne einde daarvan van een' schroefdraad voorzien is.

Afvallen

van een zeilschip, beteekent, dat de kop van den wind wijkt. Het tegendeel daarvan noemt men loeven, dus als het schip met den kop naar den wind toegebragt wordt. Men kan een schip laten afvallen door de achterzeilen te strijken, zoodat de wind slechts in de voorzeilen valt of ook door de achterzeilen juist in de rigting van den wind te brassen, zoodat deze geen werking op hen doet; men kan een schip doen loeven, door omgekeerd de voorzeilen te strijken of in de rigting van den wind te brassen.

Afvuren,

geschut of draagbare wapenen.

Afwinnen,

den wind. Indien men zich twee schepen in dezelfde windstreek voor-
{==16==} {>>pagina-aanduiding<<}
stelt, dan is het eene nader bij den oorsprong van den wind dan het andere; het eerste is dan aan loef van het tweede, het tweede aan lij van het eerste. Het manoeuvre, waardoor het eerste schip van eene vroegere verhouding, tot de hier genoemde is gekomen, noemt men den wind A.; ditzelfde is van toepassing op geheele vloten of eskaders.

Afwenken

zegt men van officieren, die op eenigen afstand door wenken aan een' schildwacht te kennen geven, dat zij de hun verschuldigde eerbewijzing niet verlangen.

Afwijking.

Zie Kogelbaan.

Afzetten.

1o. het geweer bij den voet zetten. 2o. het geweer zonder gevuurd te hebben, uit den aanleg in de positie vaardig! terugbrengen; dit laatste is meestal slechts bij de oefeningen gebruikelijk om eenen slechten aanleg te verbeteren, in het vuur slechts bruikbaar om een salvo te sparen, hetwelk men na den aanleg bemerkt, dat te vroeg of te laat zoude komen.

Aide-Major,

in sommige legers de titel van den bataillons-adjudant, die den rang van officier heeft.

Akker,

een stuk gronds tot bebouwing, hoofdzakelijk met graansoorten, bestemd; het is of werkelijk bebouwd of ligt braak. In het eerste geval is het versch beploegd of bezaaid en geëgd of ook met meer of minder hoog graan begroeid. De marsch over versch geploegde A. is zeer vermoeijend voor alle wapens; hooge korenvelden belemmeren het uitzigt en veroorloven dikwijls overvallingen; om er met gesloten afdeelingen door heen te marcheren, moet men ten minste een peloton kavallerie aan het hoofd nemen om het graan neder te treden en zoodoende den weg te banen.

Alarm,

roep te wapen. Troepen in kampen of kantonnementen worden door het slaan en blazen van den generalen marsch gealarmeerd, dat is te zeggen te wapen geroepen, als de slagvaardigheid plotseling en onverwacht, bijv. bij eene vijandelijke overvalling, moet hersteld worden. In alle kampen en kantonnementen worden aan de afzonderlijke troepengedeelten alarmplaatsen aangewezen, waarheen zij zich op het gegeven sein onverwijld moeten begeven; in kantonnementen, welke zeer blootgesteld zijn aan 's vijands aanvallen of waarvan men de inwoners niet vertrouwen kan, worden de troepen des nachts in alarmhuizen, in kerken, andere groote openbare gebouwen, schuren, enz. vereenigd, terwijl zij over dag in de huizen verdeeld zijn en door de burgers verpleegd worden. Men moet de alarmplaatsen en alarmhuizen doelmatig uitkiezen, waarom men op de bestaande omstandigheden moet letten. In bivouacs, kampen van hutten of tenten, wijst men altijd de alarmplaats voorwaarts van het front aan. Zoo de kantonnementen besloten plaatsen zijn en eene omheining hebben, ter verdediging geschikt, dan kiest men de alarmplaatsen op markten of andere pleinen, in het inwendige of ook wel aan de omheining; eveneens worden dan de alarmhuizen grootendeels aan den omtrek en enkele kleinere tot bewaring der inwendige rust meer in het midden van het kantonnement geplaatst; bij opene kantonnementen, vooral als ze door kavallerie bezet zijn, kiest men de alarmplaats zoo mogelijk buiten het kantonnement; als alarmhuizen en stallen kiest men dan groote en goed afgesloten pachthoeven, waar zich de onderafdeeling, welke daar onder dak is, eerst kan verzamelen, voordat zij naar de alarmplaats marcheert.

Alarmkanon,

een stuk geschut, dat tot het alarmeren der troepen in kampen of kantonnementen op eene bepaalde plaats is gesteld.

Alarmstang,

is eene hooge stang, die van boven van brandbare stoffen, geteerd stroo, enz. omwonden of ook van pikkransen en piktonnen voorzien is. Men bedient

{==17==} {>>pagina-aanduiding<<}

er zich van om seinen te geven, bijv. om eene uitgestrekte voorpostenketen, met de daarachter liggende kantonnementen spoedig te kunnen alarmeren; tot dit einde worden er A. deels langs de voorpostenketen, deels van deze achterwaarts naar de kwartieren geleid, terwijl bij iedere alarmstang eenige manschappen als wacht zijn opgesteld. Te voren moet bepaald zijn in welk geval eene der A. mag aangestoken worden en wie het regt heeft dit aansteken te gelasten; in ieder geval moeten echter als eene A. brandt, al de overige door hunne wachters aangestoken worden. Gebreken van deze wijze van seingeven zijn, dat men door het aansteken der A. slechts één sein kan geven, dat zij dus slechts voor één geval bruikbaar zijn, dat desniettegenstaande het aansteken der geheele linie A. aan de beslissing van ondergeschikte officieren moet overgelaten worden en mitsdien van het toeval afhankelijk wordt, dat slecht weder somtijds verhindert het branden der A. te zien, hetgeen soms ook door de zorgeloosheid der wakers onopgemerkt voorbij gaat. Men moet de A. dus slechts in de eenvoudigste omstandigheden gebruiken en in de instructie alle dubbelzinnigheid, alle orders en tegenorders vermijden. De studie van den slag bij Idstedt is zeer leerzaam om de toevallige omstandigheden op te merken, die bij het gebruik van liniën A. kunnen voorkomen.

Albanezen of Arnauten,

de bewoners van Albanië aan de kusten der Adriatische zee, een zeer krijgshaftig volk, dat nog in den oorlog van 1853 aan de Turken dappere, maar teugellooze scharen geleverd heeft. Zij dienen tegenwoordig bij voorkeur te voet; daarentegen waren zij in de 16e eeuw onder den naam van Stradioten (krijgslieden) zeer in aanzien als ligte kavallerie; zij werden vooral in de Venetiaansche en Fransche legers aangeworven (Zie Kavallerie); mogelijk kan men reeds de ligte Illyrische ruiters in het leger van Alexander den Grooten niet ten onregte als de stamvaders dezer Stradioten beschouwen.

Alhidade.

Zie Vizierliniaal.

Allee, Laan,

een aan beide zijden met boomen beplanten weg van geringe lengte, in een park als anderszins.

Alliance.

Zie Bondgenootschap.

Alliage.

Vereeniging van metalen, meestal harder, veerkrachtiger en minder rekbaar dan de eenvoudige metalen, waaruit zij bestaan, meer smeltbaar dus dikwijls tot solderen gebruikt. Eene A. waarvan kwikzilver een gedeelte uitmaakt heet amalgama. Zie ook Brons.

Aluminium.

Zie Hoofddeksel.

Ambosaten;

bij het Spaansche voetvolk der 16e en 17e eeuw eene soort van bemiddelaars tusschen de gewone soldaten, uit wier midden zij gekozen werden, en de hoogere bevelhebbers. Als afgevaardigden van de soldatengemeente bragten zij hare klagten en verzoeken aan de officieren over.

Ambulance.

Veldhospitaal tot verzorging der gekwetsten in de onmiddelijke nabijheid van het slagveld. In den regel wordt bij iedere brigade, minstens bij iedere divisie, eene afdeeling A. gevoegd. Zij bestaat uit een aantal ligte wagens, die geneesmiddelen, heelkundige instrumenten, apothekers- en hospitaalgereedschappen, dekens, draagbaren, enz. medevoeren en die, afgeladen zijnde, zelf tot vervoer der gewonden moeten kunnen dienen. De A. worden door eenen officier van gezondheid aangevoerd, wien, naar de omstandigheden eenige andere officieren van gezondheid, een aantal ziekenoppassers en ander dienstpersoneel toegevoegd worden. De dirigerende officier van gezondheid zoekt, als het tot een gevecht komt, zoo digt mogelijk bij het slagveld zijner brigade of divisie, de noodige lokalen in dorpen en pachthoeven, laat de wagens afladen en rigt zijn veldhospitaal in, terwijl hij, in overleg met de

{==18==} {>>pagina-aanduiding<<}

stafofficieren treedt, om de noodzakelijke gemeenschap met de strijdende troepen, daar te stellen. Daar de A. geen grooter voorraad kunnen medevoeren, dan voor kleine gevechten voldoende is, terwijl zij tevens, zoo spoedig mogelijk, de voor- of achterwaartsche bewegingen der troepen moeten volgen, zoo is het doelmatig in den kortst mogelijken tijd den voorraad en de wagens, door requisitiën aan te vullen, waartoe de dirigerende officier van gezondheid, over een gewapend geleide van gepaste sterkte, moet kunnen beschikken. De ambulancewagens moeten zoodanig ingerigt zijn, dat zij de troepen op elk terrein kunnen volgen en tevens als ziekenwagens kunnen dienen. Uit dit oogpunt beschouwd, is het wenschelijk, dat zij op veêren rusten. Zie Geneeskundige dienst.

Amusette,

een kleine ligte vuurmond van het kaliber van 1 
{== afbeelding 	==} {>>afbeelding<<}
    
; het werd het eerst voorgesteld door den maarschalk Van Saksen, die de beslissing van den oorlog door beweegbaarheid wilde verkrijgen en zich dus weinig goeds voorstelde van zijne zware artillerie, die niet eens overal met zijne infanterie kon manoeuvreren. In 1856 heeft men in Pruissen veelvuldige proeven met dergelijk geschut gedaan; het was van gegoten staal en ingerigt naar het stelsel van Dreijse (naaldgeweer); men stelde zich voor, aan ieder bataillon infanterie twee zulke stukjes mede te geven, welke op marsch op eenen, met één paard bespannen wagen zouden vervoerd worden, terwijl zij na afgeladen te zijn, ieder door 2 man behandeld en bediend zouden worden; daartoe hadden hunne affuiten raden van 2 1/2 voet hoogte.

Andrieskruis,

een schuins kruis, dat bij houtverbindingen zeer dikwijls gebezigd wordt.

Andriesorde,

(St.) de oudste Russische ridderorde in 1698 door Peter den Grooten gesticht.

Anker.

De twee hoofdsoorten der gewone ijzeren ankers zijn de balkankers en de dreggen. Het balkanker bestaat uit, de schaft, die alle overige deelen te zamen verbindt en aan het boveneinde voorzien is van eenen ankerring, waardoor de ankerkabel of van eene harp, waardoor de ankerketting gestoken wordt; de twee armen, die in één vlak gelegen, aan weerszijden van de schaft uitgaan en aan wier uiteinden de handen, zijnde driehoekige stukken ijzer, gesmeed zijn; met deze handen grijpt het A. in den grond; uit den ankerstok, die uit eenen ijzeren, bij zeer zware ankers uit eenen houten dwarsboom bestaat, welke onder den ankerring dwars door de schaft gaat en op den grond steunende aan het A. eene geschikte rigting geeft. - Het gedeelte van het A., waar de armen aan de schaft bevestigd zijn, noemt men kruis, waaraan bij groote A. een oorring is gebragt, door welke de boeireep gestoken wordt, die tot bevestiging der boei dient; dit is een houten of ander drijvend ligchaam, dat het opzoeken van het A. gemakkelijk maakt en ook soms zonder aan een scheepsanker bevestigd te zijn, gebezigd wordt tot aanwijzing van klippen of van andere gevaarlijke punten of wel tot aanduiding van het vaarwater aan den ingang van havens of reeden.
De dreggen zijn van de balkankers onderscheiden, doordien zij meer dan twee armen, doch geen ankerstok hebben. De balkankers zijn gemakkelijker te vervoeren en zijn bij overigens gelijke afmetingen ligter dan de dreggen; de ankers, welke op zee en bij den pontontrein gebezigd worden, zijn dus meestal balkankers, terwijl men bij de riviervaart de dreggen verkiest, die bij een middelmatig gewigt beter in den grond grijpen.
Ieder groot oorlogsvaartuig voert 4 of 5 zware en even veel ligte ankers mede; de groote zijn: het daagsch anker, dat in gewone omstandigheden gebruikt wordt en onder de kraanbalken aan stuurboord is opgehangen; het tuianker, dat soms

{==19==} {>>pagina-aanduiding<<}

tot versterking van het eerstgenoemde uitgeworpen wordt en wel zoodanig, dat de kabels van beiden onder eenen scherpen hoek naar de boeg zamenloopen, het hangt onder de kraanbalken aan bakboord; het noodanker, grooter dan de beide vorigen wordt slechts in geval van nood gebruikt en staat in het grootluik; het plegt-anker, het grootste van allen, op groote schepen tot 4200 ned. 
{== afbeelding 	==} {>>afbeelding<<}
    
 wegende, wordt slechts in den grootsten nood, vooral bij stormweder gebruikt en het boeganker; deze beide laatsten zijn aan weerszijden van het schip buiten het fokkewant vastgemaakt. Enterhaken zijn dreggen, die men van het eene schip in het want van een ander, dat men aan boord wil klampen, werpt om het te grijpen en naderbij te brengen. Naar het verschillend gebruik, dat men er van maakt en den toestand van het schip ten opzigte van stroomingen en wind, krijgen de A. op zee nog verschillende benamingen, als worpanker, wanneer men het door middel eener boot voorwaarts uitwerpt om daaraan het schip in eene haven of rivier vooruit te doen gaan; ebanker, om het schip bij ebbe op zijne plaats te houden, vloedanker, havenanker, katanker, een klein A., dat tot versterking van een grooter uitgeworpen en welks kabel aan het kruis van het laatste bevestigd is. Ligt een schip digt bij den wal, dan wordt, als twee A. uitgeworpen zijn, het grootste aan de zeezijde zee-, dat aan de landzijde walanker genoemd, enz. Bij eene pontonbrug noemt men de stroomopwaarts uitgeworpen ankers stroomankers, die welke stroomafwaarts liggen windankers, terwijl degenen, die niet in de rivier zijn uitgeworpen, maar aan land zijn bevestigd en dus door palen vervangen kunnen worden, trossen genoemd worden. Het laten vallen van het A. noemt men het anker werpen of ankeren, het weder ophalen noemt men het A. ligten, hetgeen ook voor het onder zeil gaan gebezigd wordt; iedere stilstand van het schip door het uitwerpen der ankers noemt men voor anker komen of ankeren. Een schip rijdt voor zijn A. als het geankerd zijnde stampt, d.i. nu eens met den voor- dan weder met den achtersteven diep inzinkt; het zwaait, indien het onder den invloed van verschillende stroomingen of van eb en vloed voor anker ligt en dus ten opzigte van zijn anker telkens van stand verandert.
Bij gebreke van gewone ijzeren ankers (maar slechts daar waar kleine ankers voldoende zijn, dus slechts op rivieren en bij de verankering van pontonbruggen) kan men verschillende voorwerpen, als houten ankers, manden met steenen, onderstellen van wagens, palen, welke men aan den oever inslaat, enz. gebruiken. 2o. Zie Fascines.

Ankergrond,

het gedeelte van den bodem der zee of eener rivier, waarin het anker nedergelaten wordt; hij moet in het algemeen vast, maar niet rotsachtig zijn, zoodat het anker kan vatten en blijft zitten, zonder klippen of riffen, waaraan het touw stuk zoude wrijven. Bij rivieren welke veel zand medevoeren, is de plaats waar zij wegens geringer stroomsnelheid, dit zand bij voorkeur nederzetten, in zoover een slechte ankergrond, daar de ankers met zand bedekt moeijelijk te ligten zijn. Eene te groote diepte is insgelijks in het nadeel van den ankergrond. Zeeschepen ankeren meesttijds niet bij eene waterdiepte van meer dan 40 vademen. Bij de verankering van pontonbruggen heeft men niet gaarne eene waterdiepte van meer dan 1/10 der lengte van het ankertouw.

Ankerketting en Ankertouw

is de ketting of het touw, waarmede men ten anker komt; het ankertouw of kabeltouw heeft naarmate de grootte van het schip, waarop het gebezigd wordt, eene dikte van 3 à 19 Rijnlandsche duimen; het heeft gewoonlijk eene lengte van 120 vademen; terwijl deze lengte kabellengte genaamd, in de zeemanstaal veelvuldig als lengtemaat gebruikt wordt. De ankerkettingen worden tegenwoordig algemeen gebruikt; zij hebben eene lengte van 90 vademen

{==20==} {>>pagina-aanduiding<<}

en eene dikte van 5/16 tot 1 3/4 Rijnlandsche duim; zij zijn vooral bij eenen rotsachtigen ankergrond zeer voordeelig. De ankertouwen der pontontreinen zijn gewoonlijk 200 à 400 voeten lang; hierbij wordt het touw enkel of dubbel gebruikt en door den gewonen of dubbelen ankersteek aan den ankerring bevestigd.

Anna-orde (St.),

eene oorspronkelijk Holsteinsch-gothorpsche, sedert 1796 Russische ridderorde.

Appel.

1o. Sein tot verzameling der troepen of van bijzondere personen. 2o. verzameling der troepen, hetzij kompagnies-, eskadrons- of bataillonsgewijze, in de kamers of buiten, om te zien of de manschappen tegenwoordig zijn, waartoe hunne namen afgelezen worden; men heeft een aantal van deze A.; op het middag-appel worden gewoonlijk de wacht en andere diensten gekommandeerd, de dagelijksche orders uitgegeven, enz. 3o. in de schermkunst een snel opligten en nederzetten van den voet, waarbij al dan niet uitgevallen wordt, om de tegenpartij tot een valsche beweging uit te lokken en daarvan partij te trekken; bij het onderwijs laat de onderwijzer dikwijls een appel maken om zich van de vaste en gemakkelijke positie der leerlingen te overtuigen.

Approches,

loopgraven. Zie Vestingoorlog.

Archer. Boogschutter.

Zie Kavallerie.

Arcieren

of Hartschieren, afgeleid van het woord Archer, boogschutter; boogschutters te paard, die dikwijls de geheele ligte kavallerie (zie Kavallerie) der middeleeuwen uitmaakten en den werkkring der tegenwoordige dragonders vervulden. Zij werden bij voorkeur als lijfwacht voor de toenmalige vorsten aangeworven en bestaan, in die beteekenis van lijfwacht, nog tot op onzen tijd, bijv. in de Oostenrijksche Arcieren-garde en in de Beijersche lijfgarde der Hartschieren. In navolging van de Atheners, die reeds afdeelingen boogschutters te paard uit Scythische slaven hadden aangeworven om de stadspolicie uit te oefenen, werden de Arcieren der vorsten en de boogschutters der steden, dikwijls voor die dienst gebezigd.

Argoulets,

ligte kavallerie met korte haakbussen bewapend, die te voet en te paard strijdende, voornamelijk in de Fransche oorlogen op het einde der 16e eeuw eene rol speelde.

Arkeley

de oude benaming voor artillerie.

Armada.

1o. leger of vloot 2o. de groote A. de bekende expeditie van Philips II tegen Engeland.

Armee.

Zie Leger.

Armement

eener vesting, hare uitrusting en bewapening met alle oorlogsbehoeften. Bij het armeren der vestingen onderscheidt men het A. der genie en dat der artillerie. Geene vesting, hoe goed ook onderhouden, is in staat elk oogenblik een beleg te kunnen uithouden. Daar het profiel der borstweringen zoo als het voor de verdediging zijn moet, na lange vredesjaren toch zou invallen, regelt men bij den bouw der vestingen, de taluds niet naar de verdediging, maar vooral naar de duurzaamheid. Wordt nu de vesting met een beleg bedreigd, dan moeten de borstweringen onder behoorlijk profiel gezet worden. Een aantal gebouwen in eene vesting worden in vredestijd, tot geheel andere doeleinden gebruikt, dan waartoe zij in den oorlog bestemd zijn. Kazematten, die bij een beleg met geschut bewapend moeten worden, zijn in vredestijd voor woonplaatsen en magazijnen, defensiekazernes, reduits der werken in het algemeen, voor wagenhuizen en buskruidmagazijnen ingerigt. Zij moeten dan in oorlogstijd ontruimd en de verschillende inrigtingen, die ze voor vredesgebruik geschikter maakten, naar elders overgebragt worden. Bomvrije of geblindeerde gebouwen, in vredestijd gewoonlijk van een ligt pannendak voorzien, worden

{==21==} {>>pagina-aanduiding<<}

in plaats daarvan met eene laag aarde bedekt, die men in vredestijd weglaat om het rotten der balken voor te komen. De bedekte weg moet rondom met eene rij langs het banket geplaatste palissaden versterkt worden; deze wordt in vredestijd niet gesteld, omdat de palissaden, die men beter op luchtige plaatsen bewaart, ligt kunnen rotten; deze palissadering moet gesteld worden. Het glacis is meestal met struikgewas en kreupelhout begroeid en tot wandelplaats ingerigt; dit kreupelhout moet gekapt en kan met vrucht bij de andere werkzaamheden gebruikt worden, terwijl men daardoor tevens het vrije uitzigt herstelt.
Bij iedere vesting bestaat een verboden kring, die zich tot op 1000 ellen van de vesting uitstrekt en in eenige kringen, meestal drie in getal, verdeeld is; er bestaan wettelijke bepalingen omtrent de beplantingen, die door bijzondere personen binnen die kringen kunnen gemaakt worden, bijv. dat in den kleinen kring (300 ellen) geene veranderingen mogen geschieden, dan die de landbouw telken jare medebrengt, dat in den middelbaren kring (600 ellen) hoogstens houten loodsen en in den grooten kring gebouwen, doch zonder kelders, mogen gezet worden, alles met toestemming van den opperbevelhebber der vesting. Niettegenstaande deze bepalingen zijn er meestal geoorloofde, dikwijls ook ongeoorloofde beplantingen daargesteld en bij het dreigen van het beleg, moeten al die voorwerpen opgeruimd worden, ten einde een vrij uitzigt te verkrijgen en den belegeraar alle dekkingsmiddelen te ontnemen. Al deze en dergelijke werkzaamheden behooren tot het armement der genie.
Het armement der artillerie bestaat in het brengen van het geschut op de bepaalde plaatsen, het insnijden van schietgaten, het ophoogen van banketten, van traversen, het bouwen van geblindeerde geschutstellingen, het inrigten van kleine buskruidmagazijnen bij de batterijen, enz. dit A. is tweeledig, dat tegen eenen verrassenden aanval (armement de sûreté) en dat tegen eenen geregelden aanval (armement de défense). Het eerste moet geschieden, zoodra de vesting in staat van beleg is verklaard, het moet de vesting tegen eenen verrassenden aanval verzekeren en heeft over den geheelen omtrek daarvan plaats; zware stukken worden bij voorkeur in de saillanten der bastions en ravelijnen, die een ver uitzigt over het omliggend terrein veroorloven, ligte vuurmonden op alle punten, waar men de grachten bestrijken kan, opgesteld. Het A. tegen den geregelden aanval kan eerst geschieden, als het aanvalsfront bekend is; het bevat slechts dit front en de nevenliggende of collaterale fronten, is echter des te geduchter. Het is een voornaam vereischte, dat de vesting spoedig gearmeerd kunne worden, dat daarbij niets vergeten worde en dat men eene doelmatige opvolging der werkzaamheden in acht neme, zoodat de voornaamste werkzaamheden of die, welke later niet meer geschieden kunnen, het eerst plaats hebben. Dit geldt zoowel voor het A. der artillerie als voor dat der genie; een plan van bewapening van te voren beraamd en dat aangeeft, welk materieel en welke arbeiders men gebruiken moet en waar ze te vinden zijn, in welke volgorde de werkzaamheden verrigt moeten worden en hoeveel tijd ze vereischen, maakt deze zaak zeer gemakkelijk.

Arrest,

opsluiting, gevangenis. Zie Straffen.

Arresteren,

in arrest nemen.

Arsenaal,

tuighuis, eene bewaarplaats van oorlogsbehoeften voor land- en zeemagt. Men kan de A. voor de landmagt in verschillende klassen indeelen: vesting-arsenalen, die datgene bevatten wat voor de verdediging der vesting noodig is, troepenarsenalen, die de uitrusting van een bepaald troepengedeelte bevatten, rijks-arsenalen, waar de reserve-vooraad voor een groot gedeelte van de landmagt bewaard wordt, waar tevens nieuw uitgevonden wapens, welke nog niet aan de troepen uitgegeven worden, zooals ook de zegeteekenen uit vroegere oorlogen of andere mili-
{==22==} {>>pagina-aanduiding<<}
taire merkwaardigheden opgelegd worden. Alle A. moeten ruim, droog, van bliksemafleiders voorzien zijn en groote bevloerde plaatsen hebben, waar het geschut op houten onderlagen en de projectilen in kogelstapels bewaard worden. De ijzeren stukken moeten ingesmeerd en hunne monding en zundgat behoorlijk gesloten worden; men bewaart ze dan insgelijks op de plaatsen of ook wel met de affuiten en voorwagens in de benedenverdieping der gebouwen; de draagbare vuurwapens komen in behoorlijke orde op de eerste verdieping, alle andere gereedschappen en verder materieel in de hoogere verdiepingen. Behalve deze bewaarplaatsen moeten in het tuighuis genoegzame arbeidszalen voor smeden, slotenmakers, schrijnwerkers, wagenmakers, draaijers, geweermakers en zwaardvegers voorhanden zijn; zij moeten op eene doelmatige wijze op de verdiepingen verdeeld zijn, waar deze handwerkslieden vooral of bij uitzondering noodig zijn. De vestingarsenalen moeten bomvrij zijn, de troepenarsenalen zijn meestal zeer onaanzienlijke gebouwen, terwijl de rijksarsenalen bijna altijd grootsche en schoone gebouwen zijn. Bij de zeearsenalen behooren insgelijks werkzalen en verschillende afzonderlijke gebouwen, als lijnbanen, zeilmakerijen, scheepstimmerwerven, ankersmederijen, machinen-fabrieken enz.

Artel,

eene bijzondere spaarkas voor de Russische soldaten, welke uit inhoudingen op hunne toch reeds geringe soldij en op hunne bijzondere verdiensten gevormd en onder de leiding van den regiments-kommandant bestuurd wordt, door eene commissie, waarin ook soldaten zitting hebben. Voor ieder soldaat is een Artelboek aanwezig, waarin zijne rekening gevoerd wordt. Bij afloop van zijnen diensttijd, wordt het bespaarde aan den soldaat uitbetaald. Sterft hij gedurende dien tijd, dan is het regiment, dat wil zeggen de regiments-kommandant zijn erfgenaam.

Artikelbrief.

Ten tijde der landsknechten, ongeveer hetzelfde wat tegenwoordig de krijgsartikelen zijn, namelijk eene opgave van de wederkeerige verpligtingen tusschen den landsheer en den soldaat, benevens de straffen, waaraan zij, in geval van overtreding onderworpen zijn; dit karakter van onderling verdrag ging allengs in de krijgsartikelen verloren; deze zijn nu wezenlijk slechts in de gedaante van bedreigingen en strafbepalingen overgebleven. Men kan den overgang van het oude tot het nieuwere stelsel in dit opzigt, reeds in de krijgsartikelen van Gustaaf Adolf opmerken. De verordeningen omtrent de dienst en de krijgstucht op de vloten, worden tegenwoordig nog A. genoemd.

Artillerie.

Door A., het derde hoofdwapen van een leger, verstaat men het geheele personeel, dat in den ruimeren zin van het woord met de bediening, de vervaardiging, de herstelling en het opzigt van het geschut met toebehooren, van alle andere ernstvuurwerken en oorlogswapenen belast is, benevens het hier opgenoemd materieel, in zoo ver het niet aan andere wapens is toegewezen. Men kan de A. vooreerst indeelen in Land- en Zee- of Marine-A.; ieder van deze hoofddeelen kan weder onderscheiden worden in de eigenlijke artillerie, belast met de bediening van het geschut in den oorlog en alle daarmede onmiddelijk in verband staande diensten; en de artillerie-werklieden, waartoe het personeel der geschutgieterijen, der wapenfabrieken, der kruidmolens, laboratoriums en artillerie-werkplaatsen en de administratie-artillerie, waartoe het personeel der arsenalen, stapelmagazijnen, enz. behoort.
De landartillerie in engeren zin wordt weder onderscheiden in veldartillerie, belegerings- en vestingartillerie.
De veldartillerie moet de operatielegers op alle marschen en in alle gevechten volgen en met de andere wapens in het vrije veld in het naauwste verband handelen. Onverminderd alle andere eigenschappen, die zij hiertoe behoeft, moet zij eene

{==23==} {>>pagina-aanduiding<<}

groote beweegbaarheid bezitten. Hierdoor worden als van zelve de grenzen aangewezen voor de uitwerking, welke men van haar kan en mag verwachten, daar zij meestal troepen tot doelwit zal hebben. De belegerings-artillerie moet vooral tegen onbezielde voorwerpen, muren en wallen en tegen de troepen, welke daarachter gedekt zijn, optreden. Men mag veel van hare uitwerking, minder van hare beweegbaarheid vergen. De veldartillerie moet zich op elk terrein met snelheid bewegen en gedurende die beweging, elk oogenblik in den kortsten tijd in werking, dat is tot het lossen van haar vuur kunnen komen. De belegerings-artillerie kan uit de arsenalen langs gebaande wegen tot voor de vestingen, waartegen zij op moet treden, vervoerd worden; gedurende dit vervoer behoeft zij volstrekt niet strijdvaardig te zijn; men kan dus zeer gevoegelijk, indien zulks gemakkelijker toeschijnt, de stukken en voertuigen uit elkander nemen en hen op schepen, langs spoorwegen, kortom met kunstmiddelen vervoeren. Is zij eenmaal voor de vesting aangekomen, waar zij gebruikt moet worden, dan moet zij nog in de batterijen gebragt worden, wat dikwijls bezwaren oplevert, door den toestand der toegangswegen; men behoeft echter nooit op eenige minuten te letten. Is het geschut eens in batterij, dan blijft het in den regel minstens eenige dagen op dezelfde plaats. De vesting-artillerie wordt reeds in vredestijd in de vestingen, waar zij dienen moet, bewaard; zij behoeft dus niet verder vervoerd te worden en moet slechts gemakkelijk op de wallen, in de kazematten of andere geschutstellingen te brengen zijn. Hare stukken eenmaal geplaatst zijnde, verwisselen zelden van plaats. Zij moet aan bijzondere vereischten voldoen, ten opzigte van de beperkte ruimte, waar zij dikwijls gebruikt wordt en van den aard der dekkingsmiddelen, die haar beschermen moeten. Wat hare uitwerking betreft, moet zij, eenmaal opgesteld zijnde, tusschen de veld- en belegerings-artillerie, gelegen zijn; zij moet heviger tegenstand dan de eerste, minder hevige dan de laatste overwinnen.
Hetgeen van de vesting-artillerie gezegd is, is eveneens van toepassing op elke artillerie, die in vaste stellingen, van welken aard ook, gebruikt wordt, dus van de positie-artillerie in het algemeen en van de kust-artillerie in het bijzonder; voor deze laatste komen nog verschillende voorwaarden voor, voortvloeijende uit den aard van de doelen, waartegen zij gebruikt wordt. Men moet hier nog opmerken, dat de uitdrukking positie-artillerie, nog in eenen anderen zin als hier, namelijk in dien van zware veld-artillerie gebezigd wordt.
Deze verschillende soorten van A. zijn verschillend georganiseerd, volgens de vereischten, waaraan zij moeten voldoen. Naar deze bepaalt men de soort en het kaliber der vuurmonden, de inrigting der affuiten en voertuigen, de zamenstelling der batterijen (zie dat art.) en van het personeel.
Bij elke artillerie komen twee zaken meer of minder in aanmerking, beweging en bediening. De beweging vereischt transportmiddelen, manschappen, welke ze geleiden en die met paarden weten om te gaan; voor de bediening behoeft men lieden, die de stukken laden, rigten, enz. Voor deze verschillende diensten zijn verschillende kundigheden en aanleg noodig, men zou dus vooral bij de veld-artillerie, treinmanschappen voor de beweging, kanonniers voor de bediening, kunnen onderscheiden. In de praktijk is dit ook werkelijk het geval en nog niet zeer lang geleden, beschouwde men slechts de kanonniers als werkelijke soldaten, terwijl de treinmanschappen, gepreste boerenknechts waren. Tegenwoordig zijn echter de laatste ook overal eigenlijke soldaten en daar, waar de diensttijd niet te kort is, worden zij zelfs even als de kanonniers, in de bediening van het geschut geoefend. De officieren der artillerie moeten de dienst van den trein even goed als die der kanonniers kennen.

{==24==} {>>pagina-aanduiding<<}

Men verdeelt de veld-artillerie, volgens de wijze waarop de bedieningsmanschap vervoerd wordt, in voet-, ligte veld- en rijdende artillerie. Bij de voet-artillerie in den eigenlijken zin van het woord, gaan alle kanonniers te voet, bij de ligte veld-artillerie (fahrende A.) gaan, bij snelle bewegingen in of buiten het gevecht, alle kanonniers of ten minste zooveel als tot bediening van het geschut volstrekt noodig zijn, deels op de handpaarden der bespanning, deels op de voorwagens, deels op de kaissons, ook wel, zoo als bij de Oostenrijksche kavallerie-batterijen op eene soort van zadel (Wurst) op de affuit zitten; bij de rijdende artillerie eindelijk zijn, hetzij alle kanonniers bereden of toch de meesten, terwijl de overigen, bij de Engelschen twee in getal, plaats op den voorwagen nemen.
Eene bijzondere soort van A. eindelijk is de bergartillerie, waarvan het materieel zoodanig moet ingerigt zijn, dat het op enge en steile bergpaden, dus van tijd tot tijd door middel van lastdieren kan vervoerd worden.
De verschillende soorten van veld-artillerie hebben eenen verschillenden graad van beweegbaarheid; de rijdende artillerie beweegt zich het snelst, dan volgt de ligte veld- en eindelijk de voet-artillerie. Indien men de stukken der ligte veld-artillerie niet te veel belasten wil, waardoor men de paarden te zeer zoude vermoeijen, dan moet men het materieel zoodanig inrigten, dat ieder stuk door een' kaisson kan gevolgd worden, welke dan bij de versnelde bewegingen eveneens bedieningsmanschappen kan opnemen. Dit is ook daarom doelmatig, omdat men om te groote belasting te voorkomen, niet te veel munitie in den voorwagen kan opladen, zoodat ieder stuk slechts voor korten tijd onafhankelijk van zijnen kaisson is. Bij de rijdende artillerie vervalt die reden, als alle kanonniers bereden zijn, de voorwagen kan dan meer munitie bevatten en het stuk is minder afhankelijk van den kaisson. De rijdende artillerie kan wel ten naasten bij, doch niet geheel door de ligte veld-artillerie vervangen worden; het voordeel, dat de laatste een weinig eerder haar vuur kan openen, wordt ruimschoots daardoor opgewogen, dat de rijdende artillerie zich, onder overigens gelijke omstandigheden, spoediger en met meer gemak voor de bespanning, beweegt. De meeste groote mogendheden hebben behalve de ligte veld- ook nog rijdende artillerie, om ze deels aan de kavallerie toe te voegen, deels bij de zware artillerie te gebruiken, die met snelheid een groot aantal stukken op het beslissende punt moet kunnen zamentrekken. Voet-artillerie in den waren zin van het woord, bestaat bijna niet meer in de Europesche legers; de groote technische vooruitgang van onzen tijd heeft het mogelijk gemaakt, zelfs aan de zware kalibers zoo veel ligtheid, buigzaamheid en beweegbaarheid te geven, dat zij even als de ligtere kalibers tot ligte veldbatterijen kunnen zamengesteld worden.
Op voet van vrede is de A. in regimenten of brigades, deze weder in bataillons of afdeelingen en deze eindelijk in kompagniën ingedeeld. Op voet van oorlog kan eene kompagnie, of voor de bediening eener veldbatterij of bij een beleg, voor de bediening van belegeringsgeschut of in eene vesting of andere vaste stelling, voor de bediening van positiegeschut gebruikt worden; ook kan zij bij het artilleriepark van eene divisie of van een legerkorps gevoegd worden en alle werkzaamheden verrigten, welke daarbij vereischt worden. De kompagnie moet dus reeds in vredestijd, volgens deze verschillende bestemmingen, uit geschikte lieden zijn zamengesteld, geoefend en uitgerust. Men onderscheidt kompagniën rijdende of ligte veld-artillerie, werklieden, belegerings- en positie-artillerie, welke laatste men thans gevoegelijk onder den naam van voet-artillerie zou kunnen zamenvatten, daar deze langzamerhand uit de veld-artillerie verdwijnt. Op voet van vrede bevat een regiment al deze verschillende bestanddeelen bij elkander of slechts een daarvan, bijv. slechts rijdende of

{==25==} {>>pagina-aanduiding<<}

vesting-kompagniën, of men volgt een gemengd stelsel. Al deze stelsels hebben hunne eigenaardige voor- en nadeelen; in het algemeen schijnt de ook bij ons gebruikelijke regimentswijze indeeling der verschillende soorten van A., het meeste voordeel op te leveren, zoodat verschillende artilleriën van Europa meer en meer daartoe overgaan.
Te velde worden de batterijen deels toegevoegd aan de infanterie- of kavalleriebrigades, deels worden zij in de reserves der divisiën en legerkorpsen bijeengehouden, terwijl het derde gedeelte bij de algemeene reserve-artillerie van het leger verblijft. Behalve de batterijen, welke op deze wijze zijn ingedeeld, behooren nog tot de veld-artillerie de divisie- en legerparken, waarin de gezamenlijke kaissons, de voorraaden andere wagens, die niet onmiddelijk bij de batterijen zijn ingedeeld, verzameld worden.
Reeds voor de uitvinding van het buskruid, verstond men onder den naam van A. de krijgswerktuigen, die in het vrije veld, bij belegeringen, in versterkte plaatsen enz. gebruikt werden en het geheele personeel, dat met hunne vervaardiging, bewaring en bediening belast was. In deze beteekenis wordt reeds in 1291 in Frankrijk van eenen Maitre de l'Artillerie gewaagd. Men kan den oorsprong van het woord A. gemakkelijk nagaan; het stamt af van Ars (kunst) en beteekent de door kunst vervaardigde werktuigen, benevens degenen, die daarmede omgingen. Indien men de zaak op deze wijze beschouwt, dan heeft de A. reeds sedert overoude tijden bestaan; hier en daar was zij ook naar krijgsgebruik georganiseerd, hoewel de bijzonderheden daaromtrent later geheel verloren zijn gegaan. Zoo waren de ‘kunstwerkmakers’ van Alexander den Grooten, diens artillerie; tot dezelfde klasse behooren ook de ‘smeden en timmerlieden’ van de oude Romeinsche legioenen. Later onder de keizers voerden, volgens Vegetius, de Romeinen bij elk hunner legioenen 65 bespannen krijgswerktuigen mede, waaronder 10 worpgevaarten, die elk, met inbegrip van hunnen bevelhebber, 11 man tot bediening hadden.
Na de uitvinding der vuurwapenen, waren degenen, die ze behandelen konden aanvankelijk niet zeer talrijk; zoo als meestal plaats heeft, verdeelde de geschutkunst zich niet dadelijk in al hare takken; de gieter of vervaardiger niet alleen, maar ook anderen geloofden, dat niemand beter dan hij, het voortbrengsel van zijnen arbeid kon behandelen. Hij was gieter, vervaardiger van buskruid, vuurwerker, kanonnier, alles te gelijk. In deze hoedanigheid trad hij, als busmeester of konstabel, d.i. artillerist in den ruimsten zin van het woord, voor zekeren tijd tegen eene groote soldij en bijzondere voorregten in dienst van den een' of anderen vorst. Hij hulde zich in geheimzinnigheid en men mogt hem niet, de eerste de beste lieden tot helpers bij zijne werkzaamheden geven. Zijne helpers werden zijne ingewijden; hij liet ze alle trappen der geheime orde, van leerling af aan, opklimmen en bij de voltooijing hunner opvoeding, verkregen zij dezelfde voorregten en maakten zij dezelfde aanspraken als hij. Zoo werd de A. een gilde of beter gezegd, zij bleef het; alleen was zij na de invoering der vuurwapens op andere grondslagen gevestigd, dan vroeger. De duurzaamheid, maar ook de vooroordeelen, de eigenzinnigheid, de vijandschap van allen vooruitgang, die ooit in een gilde vereenigd waren, kenmerkten ook vooral het gilde der A. Zoo lang als deze slechts hoofdzakelijk bij den vestingoorlog gebezigd werd, zoo lang men zich in de veldslagen slechts vergenoegde één salvo met het geschut op den vijand te lossen, ging dit goed, maar al spoedig hadden de eigenlijke soldaten genoeg geleerd, om in te zien, dat men grooter nut van de A. kon trekken, zoo, door eene juistere keuze van kaliber, als door eene doelmatiger verbinding met de andere wapens, wanneer men namelijk naar believen over haar kon beschikken. Bij de afscheiding der veld-artillerie en der A. voor den vesting-
{==26==} {>>pagina-aanduiding<<}
oorlog bestemd, begonnen de veldheeren er naar te streven zich van het artilleriegilde onafhankelijk te maken, zonder daarom het gebruik der A. te moeten missen.
Een eerste bewijs hiervoor leveren de artilleriescholen op, die voor het eerst in het begin der 16e eeuw door de Venetianen en in navolging daarvan door Karel V, in Spanje en Sicilië werden opgerigt. Het was natuurlijk reeds een groote stap, dat men het artilleriegilde volgens hetzelfde beginsel onderwees. Men stelle zich slechts de verlegenheid van eenen generaal voor, die konstabels uit de verschillende gilden aangenomen had, welke ieder zijne eigene vooroordeelen volgde en die hardnekkig en eigenzinnig twistten, zonder zich tot één, naar dezelfde regels handelend geheel, te willen zamensmelten. Nu de vorsten zelf zorg droegen voor het onderrigt der artilleristen, was het mogelijk aan die vooroordeelen, zoo men ze niet geheel kon uitroeijen, ten minste eene betere rigting te geven.
Een tweede bewijs voor het reeds genoemde streven vindt men in de regiments-artillerie, ligte stukken, die niet door konstabels, maar door musketiers, dus door werkelijke soldaten, bediend werden en waarover de veldheer een zuiver militair gezag uitoefende. Gustaaf Adolf bediende er zich het eerst van, men vindt ze echter spoedig daarna bij bijna alle legers, ook bij de keizerlijken reeds in den dertigjarigen oorlog. De regiments- later ook bataillons-artillerie, altijd onmiddelijk bij de taktische eenheden ingedeeld, werd, toen de oorspronkelijke redenen voor hare oprigting niet meer bestonden, dikwijls afgeschaft en weder ingevoerd. Nadat zij langen tijd verdwenen was, kwam zij in het begin der 18e eeuw weder voor het eerst bij de Zweden onder Karel XII te voorschijn; Frederik de Groote volgde dit voorbeeld na. Gedurende de Fransche omwentelingsoorlogen, werd de regimentsartillerie het eerst bij de Franschen, daarna ook bij de andere mogendheden afgeschaft; zij kwam echter juist bij de eerstgenoemden nog ééns in den veldtogt van 1809 te voorschijn, toen Napoleon dacht, daardoor aan zijne infanterie meer kracht te geven en de bataillons der Oostenrijkers, te zekerder te zullen overwinnen. Gronden voor het bestaan eener regimentsartillerie bestaan in den tegenwoordigen tijd, volstrekt niet meer; het is echter niet gezegd, dat zij nog niet eenmaal weder eene rol zou kunnen spelen; men kan echter stellig beweren, dat dit slechts tijdelijk het geval zal zijn.
De ontwikkeling der monarchale magt in Europa, was bijzonder gunstig voor eene geheel militaire inrigting der A., daar zij den vorsten veroorloofde, bestendig artilleristen in hunne dienst te nemen. Toen bij het einde der 17e eeuw de invoering der staande legers algemeenen ingang in Europa vond, werd dit nog beter. Frankrijk, dat de overige mogendheden in de bevestiging der monarchie was voorgegaan, maakte ook een begin met de volkomene militaire organisatie der A. In 1671 rigtte Lodewijk XIV het ‘Koninklijke regiment der artillerie’ op, hetwelk oorspronkelijk 4 kompagniën sterk, uit kanonniers, sappeurs en artillerie-werklieden bestond, die tevens tot dekking van het artilleriepark moesten dienen. In later tijd werden bij dit regiment alle artillerietroepen van Frankrijk ingedeeld. Dit voorbeeld vond navolging. Dat wij met de militaire organisatie der A. niet achterstonden, blijkt uit eene sterkte opgave eener kompagnie artillerie, welke wij van het jaar 1667 bezitten. De meeste organisatiën rekenden ook de genietroepen - sappeurs, mineurs, pionniers, pontonniers - tot de A.; bij eenige mogendheden bestond de A. uit kompagniën kanonniers en kompagniën bedekking, de laatste waren slechts gewone infanterie, die alleen in een administratief en taktisch verband met de A. waren. Eerst later werden de genietroepen van het korps artillerie afgescheiden en met de ingenieurs (krijgsbouwmeesters) tot een afzonderlijk geniekorps vereenigd of gedeeltelijk bij den generalen

{==27==} {>>pagina-aanduiding<<}

staf gevoegd. De bedekkingskompagniën verdwenen al zeer spoedig geheel en al. Daarentegen gaf het stelsel der staande legers gelegenheid eene bijzondere garnizoens-artillerie af te zonderen, die, uit de in het veld niet meer bruikbare artilleristen zamengesteld, tot bezetting der vestingen werd aangewend.
Tot het begin der 19e eeuw bevatte de militaire organisatie den artillerietrein in het geheel niet of slechts zeer onvolkomen; bij de meeste legers had de artillerie in vredestijd in het geheel geene paarden, terwijl de kanonniers en handlangers bij de oefeningen zelf hunne stukken sleepten; in tijd van oorlog werden de artilleriepaarden en de knechten tot hunne verzorging, hetzij door requisitiën, hetzij bij aanneming verkregen. De oorlogen van Napoleon verhielpen ook dit gebrek in de organisatie der artillerie.
De rijdende artillerie als eene bestendige normale organisatie, is haar aanzijn aan Frederik den Grooten verschuldigd, hoewel men reeds in de 16e eeuw verscheidene voorbeelden vindt, dat ligt geschut met dubbele bespanning voor eenigen tijd bij de kavallerie werd gevoegd en ook Gustaaf Adolf somtijds zijn ligte regimentsartillerie met de kavallerie liet manoeuvreren. De kavallerie-batterijen, welke de Oostenrijkers in 1778 oprigtten en tot op den huidigen oogenblik nog bezitten om iets in den trant der Pruissische rijdende artillerie te hebben, waren eigenlijk ligte veld-artillerie. De Franschen rigtten in 1791 eene werkelijke rijdende A. op, die in de omwentelingsoorlogen de grootste diensten bewees. Zij gaven eene veel grootere uitbreiding aan deze instelling, dan zulks onder Frederik den Grooten en zijne enkele navolgers, die altijd slechts een klein aantal stukken van deze soort hadden, het geval was geweest. Terwijl de rijdende A. tot aan de Fransche omwentelingsoorlogen slechts als eene voorhoede-A. was beschouwd, kon zij nu ook als reserve-artillerie gebruikt worden en als zoodanig verkrijgt zij eerst hare volle waarde. Bij ons te lande werd de eerste rijdende A. in 1793 opgerigt. De ligte veldartillerie in de naauwere beteekenis van het woord, werd in 1807 het eerst door de Engelschen gebruikt.
Eene bijzondere soort van veld-artillerie is de berg-artillerie, waarvan de manschappen vooral geoefend moeten zijn in het uit elkander nemen en in elkander zetten van het geschut en de voertuigen, die meestal stuksgewijze op lastdieren moeten vervoerd worden.
De A. bestaat bij ons, behalve uit den staf, uit 1 regiment veld-artillerie, bestemd voor de bediening van 11 batterijen van 8 stukken, 1 regiment rijdende artillerie, voor 4 batterijen van 8 stukken, 3 regimenten vesting-artillerie, bestaande uit 12 kompagniën en 1 depôt en ingerigt om in tijd van oorlog met 4 kompagniën schutterij vermeerderd te worden en 1 korps pontonniers.
Onze A. in Oost-Indië bestaat uit den staf, 2 kompagniën veld-artillerie voor de bediening van twee 6 
{== afbeelding 	==} {>>afbeelding<<}
    
 batterijen, uit 7 kompagniën berg-A. voor evenveel 3 
{== afbeelding 	==} {>>afbeelding<<}
    
 berg-batterijen, uit 8 vesting- en 2 garnizoens-kompagniën.
De bediening van het scheepsgeschut heeft plaats door de matrozen onder bevel der zee-officieren; alle matrozen zijn dus zee-artilleristen, bij ons gedeeltelijk ook de mariniers. Uitsluitend voor het vak der A. zijn zelfs op de grootste schepen slechts weinig lieden bestemd; de konstabel (op groote schepen, opper-konstabel, dikwijls met rang van officier), een of meerdere onder-konstabels en hunne helpers, de konstabelsmaten. Dit personeel heeft het toezigt over het onderhoud der stukken, van het kruid, in het algemeen van het geheele artillerie-materieel en houdt zich gedurende het gevecht, in de kruidkamers bezig met de uitgifte der munitie.

Artillerie-maatstok

of kalibermaat, thans niet meer gebruikelijk, diende vroeger om het kaliber van eenig stuk geschut te meten en bevatte een maatstaf,

{==28==} {>>pagina-aanduiding<<}

waarop de kalibers, welke met het gewigt van alle bestaande steenen, ijzeren of looden kogels overeen kwamen, konden worden afgelezen.

Artilleriescholen,

inrigtingen waarin jonge lieden, tot officieren der artillerie worden opgeleid; men vindt zeer verschillende inrigtingen daarvan; het voornaamste verschil bestaat daarin, dat de opvoeding nu eens hoofdzakelijk theoretisch, dan weder hoofdzakelijk praktisch (applicatie-scholen) is.

Artillerievuur.

Zie Vechtwijze.

Artillerie
 (wetenschap). Men kan alle takken der krijgswetenschap, die in eene engere of ruimere betrekking tot de artilleriedienst staan tot een geheel zamenvatten en verkrijgt dan de artillerie. Bij het verband van alles wat den oorlog en de krijgskunst betreft, spreekt het van zelf, dat deze zoogenaamde wetenschap geen afgesloten stelsel kan vormen. De hoofdtakken, die men in de A. onderscheiden kan, zijn: de organisatie der artillerie, de wapenleer in den uitgebreidsten zin van het woord, de taktiek en gevechtsleer der artillerie, zoowel voor den oorlog te velde als voor den vestingoorlog, de toepassing van de versterkingskunst voor artilleriegebruik (batterijbouw).
Bronnen. Aide-mémoire à l'usage des officiers d'artillerie 4ème édition 1858; Jakobi, Beschreibung des Materials und der Ausrüstung der europäischen Feldartillerieen; Decker, der preuszische Taschenartillerist; Scharnhorst, Handbuch 1 Theil, von der Artillerie; Scheuerlin, Grundzüge der allgemeinen Artilleriewissenschaft; Smola, Handbuch für K.K. osterreichische Artillerieoffiziere 1839; Timmerhans, Essai d'un traité élémentaire d'artillerie 2 vol. Waffenlehre 3er Band der preussischen Handbibliothek; Nancy et Peretsdorf, Traité théorique et pratique de la construction des batteries; Dorger, Neun systeme der Feldartillerie-Organisation. Organisation und Leistungen der Feldartillerie von einem süddeutschen Artillerieoffizier; Napoléon Louis Bonaparte, Etudes sur le passé et l'avenir de l'artillerie; Kuyck en Van Overstraten, Handleiding tot de kennis der artillerie 2 dln.; Stieltjes, Omschrijving van den verleden en tegenwoordigen toestand der Nederlandsche veld-artillerie, zoowel hier te lande als in de koloniën.

As.

1o. de regte lijn in eenig plat vlak gelegen, om welke dat vlak omwentelt, waardoor een omwentelingsligchaam geboren wordt. De loop der vuurwapens is, als men eenige uitwendige deelen buiten rekening laat, een omwentelingsligchaam, eveneens de inwendige ruimte van de vuurwapens, welke de ziel genoemd wordt; hare as noemt men as der ziel. 2o. de A. der voertuigen (zie Voertuigen, waar men ook de woorden asarm, aslijf, asscheen, asschijf, asstootplaat, asijzerbeugel, enz. zal vinden).

Assenteren,

(oostenrijksch) in het leger inlijven.

Astrolabium of Graphometer,

instrument om hoeken te meten, bestaat uit een horizontale cirkel in 360o verdeeld en een vaste en beweegbare alhidade of vizierliniaal, somtijds uit een vaste en beweegbare kijker, die op eenen bijzonder ingerigten voet rust. Bij militaire opmetingen van het terrein, wordt het zeldzaam gebruikt.

Atlas,

eene verzameling van kaarten, hetzij van de geheele wereld, van den sterrenhemel, van een werelddeel of van een land.

Au,

een eiland in eene rivier, in den regel met elzenboschjes als anderszins bedekt. Deze eilandjes verkrijgen dikwijls een groot gewigt bij rivierovertogten; men denke bijv. slechts aan het eiland Lobau, dat bij Napoleon's overtogt van den Donau tot inleiding der veldslagen van Asperen, Esslingen en van Wagram, zulk eene gewigtige rol speelde.

Auditeur,

militair geregtspersoon, de schout uit den tijd der landsknechten. Zie Justitie.


{==29==} {>>pagina-aanduiding<<}

Avancement.

Zie Bevordering.

Avanceerboom, Avanceerhaak, Avanceertouw;

deze verschillende voorwerpen waren vroeger in gebruik om het geschut, vooral de regiments-artillerie in het gevecht door manschappen voort te laten slepen; daar tegenwoordig het veldgeschut bij de manoeuvres altijd bespannen is, zoo zijn die voorwerpen overtollig geworden. Bij sommige affuiten, zoo als bij de belegeringaffuit zijn de avanceerhaken behouden.

Aventuriers, Brigands, Compagnons,

waren benden huurtroepen in de middeleeuwen, hoofdzakelijk het voetvolk dier huurtroepen.



B.

Baai,

een kleine zeeboezem of arm van de zee, die landwaarts loopt; zoo zij goed beschut is en eenen goeden ankergrond heeft, dan kan zij eene geschikte reede daarstellen en als zoodanig voor den oorlog ter zee van gewigt zijn; loopt er eene rivier in uit, dan kan zij dikwijls eene gunstige plaats voor eene oorlogshaven opleveren.

Baak.

1o. eene staak of stang, waarvan men zich bij het afsteken van hoeken en lijnen in het veld bedient; zij is van onderen van eenen ijzeren schoen voorzien, om haar gemakkelijk in den grond te kunnen steken; aan het boveneinde bevindt zich gewoonlijk een tweekleurig vlaggetje. 2o. eene boei als merkteeken voor zeevaarders.

Baan

der projectilen. Zie Kogelbaan, Schieten en Werpen.

Baanderheer, Baanrits, Baanrots,

(banneret, chevalier banneret); ten tijde der leenregering, de groote leenmannen, die een getal gewapende ridders met hun gevolg in het veld bragten en deze dan ook aanvoerden, zonder onder den graaf of de andere vorstelijke beambten te staan, die over de kleine onafhankelijke leenmannen van hun gewest het bevel voerden. De B. voerde eene vierkante banier (bannière) van denzelfden vorm als de vaandels der gewesten en van den landheer, terwijl de gewone ridders een tweepuntig vaandel, panoen (pennon) hadden; door het afsnijden der punten werd het panoen, banier en de ridder tot B. verheven.

Baard.

Het hoofdsieraad van het mannelijke gelaat; bij alle beschaafde volken was het dragen van den baard en van het hoofdhaar in hunnen natuurlijken groei, langen tijd het teeken van vrije mannen; alleen de slaven werden geschoren. Ook de soldaten droegen en onderhielden ten allen tijde gaarne hunnen baard; eerst de 18e eeuw bragt hierin verandering te weeg. De ontwikkeling der monarchie en der staande legers, deed voor de vorsten de noodzakelijkheid ontstaan, wilden zij groote legers onderhouden, in dier uitrusting met de meeste spaarzaamheid te werk te gaan; men had toen eensdeels voor den soldaat de achting niet meer, hem de natuurlijke gave van zijnen B. onaangeroerd te laten, anderdeels hield men de gelijkvormigheid voor eenen onontbeerlijken grondslag der krijgstucht en vergenoegde men er zich niet meer mede, die gelijkvormigheid in de kleeding daar te stellen, maar wilde ze ook op het ligchaam der soldaten toepassen; uit gemakkelijk te begrijpen gronden, lieten de baard en het hoofdhaar dit het beste toe: eindelijk vond men ook dat door lange haren en een' langen baard, de kleeding bevuild en bedorven werd en dit was eene tweede reden om den soldaten hun hoofdsieraad te ontnemen of het te beknibbelen

{==30==} {>>pagina-aanduiding<<}

Van toen af zien wij in de Europesche legers, de wonderlijkste misvormingen van het hoofdhaar en den B.; het kort afsnijden van het haar, werd spoedig opgevolgd door de vereeniging van het achterhaar tot eenen staart, terwijl het zijhaar een bepaald aantal lokken van eenen bepaalden vorm moest vormen; daarbij vond men het nu eens krijgshaftig in het geheel geen B. te dragen; dan weder liet men den knevel toe en verbande de bakkenbaarden, nu eens werd een bepaalde vorm van knevels en bakkenbaard voorgeschreven, die moeijelijk op ieder gelaat te verkrijgen was - ja, knevel en bakkenbaard moesten zelfs wel eens het naamcijfer van den vorst vormen, - dan weder verbande men de bakkenbaarden en vereenigde de knevel en den kinbaard tot een geheel. Opmerkelijk is het, dat bij het, Oostenrijksche regiment Chevaux-legers No. 4 tot op den huidigen dag, niemand, van den kolonel af tot den minsten soldaat toe, eenen knevel draagt, ter herinnering aan den slag bij Kollin, waarin het voor het eerst als dragonderregiment optrad en veel tot de overwinning bijdroeg, niettegenstaande de veldmaarschalk Daun kort te voren tot den kolonel St. Ignor gezegd had: ‘dat hij met zijne melkbaarden, ook niet veel bijzonders zou uitvoeren.’ Het is tevens bemerkingswaardig, dat sedert het jaar 1848 bijna overal de soldaat meer vrijheid in het dragen van den baard heeft gekregen.

Baardsen, Hulken, Zeinschepen,

oorlogsvaartuigen hier te lande in de 15e en het begin der 16e eeuw in gebruik.

Bagaadje,

legertros, die op voertuigen en lastdieren medegevoerd wordt; men gebruikt het woord, nu eens in eenen ruimeren zin voor alle voertuigen en lastdieren, die niet in het gevecht gebragt worden, dan eens in eene engere beteekenis, terwijl men de parken en munitie-kolonnes afscheidt van de voertuigen, die den voorraad van kleeding en uitrusting voor de troepen medevoeren. Zie ook Trein.

Bagijnera.

Zie Zeilen.

Bajonet.

Het doel der B. is het handvuurwapen der infanterie tot een blank wapen te maken. Daaruit vloeijen hare algemeene eigenschappen voort; zij moet op het geweer geplaatst, dit zoodanig verlengen, dat het als stoot- of slagwapen kan gebezigd worden; zij moet gemakkelijk opgezet kunnen worden en toch goed vastzitten; zij moet eindelijk een werkelijk blank wapen vormen. Er komen dus bij de B. twee zaken in aanmerking: het blanke wapen en de verbinding met het geweer. Wat het eerste punt betreft, zoo gebruikte men van oudsher bij voorkeur het stootwapen, zoo als van zelf spreekt, daar het bajonetgeweer de piek moest vervangen; men gaf haar dus eene driekante of ook eene anders gevormde regte kling van 1 à 1 1/2 voet lengte, die hetzij vol, hetzij hol uitgeslepen was.
De verbinding der B. met den loop kan op tweederlei wijze plaats hebben, hetzij dat men het geweer, met de B. er op slechts als blank wapen kan gebruiken, hetzij zulks daarmede ook als vuurwapen kan dienen. De oudste B. waren van de eerste soort; men vindt ze reeds bij de Franschen in het midden der 17e eeuw hier en daar gebezigd, toen de piekeniers hun gewigt verloren, de vuurwapens steeds in aantal toenamen en de musketiers, dikwijls op zich zelven staande, de behoefte aan een blank wapen gevoelden, om zich tegen de kavallerie te kunnen verweren. Deze oude B. bestonden uit een stok van 1 voet lengte, die in den loop gestoken werd en eene kling, die in de verlenging van den loop op dien stok bevestigd was. De nieuwere B. zijn allen van de tweede soort; de verbinding heeft hierbij plaats, door eene schaft, die over den loop geschoven wordt, zonder de monding te sluiten en door eenen stormring bevestigd wordt, verder uit een hals of bogt, regthoekig van de schaft afgebogen en aan welks uiteinde, de kling, nagenoeg evenwijdig met den loop, zit. Eene proef in Pruissen genomen om den stormring door eene veer te ver-
{==31==} {>>pagina-aanduiding<<}
vangen, heeft niet voldaan. De oudste B. van deze soort, komen in 1671 bij de bewapening van het Fransche koninklijke regiment der artillerie met steenslotgeweren voor. De hals was eerst zeer kort, de Pruissen verlengden hem in de 13e eeuw en hielden het eerst gestadig de bajonet op het geweer. (Zie Opzetten). Maar ook daar, waar men het gros der infanterie steeds met opgezette bajonet liet gaan, verlangde men dit niet voor de van getrokken vuurwapens voorziene scherpschutters, waarbij men veronderstelde, dat deze niet dikwijls handgemeen zouden worden en bij welke men de vrije en doelmatige behandeling van het geweer als vuurwapen noodig achtte, terwijl de opgezette bajonet eenen nadeeligen invloed op de juistheid en zekerheid van het schot moet hebben. Men gaf dus aan de scherpschutters, zijdgeweren hartsvangers genaamd, die aan den greep zoodanig ingerigt waren, dat zij aan den loop bevestigd konden worden, gewoonlijk echter in de scheede hangende, gedragen werden. Ook deze hartsvangers kregen doorgaans regte klingen en eerst in den laatsten tijd is men daarvan afgeweken en heeft in plaats der hartsvangers, naar het voorbeeld der Fransche jagers te voet, bij vele staten de slagbajonet of de yatagan met gebogen kling aangenomen. Terwijl bij de regte kling, het gronddenkbeeld altijd het gebruik in gesloten orde, in massa, tot den bajonetaanval was, zoo heerschte bij de invoering van de slagbajonet, die trouwens van het geweer gescheiden ook beter tot gebruik in het veld, tot houtkappen, vleeschhakken, enz., geschikt is, het denkbeeld voor, van het gebruik in de tirailleurketen, in het gevecht van man tegen man. Dit denkbeeld werd gevoed, door de geboorte eener eigenlijke bajonetvechtkunst, als welker schepper de Saksische kapitein Von Selmnitz kan beschouwd worden; het tijdstip waarop het bajonetvechten algemeen werd is, 1830-1840. Het bajonetschermen (Zie Schermkunst) berust op dezelfde regelen als de overige schermkunst; de infanterist moet nl. geoefend worden, bij gepaste houding van het ligchaam zijn geweer tegen den kavallerist als stoot- en slagwapen en tot parades te gebruiken. Indien men het ook al betwijfelt, of de infanterist door een doelmatig gebruik zijner B. den even geschikten ruiter in den strijd van man tegen man het hoofd kan bieden of zelfs kan overwinnen, zoo wordt toch door deze oefening, de uitvallen en sprongen, zijn ligchaam geoefend en buigzaam, zonder dat hij daarbij, zoo als bij andere dergelijke oefeningen, zijn wapen behoeft weg te leggen, terwijl de verkregen oefening het zelfvertrouwen vermeerdert. Om dezelfde reden als men in den laatsten tijd weder op vele plaatsen van het gestadig opzetten der B. terugkomen is, nl. daardoor, dat men van den infanterist alles verwacht van zijne vorming tot schutter en van de gestadige werkelijke en vermeende verbeteringen der vuurwapens, is ook het bajonetschermen in de laatste jaren weder op den achtergrond getreden. Het spreekt van zelf, dat de bajonetaanval in gesloten orde, naar diezelfde mate aan waarde verliest, als het vuurgevecht meer kracht en diensvolgens het overwigt verkrijgt, verondersteld, dat men dit woordelijk aanneme; maar al moet ook het gevecht met de blanke wapens zeldzamer worden, dan toen het schietgeweer zeer onvolmaakt was, zoo zal men toch in den oorlog de voonwaartsche beweging, die het zegel op alle voordeelen van het vuurgevecht drukt, wel nimmer kunnen ontberen; daar nu aan het einde dezer voorwaartsche beweging het handgemeen worden altijd tot de mogelijkheden behoort en men den soldaat slechts dan vooruit kan brengen, als hij die mogelijkheid inziet en daarop gewapend is, zoo moet men ook de B. niet verwaarloozen en men heeft groot ongelijk, de bataillons steeds in kleine hoopjes (kompagnies-kolonnes) op te lossen, die geenen innerlijken zamenhang en geene krachtsontwikkeling bezitten. Iedere bajonetaanval van een gesloten bataillon moet zoo mogelijk zonder ophouden, zonder vuren uitgevoerd worden; want zoodra men halt maakt, zal de

{==32==} {>>pagina-aanduiding<<}

vijand, die den aanval afwacht, bij het vuurgevecht natuurlijkerwijze in het voordeel zijn. De aanval moet echter de ondersteuning van het geweervuur niet geheel missen en tirailleurketens, die in de intervalles der bataillons mede vooruitrukken, geven ruimschoots gelegenheid, deze ondersteuning aan de aanvalskolonnes te verschaffen.

Bak.

1o. gedeelte van sommige schepen vóór den fokkemast en ingerigt tot logies voor de bemanning; 2o. menage, afdeeling van 6 à 12 matrozen, die gedurende eene geheele reis te zamen eten en ook gezamenlijk in dienst gebezigd worden; op alle oorlogsschepen worden zoowel de matrozen, als de dekofficieren en de soldaten in B. ingedeeld. 3o. B., achterwaarts, bijv. de zeilen (Zie Zeilen) bak brassen. 4o. B., links, bijv. bakboord, de linkerzijde van een schip of vaartuig; 5o. bakstagswind. Zie Wind.

Bakkerij.

Bij de uitrusting van een leger, kan men van twee geheel tegengestelde beginselen uitgaan; men kan het namelijk geheel onafhankelijk van het oorlogstooneel maken of men wil het doen leven door de hulpmiddelen van dat oorlogstooneel en het door de uitrusting slechts in staat stellen, die hulpmiddelen op de kortste en eenvoudigste wijze magtig te worden. Het eerste beginsel werd in de 18e eeuw, toen de oorlog alleen beschouwd werd als eene zaak, die de regering en niet het volk betrof, algemeen toegepast; het laatste werd door de Fansche omwenteling, nadat het langen tijd vergeten was geweest, weder in het leven geroepen. De uitrusting aan levensbehoeften ondergaat door de toepassing van het eene of het andere dier beginselen, de grootste wijzigingen. Volgens het eerste moet namelijk het leger niet alleen de oorspronkelijke levensbehoeften in zijne magazijnen medevoeren, maar ook de gereedschappen bijv. om het meel in brood te veranderen en dus bakkerijen en bakovens, benevens afzonderlijk georganiseerde korpsen van lieden, die de kunst van bakken verstaan. In den zevenjarigen oorlog vindt men nog overal dergelijke korpsen bakkers, die somtijds gewapend waren en waaraan bijzondere voorregten geschonken werden. Naar het tweede beginsel moet men overal de bakkerijen van het land, het voorhanden graan, de molens om het te malen en den voorraad meel in beslag nemen en het leger heeft dan niets noodig, dan een aantal wagens om een gedeelte van den voorraad, dadelijk op bepaalde punten te vereenigen, tot dat de gerequireerde voertuigen uit het land, gebezigd kunnen worden om dat transport verder voort te zetten. Het beginsel om van de hulpmiddelen van het land te leven, den voorraad, de werktuigen, enz. in beslag te nemen, kan echter in den oorlog nooit zuiver toegepast worden (zie Verpleging) en even als ieder leger bijzondere instellingen heeft, voor het geval, waarin de verpleging door de magazijnen op de eene of andere wijze moet geschieden, zoo heeft het ook, ten minste voor enkele gevallen zijne bakkerijen met hare transportmiddelen. Deze laatsten bestaan uit een aantal wagens, beladen met ijzeren geraamten voor veldbakovens, tenten tot het opstapelen van brood, bakkersgereedschappen en gereedschappen voor eenige metselaars, die de ovens moeten daarstellen. De ijzeren geraamten bestaan uit een aantal beugels, die in de lengte van den oven, naast elkander geplaatst worden, stukken om ze onderling te verbinden, eene deur en hare bevestigingsmiddelen. Deze geraamten worden nu met metselsteenen bekleed, waartoe zij voor de betere bevestiging van uitstekende gedeelten voorzien zijn. Een dergelijke oven is meestal voor de gelijktijdige opname van 200 brooden ingerigt, kan in 24 uren in vijf baksels 1000 brooden leveren en wordt door 6 metselaars en 6 handlangers in 5 à 6 uren tijds opgerigt en in de volgende 6 uren geheel gestookt. Moet eene veldbakkerij langer werkzaam blijven, dan maakt men naast de ijzeren, geheel gemetselde ovens, waartoe men omtrent 24 uren, benevens 8 uren voor het stoken noodig heeft; zijn deze ovens gereed, dan worden de ijzeren geraamten afgebroken, om ze het leger weder na te voeren. Als men

{==33==} {>>pagina-aanduiding<<}

geene ijzeren geraamten heeft en de bouwstoffen tot het maken van gemetselde ovens niet voorhanden zijn, kan men veldbakovens daarstellen, wier geraamte men uit sterke roeden half bolvormig zamenstelt; dit geraamte wordt dan van binnen en van buiten met klei beworpen en deze door het invlechten van dun rijshout en stroo steviger verbonden. Een dergelijke oven kan in 3 uren vervaardigd en in 3 volgende uren gestookt worden. De Russische soldaten bakken ieder afzonderlijk hun brood in gaten, welke zij in steile hellingen, van genoegzame vastheid insnijden. Zie Troepen der administratie en Werklieden.

Bakboord.

Het linkergedeelte van een vaartuig.

Bakboordskwartier.

Zie Boorden.

Bakloopplanken.

Zie Dek.

Baksen.

Scheepsterm, het geschut met handspaken verschuiven.

Bakstukken.

Zie Paardentuig.

Balist.

Zie Geschut.

Balistiek.

De leer der banen, welke geworpene ligchamen in de lucht beschrijven, in uitgestrekter zin de leer van het schieten en werpen. Euler, Robins, Lombard, Hutton, Coste, Poisson, Otto, Heim, Didion, Hartmann en J.P. Delprat, hebben zich door de ontwikkeling dezer leer zeer verdienstelijk gemaakt. Zij heeft zich intusschen nog niet tot eene praktische wetenschap weten te verheffen. In den laatsten tijd heeft de uitgebreide toepassing der verlengde projectilen en getrokken loopen de B. weder ingewikkelder gemaakt, en de noodzakelijkheid van het in acht nemen der rondwenteling, nog meer dan vroeger doen gevoelen. De hoofdtrekken der wetenschap, praktisch voorgesteld volgens Didion, zijn te vinden in de Aide-Mémoire à l'usage des officiers d'artillerie. 4e Edition.

Balistische slinger.

Een toestel bestemd om de snelheid van een projectiel in eenig punt zijner baan, hoofdzakelijk echter om zijne aanvankelijke snelheid te meten. Hij bestaat meestal uit een zwaar houten blok aan de randen met ijzer beslagen, welk blok door middel van ijzeren slingerstaven vrij is opgehangen. Men plaatst dezen toestel op het punt der baan, waar men de snelheid van een projectiel wil meten; de kogel welke het blok treft en daarin dringt, brengt het in beweging, terwijl men op eenen verdeelden cirkelboog kan aflezen, hoeveel graden het blok uitwijkt, zoodat men daaruit en uit de bekende zwaarte van het projectiel, de snelheid kan berekenen. Moet men de aanvankelijke snelheid meten, dan plaatst men den slinger slechts weinige passen van den vuurmond af; in dit geval kan men evenwel den vuurmond zelf als slinger ophangen, zien hoeveel graden hij afgeweken is en uit die afwijking met de bekende gewigtsverhouding tusschen den vuurmond en het projectiel, de aanvankelijke snelheid van dit laatste berekenen. In dit laatste geval kan men dus het blok geheel ontberen. In den nieuweren tijd bezigt men een veel naauwkeuriger toestel, namelijk de Electro-balistische slinger. (Zie dat woord).

Balk.

Een stuk hout van eene betrekkelijk aanzienlijke lengte, dat eene vierkante of weinig daarvan afwijkende regthoekige doorsnede heeft. Onderleggers, bruggenleggers of brugbalken zijn de B. die in de rigting van de lengte der brug, van het eene ondersteuningspunt tot het andere gelegd worden om de dekplanken te dragen, die loodregt over de B. liggen. Blinderingbalken dienen tot bedekking van geblindeerde gebouwen. Zij moeten niet minder dan 3 palmen in het vierkant zijn en worden minstens om de 3 of 4 ellen door moerbalken ondersteund. De gezamenlijke blinderingbalken met de fascines en de aarde, welke hen bedekken, noemt men blindering.

Balkanker.

Zie Anker.


{==34==} {>>pagina-aanduiding<<}

Balkweger.

Zie Vaartuig.

Ban.

1o. Zie Schutterij, Weerstelsel. 2o. Signaal, dat geslagen of geblazen wordt, als men eene zekere plegtige aandacht verlangt, bijv. bij het voorlezen van proclamatiën, vonnissen, enz.

Band.

1o. Ieder meer of minder buigzaam ligchaam, dat bij zeer geringe dikte eene veel grootere breedte en eene nog veel grootere lengte heeft, namelijk, als het, tot verbinding van twee gescheiden stukken, daar om heen gelegd wordt; men spreekt dus in de militaire techniek veel van ijzeren banden, enz. 2o. Buigzame takken, welke tot het binden van fascines, worsten, schanskorven, enz. en tot verankering daarvan gebezigd worden. Zie ook: Fascines, Schanskorven. 3o. Zie Handvuurwapens.

Bandelier.

(bandoulière). De riem waaraan de patroontasch bevestigd is, ingeval hij namelijk over den schouder gedragen wordt; om het lijf gedragen heet hij daarentegen: gordel, draagband (ceinturon). Vóór de invoering der patroontasschen droegen de muskettiers op het einde der 16e en bij het begin der 17e eeuw, 12 houten of metalen kruidmaatjes, met leder overtrokken, aan den B.; in elf daarvan was eene afgemeten kruidlading voor een schot, terwijl in het twaalfde maatje het pankruid bevat was. De kogels werden afzonderlijk in eenen kogelzak gedragen. De haakbusschutters hadden geene kruidmaatjes en geen B., maar namen het buskruid voor de lading, onafgemeten in een' kruidhoorn mede.

Banderium, Banderiaalhuzaren.

Bereden gevolg der Hongaarsche magnaten op de rijksdagen, later bereden ligting van den Kroatischen adel; zij komen in den 7-jarigen oorlog, in 1809 en 1813 en later weder in 1848 en 1849 op het krijgstooneel in Hongarijë te voorschijn; in deze laatste jaren waren zij met 2 eskadrons Wallachijers, die bij het regiment Szecklers ingedeeld waren, de eenige huzaren, welke Oostenrijk op dit oorlogstooneel bezat. In 1849 werden zij als regiment Banderiaalhuzaren in het staande leger opgenomen en later in een regiment Ulanen hervormd, met den naam van den toenmaligen bezitter, waarschijnlijk ten gevolge van de minachting, waarmede zij door de werkelijke Hongaarsche huzaren aangezien werden.

Bandiere (front de).

Kampfront, lijn waarop de kamperende troepen zich in slagorde scharen.

Bandon, Bende.

Het eerste woord bij de Byzantijnen, het tweede in de middeleeuwen en bij de Franschen nog in later tijd, gebruikelijk om eene troepenafdeeling van verschillende sterkte, tot 1000 man toe, aan te duiden. De troepen, welke in de Nederlanden het eerste staande leger vormden en in 1471 door Karel den Stouten opgerigt werden, droegen den naam van Benden van Ordonnantie. De Franschen noemden het: tirailleren in groote benden (en grandes bandes), als zij in de omwentelingsoorlogen geheele bataillons of regimenten in eene tirailleurketen oplosten. Bij de Oostenrijkers worden de muzijkkorpsen der regimenten, Musikbanden genoemd, terwijl deze in Engeland eveneens den naam van Band dragen.

Banier.

Een groot vierkant vaandel, gewoonlijk stads-, lands- of gewestelijk vaandel in tegenstelling tot het kleinere vaandel of vendel; in de middeleeuwen, waar het woord ook voor troepenafdeeling gebezigd wordt, beduidt het dien overeenkomstig ook de grootere troepenafdeeling, in tegenstelling tot het vaandel, dat de kleinere, gewoonlijk een gedeelte der B. aanduidt.

Bank.

1o. Kanonbank. Zie Geschutstellingen. 2o. Verheffing van den bodem der zee of van eene rivier, gewoonlijk zeer lang in vergelijking van de breedte. De B. ontstaan op verschillende wijzen, hetzij door aanslibbing van zand - zandbanken, door den bouw der koraaldieren - koraalbanken, als anderszins. Hare oppervlakte

{==35==} {>>pagina-aanduiding<<}

verheft zich boven die der zee, zoodat zij eilanden vormen, of blijft daaronder, waardoor ondiepten ontstaan.

Banket.

1o. Zie Borstwering. 2o. Zie Revetementsmuren.

Barak.

Hut tot verblijfplaats van troepen dienende, uit vlechtwerk en bekleedingsplanken zamengesteld en gewoonlijk van grooter omvang dan de gewone legerhutten.

Barbara

(de heilige). Beschermheilige der artillerie; van daar de benaming der kruidkamers op Fransche oorlogsschepen (Sainte-Barbe).

Barbet.

Kanonbank. Zie Geschutstellingen.

Barbier.

Een soldaat van de kompagnie of van het eskadron, die tegen eene vergoeding, welke hij uit de menage ontvangt, de manschappen het haar snijdt en scheert. Vroeger viel dit te beurt aan den frater of chirurgijn van de kompagnie, terwijl bij ons te lande de chirurgijns eerst bij besluit van 17 Augustus 1799 van die verpligting ontheven werden.

Barigel.

De naam van den hoofdman der boogschutters te Rome en in de meeste overige Italiaansche steden.

Barissan.

Benaming van de krijgsmagt der vorsten op Java en Madura, tot hulptroepen van ons leger dienende.

Bark.

Benaming van verschillende soorten van koopvaardij- en oorlogsschepen, die door enkele bijzonderheden van bouw en van tuigaadje van elkander en van anderen onderscheiden zijn. Als oorlogsschepen komen de B. thans niet meer voor.

Barkas.

Zie Sloepen.

Barkzeilen.

Zie Zeilen.

Barometer.

Zie Hoogtemeting.

Barrière of Slagboom.

Horizontale boom, die op twee loodregte staanders rust, tot afsluiting van eenen doorgang dient en naar willekeur geopend of gesloten kan worden. Zij wordt hoofdzakelijk bij tollen en ingangen in open steden gebruikt en is voor middelmatige of slechte kavallerie eene genoegzame hindernis; zie ook Friesche Ruiters.

Barrikaden

noemt men in het algemeen versperringen, die met meer of minder zorg, uit de voorhanden zijnde stoffen, aarde, steenen, meubels, enz. zijn opgeworpen en tot afsluiting van doorgangen van allerlei aard, bruggen, straten, pleinen enz. dienen. Naar den aard der zaak worden zij vooral bij burgeroorlogen in het groot gebezigd en wel voornamelijk bij het begin daarvan, zoo lang zij zich nog bepalen tot gevechten in de straten en de opstand nog niet geregeld is. De gevechten, die onder deze omstandigheden geleverd worden, ontleenen aan de B. een eigenaardig karakter en worden barrikadengevechten genoemd. De loop dier gevechten in den nieuweren tijd, bij het aanwezen van staande legers, die in de groote steden in garnizoen liggen, was doorgaans, dat de opstandelingen, die in den beginne nog niet zeer talrijk waren, zich in verschillende kleine hoopen verdeelden, die zich afzonderlijk in eene bepaalde wijk, door B. verschansten, om daardoor beter wederstand te kunnen bieden aan de gedeeltelijke aanvallen der zich verzamelende troepen en om de vereeniging dier troepen, welke hunne kracht uitmaakt, te verhinderen. Om de verdediging der B. tot een stelsel te verheffen, moest men ten eerste voor hunne flankverdediging zorgen, door het bezetten der nevenliggende huizen met scherpschutters; ten anderen moest men reserven vormen, die, gedeeltelijk achter de B., gedeeltelijk in de achterliggende huizen opgesteld, eenen onverwachten tegenstand konden bieden aan de troepen, welke na de vermeestering der B. de overwinning reeds meenden behaald te hebben; ten derde moest er een

{==36==} {>>pagina-aanduiding<<}

zeker verband tusschen de B. daargesteld worden, zoo door het daarstellen eener vrije onderlinge gemeenschap, als door het aanstellen van een algemeen opperbestuur en het spoedig oefenen der verschillende afdeelingen, vooral met het oog op eene geregelde aflossing. Een en ander ontbreekt echter gewoonlijk; van daar dan ook de groote invloed, die het spoedige verlies eener enkele B. dikwijls op de geheele verdediging uitoefent; van daar de geringe volharding der verdedigers, die zich eerst in overtollig sterke massa's achter de B. ophoopen, om dan, moede van het waken gedurende 24 uren, wars van het lange wachten, zonder eenig opperbevel hoegenaamd, zich in even groote hoopen weder verwijderen. Toen in 1848 en 1849 de barrikadengevechten te Milaan, Weenen, Berlijn, Praag en Parijs de aandacht van alle partijen in groote mate gaande maakten, had hetzelfde plaats, wat men bij de invoering van alle nieuwigheden opmerkt. De militaire autoriteiten zagen in de B. eene vaste instelling, die, wat de aanval betreft, tot een stelsel moest gebragt worden. Beweegbare schermen werden uitgevonden, waarachter men gedekt tegen het vijandelijke vuur, elke vaste B. van welken aard ook, konde naderen en wier verdedigers men door handgranaten zeker meende te verdrijven. De hoofdzaak echter is om de troepen zoo snel mogelijk te vereenigen en ze daarna hunne krachten niet in gedeeltelijke aanvallen te laten verspillen; in de keuze der vereenigingsplaats, dient men zoowel de verpleging der troepen, als de mogelijkheid tot behoorlijke ontwikkeling van het gevecht in overweging te nemen. In de meeste gevallen is het gemakkelijk hieruit dat punt, hetzij binnen, aan den omtrek of buiten de stad te bepalen. Bij de keuze van het aanvalspunt, moet men er vooral op letten, in het barrikadenstelsel ergens eene opening te maken, waardoor men de verschillende brandpunten der verdediging van elkander scheidt. De bouwtrant der steden maakt ze meer of minder geschikt voor de verdediging door B.; steden met naauwe, kronkelende straten, die men in de lengte niet met geschut kan bestrijken, vele kleine pleintjes, enz. begunstigen die verdediging; wanneer daarenboven de troepen bij de burgers ingekwartierd of in kleine kazernen over de geheele stad verspreid zijn, indien men geen vast punt binnen de stad of aan haren omtrek bezit, waar zij zich kunnen staande houden, waar ook voor het levensonderhoud en de verpleging der gekwetsten kan gezorgd worden, dan zijn de troepen in eenen zeer ongunstigen toestand. Nog niet lang geleden was Parijs zeer gunstig voor de barrikadenverdediging; nadat Napoleon III echter, de naauwe en kronkelende stadsgedeelten gesloopt en door lange, breede en elkander regelmatig kruisende straten vervangen heeft, is dit geheel veranderd en als hij zijn voornemen ten uitvoer brengt, alle bijzondere huizen uit het eiland van de Seine te verbannen en slechts publieke gebouwen, met oorlogsmagazijnen van allerlei aard, hospitalen, enz. daar achter te laten, zal de barrikadenverdediging daardoor nog moeijelijker worden. Zie Kuijper, Studiën over den barrikaden-oorlog.

Baschi-Bozuks.

Turksche ongeregelde kavallerie.

Baschkiren.

Nomadische volksstam aan den Ural, die even als de Kozakken eene militaire organisatie heeft; volgens de organisatie, welke nog in 1854 van kracht was, behoorden de B. tot de Kozakken van den Ural en leverden, met inbegrip van eenige ondergeschikte stammen, 17 sotnia's ruiters, elk van 100 man, die behalve met de lans, nog gedeeltelijk met pijl en boog gewapend waren.

Basiliscus.

Bastaardslang. Zie Geschut.

Bastaardgeschut

noemde men vroeger de vuurmonden, welke korter dan de gewone en bovendien van grooter kaliber waren.

Bastion, Bastei, Bolwerk.

Zie Versterkingskunst. Bastione beteekent in het Italiaansch eigenlijk stok; men verklaart de toepassing van dat woord, daar-
{==37==} {>>pagina-aanduiding<<}
door, dat men zich de beide B. voorstelt als stokken, waartusschen de vestingwal als eene gordijn (courtine) gespannen is. Het bastion bestaat uit twee facen, die naar buiten gerigt zijn en onder een' grooteren of kleineren hoek, saillant genoemd, zamenloopen en uit twee flanken, die elk eene face met de nevenliggende courtine verbinden. Bij de oude Duitsche krijgsbouwkundigen werden de facen, omdat zij onmiddelijk het uitzigt op den verwijderden vijand hebben, gezigtslijnen, de flanken echter, wijl zij de grachten voor de facen en courtines bestrijken, strijklijnen genoemd. De hoek gevormd door de face en de flank, wordt schouderhoek, die welke de flank met de courtine maakt, flank- of courtinehoek genoemd. Men heeft getracht, de uitwerking van het ricochetvuur op de flanken te verminderen, door deze eenen gebogen vorm te geven, waardoor men te gelijkertijd een geconcentreerd vuur voor de nevenliggende face kan brengen, of door in den schouderhoek een zoogenaamd orillon, van ronden vorm aan te leggen en de flank voor een gedeelte terug te trekken, waaraan men den naam van teruggetrokken flank geeft. De lijnen, welke de uiteinden van de teruggetrokken flank met het orillon en den oorspronkelijken courtinehoek vereenigen, noemt men brisures (gebroken lijnen), gene de buitenste, deze de binnenste. Het nut der gebogen flanken is evenwel zeer twijfelachtig. De kromming toch is zoo gering, dat het vrijwaren tegen ricochetschoten zeer onbeduidend is. Het geconcentreerde vuur voor de nevenliggende face, waar de vijand toch nooit verschijnt, is slechts een denkbeeldig voordeel, dat even goed met regte flanken kan verkregen worden, hoewel in beide gevallen ten koste van het bestrijken der faces. De denkbeeldige lijn, welke de beide courtinehoeken van een B. met elkander vereenigt, noemt men de keel, waardoor het B. gemeenschap heeft met het inwendige der vesting. Men onderscheidt volle B. waarbij de binnenste lijn van den walgang, niet evenwijdig met de vuurlijn loopt, maar door de keel bepaald wordt, holle B., waarbij de walgang langs de facen en flanken evenwijdig met de vuurlijn loopt, gekazematteerde B., welke onder de facen en flanken, ook wel alleen onder deze laatsten van kazematten voorzien zijn, gedetacheerde B., welke geen zamenhangend geheel met den hoofdwal uitmaken, maar door eene gracht daarvan gescheiden zijn. Halve B. bestaan slechts uit ééne face en ééne flank, terwijl de ontbrekende lijnen, door eene regte lijn vervangen worden, die meestal ter zelfder tijd de courtine van een nevenliggend half bastion uitmaakt. Gebastionneerd stelsel of gebastionneerd tracé noemt men de bevestigings-manier, waarbij de hoofdwal van eene vesting uit bastions, welke door courtines met elkander verbonden zijn, bestaat. In dit tracé noemt men eene courtine, met de beide daaraan grenzende halve B. een gebastionneerd front, of kortweg een front van de vesting. Zijn alle fronten met hunne verbindingen gelijkvormig, dan noemt men de vesting regelmatig, in het tegengestelde geval onregelmatig. Veldwerken of tijdelijke verschansingen, die volgens het gebastionneerde stelsel zijn aangelegd, worden gebastionneerde schansen genoemd. Men heeft vele benamingen, welke aan een B., als een gedeelte eener vesting gegeven worden, ook op andere werken, somtijds zeer onjuist toegepast; zoo worden bijv. in de veldverschansing dikwijls afgezonderde, door geene courtine verbonden werken aangelegd, die den vorm van een B. hebben; zulk een werk gewoonlijk lunette (bril), bij de Franschen ook wel redoute genoemd, kan geheel alleen, zonder de minste verbinding met andere werken staan. Ook in dit geval noemt men de onderdeelen van dat werk: faces, flanken, keel, als of het een gedeelte van eenen gebastionneerden hoofdwal was, hoewel bijv. hier de flank volstrekt geene andere lijn bestrijkt.


{==38==} {>>pagina-aanduiding<<}

Bataille.

Slag; lijn van B., slaglijn; orde van B., slagorde; opstelling in B., voor opstelling in linie; marsch in B., marsch van gedeploijeerde troepen; eene batterij artillerie staat in B., als de stukken opgelegd en de paarden naar den vijand gekeerd zijn. - Tot op het laatst der 17de eeuw verstond men onder den naam van B., hetgeen thans linie of slaglinie genoemd wordt, terwijl de tweede linie of het hoofdkorps, bij voorkeur met dien naam alleen bestempeld werd.

Bataillon

(bataglione), noemde men in de 16de eeuw eene bende voetvolk in vierkante orde geschaard; somtijds gebruikte men daarvoor ook de benaming van eskadron (squadrone). Het woord B. beteekende toen noch eene troepenafdeeling van bepaalde sterkte, noch een zeker gedeelte van een regiment, maar eene bepaalde taktische formatie, welke beteekenis tot aan het einde der 17de eeuw dezelfde bleef; eene enkele kompagnie in diepe slagorde geschaard, droeg even goed den naam van B., als een geheel of zelfs meer dan één regiment, dat in gesloten orde stond. Het B. bestond in de 16de of 17de eeuw (zie Infanterie) uit piekeniers en schutters; de geschiedenis van het B. in de genoemde eeuwen, is die van de verbinding dezer twee soorten van infanterie. In de 16de eeuw was het leger in den regel in drie groote bataillons ingedeeld (zie Slagorde); die B. telden dan 4000, 5000 of meer manschappen. De piekeniers vormden op zich zelven een vierkant, dat is de rotten telden evenveel manschappen, als de gelederen. De schutters schermutselden vóór het B., doch kwamen al spoedig in een naauwer verband met de piekeniers; men plaatste schutters in het tweede gelid van het bataillon piekeniers, alsmede op een of op beide vleugels, terwijl het overschot der schutters tot schermutselen gebezigd werd. Intusschen werd dit aantal der op zich zelven handelende schutters al meer en meer beperkt en op het einde der 16de eeuw, was het geheele B. piekeniers aan de vier zijden, door 3 à 5 gelederen schutters omringd, terwijl de overige schutters, eveneens in vierkanten geschaard, als vleugels aan twee of wel aan de vier hoeken van het B. werden opgesteld. De Spanjaarden bezigden dergelijke B. in de Nederlanden, de Oostenrijkers in Hongarije tegen de Turken, waarom ze ook wel Spaansche of Hongaarsche B. genoemd werden. In deze orde bestreden Wallenstein en waarschijnlijk ook Tilly, den Zweedschen koning Gustaaf Adolf bij Lutzen en Breitenfeld. Hunne bataillons telden in den regel 2 à 3000 man en bestonden voor de helft uit piekeniers, voor de andere helft uit schutters. In de Nederlanden was intusschen Prins Maurits in den bevrijdingsoorlog tegen Spanje, reeds tot een geheel ander stelsel overgegaan. Hij had zwakke regimenten (zie Regiment) van omstreeks 1000 man, half schutters, half piekeniers en vormde zijne B. slechts uit halve regimenten. Hij stelde de piekeniers van het B. op 10 gelederen in het midden en schaarde de muskettiers op de beide vleugels, eveneens op 10 gelederen; indien de schutters door kavallerie bedreigd werden, vonden zij eene schuilplaats achter de piekeniers. De Nederlanders stelden hunne bataillons ruitvormig (en échiquier) achter elkander in twee of vier liniën en vormden uit een aantal B. eene brigade (zie Brigade); ook de Spanjaarden en de Keizerlijken voegden gewoonlijk 4 Spaansche of Hongaarsche B. tot eene Spaansche brigade bij elkander. Gustaaf Adolf volgde het voetspoor der verbeteringen door Prins Maurits ingevoerd; hij verminderde het aantal gelederen zijner infanterie tot op zes; hij vereenigde echter verschillende bataillons van dezelfde sterkte als de Nederlandsche tot een enkel B. en gaf hieraan den oneigenlijken naam van Brigade. De Zweedsche brigades, welke door Gustaaf Adolf op de slagvelden in Duitschland gebruikt werden, bestonden gewoonlijk uit 2 regimenten, elk van 1200 man, die echter een gedeelte hunner muskettiers tot andere diensten moesten afgeven, zoodat bij de brigade het getal piekeniers grooter dan dat der musket-
{==39==} {>>pagina-aanduiding<<}
tiers was. De manschappen der brigade werden in drie gelijke afdeelingen verdeeld, (vier-vaandels of quaternionen genoemd, omdat zulk eene afdeeling gewoonlijk vier vaandels of kompagniën telde); iedere dezer afdeelingen was weder in eene divisie piekeniers en twee divisiën muskettiers verdeeld. De drie divisiën piekeniers werden nu eerst op 6 gelederen naast elkander geplaatst, de middelste rukte dan 15 passen vooruit, terwijl de beide divisiën muskettiers, welke tot die middelste afdeeling behoorden, zich achter hunne piekeniers stelden, en de andere divisiën muskettiers, die tot de vleugelafdeelingen behoorden, op de vleugels hunner piekeniers opgesteld waren.
Na den dertigjarigen oorlog bezigde men weder de benaming Bataillon en werd de benaming brigade niet meer in den zin van Gustaaf Adolf toegepast. Het B. werd toen meestal uit 3 divisiën van gelijke sterkte zamengesteld, waarvan twee muskettiers en de derde piekeniers waren. De piekeniers stonden in het centrum, de muskettiers op de beide vleugels, allen op 6 gelederen. Men maakte de B. niet sterker dan 120, hoogstens 150 rotten, wat eene sterkte van hoogstens 1000 man geeft. Waren zij sterker, dan werd het aantal gelederen vermeerderd. Om de infanterie tegen de aanvallen der kavallerie te verzekeren, door eene doelmatige verbinding der blanke wapens met de vuurwapens, en zoo mogelijk een flankvuur der laatsten te verkrijgen, vormde men, ten minste op het exercitie-veld, de zonderlingste figuren, kruisen, achthoeken enz., die in het algemeen den naam van defensieve bataillons voerden.
Toen met de bevestiging der monarchiën, de staande legers algemeen werden en de pieken geheel verdrongen waren, terwijl het bajonetgeweer het eenige wapen der infanterie werd, deelde men de regimenten in een bepaald aantal bataillons in, welke inrigting nog ten huidigen dage bestaat. Tot dien tijd was het B. de ware taktische eenheid geweest en zijne sterkte en zamenstelling was in het naauwste verband met de taktische verhouding. Men ziet dan ook, volgens de verschillende taktische inzigten, eene gestadige afwisseling in de sterkte van het B.; het werd echter algemeen zwakker, toen het aantal vuurwapens toenam en het aantal gelederen verminderde. Met de linie-taktiek verloor het B. veel van zijne zelfstandigheid en diensvolgens van zijn gewigt; het was niet veel meer dan een groot peloton. Zijne sterkte was dus onverschilliger en men ziet werkelijk van den Spaanschen successie-oorlog af, B. van de meest verschillende sterkte optreden, 250, 300, 400 tot 700 en 800 man, zonder dat dit verschil eenigen merkbaren invloed uitoefende. Ten tijde van Frederik den Grooten werd de sterkte van 600 man als normaal aangenomen. Hoewel de kolonne-taktiek na de Fransche omwenteling ingevoerd, het B. als een onderdeel van een regiment of van eene halve-brigade het bestaan, schonk zij het echter een groot gedeelte van zijn verloren gewigt terug, daar het zelfstandiger moest optreden. Daaruit kan men nu besluiten, dat het B. weder sterker moest worden - en dit geschiedde dan ook inderdaad. Gedurende Napoleon's oorlogen, werd de sterkte van het B. normaal op 1000 man gerekend, terwijl sommige mogendheden dit getal zelfs te boven gingen. Het B. was weder de ware taktische eenheid van de infanterie geworden en kreeg eene daarmede overeenkomende sterkte. In weerwil van den geheel logischen en geschiedkundigen loop der zaken, heeft men in den laatsten tijd het B. als taktische eenheid (zie Eenheid) te groot gevonden en het als zoodanig door de kleinere afdeeling der kompagnie (zie Formatiën) willen vervangen. Men kan intusschen als zeker aannemen, dat men zeer spoedig tot de grootere B. zoude terugkeeren, als men die kleinere taktische eenheid gedurende eenigen tijd gebezigd had. Instructie-bataillon, Leer-bataillon, Model-bataillon

{==40==} {>>pagina-aanduiding<<}

(Muster-Bataillon), is een B. dat uit manschappen van alle regimenten infanterie van een leger of een legerkorps bestaat, die van tijd tot tijd afgelost worden om de gelijkvormige opleiding, die zij gekregen hebben, bij hunne troepen over te brengen, en zoo doende de gelijkvormigheid der instructie bij het geheele leger te bevorderen. Bij ons dient het instructie-bataillon vooral tot vorming van onder-officieren en korporaals. Treinbataillon, zie Trein. Vergelijk ook Kavallerie, Marschbataillon.

Bataillons-artillerie.

Regiments-artillerie. Zie Artillerie.

Bath-Orde,

of orde van het Bad. Engelsche ridderorde in 1399 door Hendrik IV gesticht.

Batterij.

1o. Eene vereeniging van eenige stukken, die, hetzij op een zeker punt gezamenlijk tegen hetzelfde doel werkzaam zijn of zoo gebruikt moeten worden. 2o. De plaats, waar de stukken opgesteld zijn of de borstwering, waarachter zij gedekt staan. Het woord B. komt in die verschillende beteekenissen, dan ook in vele verbindingen of wel afzonderlijk voor.
a. Veld-Batterij of eenvoudig batterij is de taktische eenheid der veldartillerie; men onderscheidt deze batterijen weder naar de soort en het kaliber der stukken, waaruit zij geheel of grootendeels zamengesteld zijn (kanon-, granaatkanon-, houwitser-, vuurpijl-, berg-, 12 
{== afbeelding 	==} {>>afbeelding<<}
    
, 6 
{== afbeelding 	==} {>>afbeelding<<}
    
, enz. batterijen), vervolgens naar de wijze van vervoer der bedienings-manschappen in voet-, ligte veld-, rijdende B. Men is het tegenwoordig vrij wel eens, over de regels waarnaar de veld-B. zamengesteld moet worden; door de verschillende toepassing dier regels, bestaat echter in dat opzigt nog groote verscheidenheid, bij de artilleriën der verschillende mogendheden. In het algemeen vindt men het voordeelig voor de leiding en de werking eener B, dat zij uit ééne geschutsoort en uit één kaliber bestaat. Terwijl kortelings geleden, bijna overal nog kanons en houwitsers vereenigd waren, is thans de strekking om de houwitsers uit de kanonbatterijen weg te nemen en waar men ze niet geheel ter zijde wil stellen, in afzonderlijke houwitser-B. te vereenigen.
Het aantal stukken, waaruit eene B. bestaan moet, is van verschillende omstandigheden afhankelijk. Nadat men bepaald heeft, hoeveel vuurmonden per 1000 man van een leger daarvan gerekend worden, hoeveel men onmiddelijk bij de troepen wil voegen en hoeveel bij de reserven der legerkorpsen of der legers vereenigd moeten worden, bepaalt men, dat bijv. aan elke brigade infanterie of kavallerie eene B. zal toegevoegd worden, zoodat dan de sterkte dier B. uit het aantal en de sterkte der brigades kan afgeleid worden.
Een leger, dat bijv. zonder de reserve-artillerie op 1 1/2 vuurmond per 1000 man rekende en brigades van 4000 man had, zoude, onder de gegeven omstandigheden batterijen van 6 stukken hebben; telden de brigades 5 à 6000 man, dan zouden de batterijen 8 vuurmonden sterk worden. Eene B. van 8 à 12 stukken zoude nog gemakkelijk te overzien en beweegbaar genoeg zijn, indien zij alleen uit die stukken bestond; maar er behooren buitendien nog een groot aantal voertuigen toe. Moeten deze nu de B. steeds volgen, dan groeit bij een groot aantal stukken, het aantal voertuigen zoodanig aan, dat overzigt en leiding eener B. voor één chef bijna onmogelijk worden. In dat geval moet men dan een kleiner aantal stukken verkiezen, in het tegengestelde geval kan men dat aantal eenigzins vergrooten. Bij de artilleriën der groote Europesche mogendheden tellen de Oostenrijksche, Pruissische en Russische batterijen 8, de Fransche en Engelsche 6 stukken. De overige mogendheden volgen een dezer beide stelsels; bij ons te lande heeft men 8 vuurmonden per batterij, behalve voor de ligte rijdende-B. die slechts 6 vuurmonden tellen; alleen de Zwitsers hebben 12 
{== afbeelding 	==} {>>afbeelding<<}
    
 kanon- en lange 24 
{== afbeelding 	==} {>>afbeelding<<}
    
 houwitser-batterijen van 4 stukken. Iedere B.,

{==41==} {>>pagina-aanduiding<<}

die volledig uitgerust is, moet voor elken vuurmond eenen voorraad van minstens 200 schoten medevoeren. Men heeft dien ten gevolge meer kaissons noodig, naarmate het kaliber grooter is en de voorwagen minder munitie kan medevoeren.
Eene ligte veld-B. moet, zonder den voorraad of het kaliber in aanmerking te nemen, minstens één kaisson voor elk stuk hebben, daar men anders de noodige bedienings-manschappen, in de snelle gangen niet mede kan voeren, zonder de voertuigen te veel te belasten en de bespanningen te vermoeijen. De B. moet verder een aantal voorraadstukken, voorraadaffuiten, raderen, enz. medevoeren. De voorraadaffuiten vormen afzonderlijke voertuigen en hunne voorwagens kunnen tevens tot vervoer van een gedeelte der munitie dienen; de overige voorraadstukken, hout, leder, touw en ijzer tot het herstellen van affuiten en van tuigen en voor het hoefbeslag worden op afzonderlijke voorraadwagens vervoerd. Om de noodige herstellingen te kunnen doen, heeft men bij iedere B. één en zoo zij zeer veel voertuigen telt, twee smidswagens; in het laatste geval is er één uitsluitend voor het hoefbeslag bestemd. De Fransche artillerie is in al deze opzigten het best voorzien. Bij de Fransche batterijen, die bij de divisiën ingedeeld worden, zijn ook de infanterie-kaissons gevoegd, waarvan zij er één op 500 man rekenen, terwijl deze voertuigen bij de andere mogendheden, de bataillons en regimenten volgen. Eene Fransche veld 12 
{== afbeelding 	==} {>>afbeelding<<}
    
 granaat-kanonbatterij telt 6 stukken, 12 artillerie-kaissons, 6 infanterie-kaissons, 2 smidswagens, 2 voorraadwagens en 2 voorraadaffuiten, in het geheel 30 voertuigen of 4 voertuigen bij elken vuurmond. De Pruissische 6 
{== afbeelding 	==} {>>afbeelding<<}
    
 batterijen (fahrende) tellen op 8 stukken slechts 9 voertuigen, als 6 kaissons, 1 voorraadwagen, 1 smidswagen en 1 pakwagen. Hunne voorraadaffuiten worden bij de parken der legerkorpsen medegevoerd. Bij ons te lande bestaan de zware veld- en rijdende houwitser-B. uit 8 vuurmonden, 8 kaissons, 2 voorraadwagens, 1 smidswagen en 2 voorraadaffuiten, in het geheel 21 voertuigen, de zware rijdende 6 
{== afbeelding 	==} {>>afbeelding<<}
    
 B. hebben 2 kaissons minder. De ligte veld-B. tellen 8 vuurmonden, 4 kaissons, 2 voorraadwagens, 1 smidswagen en 1 voorraadaffuit, de ligte rijdende-B. hebben 2 vuurmonden minder. De overige voertuigen zijn bij het groote reservepark of bij de afdeelingen daarvan.
Behalve het reeds vroeger genoemde nadeel van een te gering aantal kaissons, verschieten zoodanig zamengestelde B. hare munitie te spoedig en brengen dan door haren afmarsch eenen nadeeligen indruk op de overige troepen te weeg. Een voordeel van een betrekkelijk groot aantal voertuigen bij eene B. is, dat in het gevecht de voertuigen, welke onmiddelijk daaraan deelnemen, de fourrage, welke zij opgeladen hebben, kunnen overladen op degenen, die bij de batterijreserve verblijven en dat zij zoodoende aanmerkelijk verligt worden. - De voertuigen, welke een werkzaam deel aan het gevecht nemen, namelijk de stukken en bij iedere goed georganiseerde B. één kaisson voor ieder stuk, noemt men manoeuvreerbatterij, zij die achterblijven batterijreserve. Hoe grooter het aantal voertuigen eener B. is, des te grooter wordt natuurlijk het aantal paarden tot hare bespanning en het aantal manschappen tot hare bediening. Eene Fransche ligte veld-granaatkanon B. van 6 stukken, telt 214 paarden en 216 man, de officieren medegerekend; eene Pruissische ligte veld 6 
{== afbeelding 	==} {>>afbeelding<<}
    
 B. 210 man en 159 paarden. Bij de eerste heeft men dus gemiddeld voor ieder stuk 36 man en evenveel paarden, voor de laatste 26 man en 20 paarden. Gemiddeld kan men bij de ligte veld-artillerie 30 man en 28 paarden voor ieder stuk rekenen; bij de rijdende artillerie wordt het aantal paarden aanmerkelijk grooter, doordien alle (of de meeste) bedieningsmanschappen bereden zijn.
b. Belegeringsbatterij beteekent een aantal stukken, die de aanvaller op één punt en meestal ook tegen één doel vereenigd heeft, alsmede de borstwering of het

{==42==} {>>pagina-aanduiding<<}

werk, dat deze stukken opneemt, onverschillig of deze zich al dan niet daarin bevinden. Naarmate den aard der stukken, de stelling, het doel en de constructie der belegeringsbatterijen, verkrijgen zij verschillende benamingen. Zie Vestingoorlog.
c. Vestingbatterij noemt men een aantal stukken, die bij de verdediging eener vesting op ééne linie of in één werk vereenigd zijn en die gewoonlijk tegen een gemeenschappelijk doel werkzaam zijn.
d. Positiebatterij is gewoonlijk een aantal onbespannen stukken, die in eenige vaste stelling, in een werk of op een punt vereenigd zijn; men bestempelt echter ook de bespannen zware veldbatterijen ter onderscheiding van de ligte met dien naam.
e. Kustbatterijen, waaronder men de geschutstellingen en de daar vereenigde vuurmonden voor de kustverdediging verstaat, moeten deels de landingen des vijands verhinderen, deels havens en kustplaatsen tegen de nadering en het vuur van vijandelijke vloten verzekeren. Het moeten gesloten werken zijn, ten einde door kleine werkelijk gelande vijandelijke troepenafdeelingen, niet dadelijk genomen te kunnen worden. De stukken, waarmede zij bewapend zijn, moeten van een groot kaliber zijn en holle projectilen of gloeijende kogels, die voor schepen het gevaarlijkst zijn, schieten, terwijl zij wegens de beweeglijkheid van hun doel, een groot gezigtsveld dienen te hebben, waarom zij gewoonlijk en barbette vuren. Het is slechts zelden, in bijzondere gevallen voordeelig, hen achter schietgaten te plaatsen, bijv. als zij een naauw vaarwater in de lengte bestrijken.
f. Drijvende batterijen bestaan uit een groot aantal stukken, die op een vlot of op meerdere onderling verbonden vaartuigen geplaatst, ter beschieting van oorlogshavens of andere vaste punten aan de zeekust, dienen. Volgens de denkbeelden van Napoleon III, hebben de Franschen zich in den laatsten tijd, bijv. tegen Kinburn in October 1855, van zeer lage vaartuigen, van boven met gegoten ijzeren platen bedekt en met een groot aantal bomkanons van zeer zwaar kaliber bewapend, als drijvende batterijen bediend. Degene, die tegen Kinburn gebruikt werden, voerden ieder 22 bomkanons van 30 pond. Wij zien hetzelfde beginsel reeds in de jaren 305 en 304 vóór Christus toegepast, bij de drijvende B., die Demetrius Poliorketes tegen Rhodes in werking bragt. Ook in den Nederlandschen vrijheidsoorlog tegen Spanje komen dikwijls drijvende B. voor, bijv. bij de belegeringen van Leiden (1574), Venlo (1579), Antwerpen (1585), Ostende (1601-1604), enz. Bij eerstgenoemd beleg was als zoodanig vooral de ark van Delft bekend, die met raderen bewogen werd.
g. In de versterkingskunst verstaat men in het algemeen onder B. eene kunstmatig daargestelde geschutstelling, onverschillig of zij reeds geschut bevat of niet; men veronderstelt echter altijd, dat zij tot opname van verschillende stukken ingerigt is. Zulke B. zijn meestal aarden werken, uit eenvoudige borstweringen bestaande, waarin schietgaten ingesneden of waarachter barbetten zijn aangelegd; - of aarden werken, waarbij men hout te baat heeft genomen, om ze tegen vijandelijk worpgeschut te dekken, bedekte geschutstellingen, - of eindelijk gemetselde en dan gewoonlijk geblindeerde of overwelfde B., gekazematteerde B. Bij belegeringen kan men meestal slechts aarden B. gebruiken, tot wier bekleeding men verschillende soorten van houtwerk bezigt; de artillerie moet in den regel zelf de belegeringsbatterijen daarstellen, zoodat zij in den batterijbouw geoefend moet zijn. Naarmate de stukken in de aarden batterijen op het maaiveld, daarboven of daaronder staan, noemt men ze horizontale, verhoogde of ingezonken batterijen. De gekazematteerde B. in de duurzame versterkingskunst worden deels voor mortieren, deels voor kanons ingerigt; die voor kanons zijn enkele, als alle stukken in dezelfde rigting moeten vuren, dubbele als zij naar verschillende, meestal tegenovergestelde zijden front maken. Tot

{==43==} {>>pagina-aanduiding<<}

de eersten behooren in de nieuwere versterkingskunst de flankbatterijen, die gewoonlijk op den bodem der gracht voor de flanken der bastions of van andere dergelijke werken liggen, om de facen der nevenliggende werken te bestrijken; tot de laatsten de contrabatterijen, die men in den saillant van zeer vooruitspringende bastions aanlegt, van waar zij regts en links de werkzaamheden des vijands op het glacis met vrucht kunnen bestoken. De gekazematteerde B. hebben eene of meer verdiepingen.
h. Op een oorlogsschip noemt men batterij het geheele aantal stukken, op hetzelfde dek geplaatst; zij wordt in twee halve B. verdeeld, waarvan de eene zich aan stuurboord, de andere aan bakboord bevindt. Ieder dezer halve B. wordt laag genoemd.

Batterijgeschut.

Benaming welke men somtijds aan het vesting- en belegeringsgeschut in tegenstelling van het veldgeschut geeft.

Batterijmagazijnen.

Kruidmagazijntjes, die in of in de onmiddelijke nabijheid der belegerings- en vestingbatterijen aangelegd worden, om de munitie, voor dagelijksch gebruik bestemd te bergen en tegen het onweder, brand of vijandelijk worpgeschut te dekken. Tot hunnen aanleg wordt een kuil van omtrent 1,40 el diepte gegraven, van een' omvang, welke zich regelt naar de hoeveelheid der te bevatten munitie; in de hoeken daarvan worden sterke palen, die minstens 2 el boven den bodem des kuils uitsteken, ingeslagen; deze worden met dikke planken bekleed om de wanden te vormen, van boven met dwarshouten voorzien, en daarover eene laag blinderingbalken, fascines en aarde gelegd. Het geheel vormt zoo eene traverse en kan ook als zoodanig gebruikt worden. Men moet in het magazijn eene opening aan den minst blootgestelden kant laten, om tot ingang te dienen; de grond in het magazijntje is met eene vloer van ribben en daarover gelegde dikke planken voorzien of alleen met horden belegd, opdat de munitie niet op den vochtigen grond zoude staan.

Bazis.

Operatiebazis. Zie Operatiën.

Bed of Bedding

van een water noemt men de diepte, welke door de oevers ingesloten wordt.

Bedding.

1o. Zie onder Geschutstellingen. 2o. Zie Bed.

Bedekking.

Elke troepenafdeeling, bestemd tot bescherming van een andere troep, welke geen genoegzaam verdedigingsvermogen heeft of van een transport, van welken aard ook. Gewoonlijk moeten transporten wagens door daarbij gevoegde bedekkingen beschermd worden; men moet dan de bedekking van het geleide onderscheiden. Dit laatste heeft een technisch doel; het moet zorgen voor het goede onderhoud der voertuigen en der goederen, waarmede zij beladen zijn, zonder zich met den vijand te bemoeijen, terwijl de B. de aanvallen des vijands moet afslaan. Daartoe zijn vooral noodig goede veiligheidsmaatregelen (zie Veiligheidsdienst), het bijeenhouden van ééne of meerdere kleine reserven, waarmede men op het juiste oogenblik ter gewilder plaatse kan optreden, terwijl men steeds het behoud van het transport als het hoofddoel in het oog moet houden; het komt er gewoonlijk op aan, den vijand tegen te houden en aan het transport tijd te doen winnen. Is dit niet meer mogelijk en kan men gedurende den loop van het gevecht, het transport niet op eene veilige plaats opstellen, dan vormt men er eene wagenburgt van, om daardoor eene soort van borstwering te verkrijgen. In het algemeen kan men beweren, dat de dekking van een transport, als het werkelijk door den vijand aangevallen wordt, eene der moeijelijkste handelingen van den oorlog is, daar de B. in verhouding tot de grootte van het transport gewoonlijk zeer zwak is. Men moet er dus altijd op bedacht zijn, door het geheim houden der marschen, de keuze der wegen enz., het transport aan de aanvallen des vijands te onttrekken.
De artillerie is alleen voor het vuurgevecht geschikt en zal altijd in eenen neteli-
{==44==} {>>pagina-aanduiding<<}
gen toestand komen, als zij met den vijand handgemeen wordt; dit kan echter met de veldartillerie in het gevecht zeer dikwijls plaats hebben. Hoewel nu de verschillende wapens elkander in het gevecht wederkeerig moeten ondersteunen, zoo zoude toch een groot gedeelte van de werkzaamheid der artillerie verloren gaan, als zij zich angstvallig aan de andere wapens moest hechten, als zij alleen tusschen de bataillons en de eskadrons kon vooruit gaan en zoo doende alle zelfstandigheid in de keuze harer stellingen verloor. Om dit nu te voorkomen, voegt men bij elke batterij eene halve of geheele kompagnie infanterie, een half of geheel eskadron kavallerie, die haar zoo op marsch als in het gevecht gestadig volgt, met haar kantonneert of bivouacqueert en uitsluitend tot bescherming der batterij dient. Deze troepenafdeeling wordt dan bedekking der batterij genoemd. De B. moet zich in het gevecht zoodanig opstellen, dat zij zelve zooveel mogelijk gedekt is, alles kan gadeslaan, wat voor de batterij gevaarlijk zou kunnen worden en haar dadelijk ter hulp kan snellen. Hieruit blijkt, dat het niet noodig is, dat zij zich altijd onmiddelijk bij de batterij bevindt. In het algemeen schijnt kavallerie beter tot B. geschikt dan infanterie, omdat zij eensdeels beter alle bewegingen der artillerie kan volgen en anderdeels verrassende aanvallen der kavallerie voor de artillerie het gevaarlijkst zijn. In den jongsten tijd echter, sedert de algemeene invoering der getrokken vuurwapens of de strekking daartoe, is de infanterie veel gevaarlijker voor de artillerie geworden dan vroeger; een aantal goede schutters, die zich op 400 à 600 passen van eene batterij nestelen, kunnen in korten tijd haar geheele personeel wegschieten en men heeft daarom den wensch geopperd, aan de artillerie eene gelijksoortige bescherming te verschaffen. Hiertoe geraakt men nu door scherpschutters bij de batterijen te voegen. Indien de batterij zich open heeft moeten opstellen en de vijandelijke scherpschutters in eene bedekte stelling staan, dan zullen zij hun doel slechts zeer onvolkomen bereiken; zij moeten dan den vijand opzoeken en hem verdrijven. Voor de artillerie zelve is in deze verhouding een prikkel gelegen, door de verandering van haar materieel de verloren meerderheid in schootsverheid te herkrijgen, en in zoover het kartetsschot betreft, levert het gebruik der granaatkartetsen haar daartoe reeds het middel. Intusschen wordt hierdoor het nadeel nog niet verholpen, dat een honderdtal scherpschutters in hare nabijheid vastgenesteld, de artillerie kan beletten hare hoofdtaak te vervullen, namelijk haar vuur bij voorkeur te rigten op de vijandelijke massa's, die de beslissing moeten aanbrengen. Een gedeelte der bediening zoude de taak kunnen opnemen het vuur der scherpschutters te beantwoorden, indien men aan elke batterij eenige getrokken wapens van groot kaliber en groote dragt, als revolvers ingerigt, medegaf, terwijl men dan, als het eenigzins mogelijk is, de bedekking uit kavallerie zamenstelde. - Aan een transport vaartuigen ter zee, moet men als bedekking of konvooi altijd eenige ligte oorlogsvaartuigen medegeven, die in het wezenlijke dezelfde dienst te verrigten hebben als de bedekkingen van transporten te lande.

Bedekte Weg

of gedekte weg, bij de oude Duitsche ingenieurs ook wel loop en loopgracht genoemd, een weg van omstreeks 10 ellen breedte, die de gracht eener vesting omgeeft en door het glacis, zijnde eene borstwering, die zich onder eene zeer flaauwe helling in het veld verliest, gedekt is. De B.W. en het glacis vormen dus, de voorwerken buiten rekening gelaten, de eerste verdedigingslijn eener vesting, terwijl de B.W. tevens het doen van uitvallen gemakkelijker maakt en dier terugtogt begunstigt. Men verhaalt, dat bij de belegering van Weenen in 1529, de troepen, die eenen uitval gedaan hadden, door den oprukkenden vijand, tot aan den rand der gracht teruggedreven werden en daardoor in eenen zeer neteligen toe-
{==45==} {>>pagina-aanduiding<<}
stand geraakten, welke omstandigheid aanleiding tot het aanleggen van eenen B.W. zoude gegeven hebben. De eerste B.W. zoude om het kasteel van Milaan aangelegd zijn. Daar het tracé van den B.W. omtrent evenwijdig met het beloop der contrescarp is, zoo bestaat het uit afwisselende in- en uitspringende hoeken. Deze gedeelten van den B.W. worden vergroot, doordien men aan de uitspringende hoeken de contrescarp afrondt en in de inspringende hoeken, uitspringende inlascht. Op deze wijze ontstaan de zoogenaamde wapenplaatsen. Zij vormen de vaste punten van den geheelen B.W. en zoo lang men zich daarin kan staande houden, kan deze niet als verloren beschouwd worden. De wapenplaatsen, die door het glacis in front gedekt zijn, worden meestal in hare flanken door traversen en palissaderingen afgesloten; zij worden voorts van reduits voorzien, die permanent en dan gemetseld en geblindeerd zijn of ook wel eerst bij het armement daargesteld worden en dan eigenlijke blokhuizen zijn. De lange zijden van den B.W. worden door traversen, die van afstand tot afstand aangelegd zijn, tegen ricocheten enfileerschoten gedekt; ook worden ze wel eens met hetzelfde doel en cremaillère aangelegd. De wapenplaatsen leveren de noodige ruimte op tot het verzamelen der troepen, die eenen uitval moeten maken. Om het deboucheren gemakkelijk te maken, moeten op sommige plaatsen uitgangen in het glacis ingesneden zijn, afgesloten door barrières in de palissadering, welke bij het armement der vesting langs het banket van het geheele glacis gesteld wordt.

Bedekte Sappe.

Zie Sappe.

Bediening

der vuurmonden. 1o. De behandeling der vuurmonden, om ze werkzaam te doen zijn. 2o. De hiertoe benoodigde manschappen. De enkele verrigtingen, die tot de bediening van het geschut behooren, zijn: a. het op- en afleggen der affuit (hetwelk slechts bij de veld-artillerie van belang is), b. het laden, aanzetten en uitwisschen, c. het rigten, d. het afvuren, e. het aanvoeren van munitie uit den voorwagen of uit den kaisson. Enkele dezer verrigtingen zoo als bijv. het op- en afleggen der affuit vorderen de zamenwerking van een aantal manschappen, voor andere is één man voldoende. De veldstukken worden doorgaans alleen door kanonniers bediend, waarvan men er volgens het kaliber en met inbegrip van den tot den vuurmond behoorenden kaisson, 8 à 10 per vuurmond rekent; voor vesting- en belegeringsgeschut rekent men voor elk stuk slechts op 2 a 4 kanonniers voor het laden en rigten, terwijl de B. verder uit handlangers van de infanterie aangevuld wordt. De enkele verrigtingen worden over de enkele manschappen der bediening verdeeld, welke in nummers afgedeeld, het tot volvoering hunner taak benoodigde werktuig bekomen en wien eene vaste plaats bij den vuurmond, zoowel in batterij als in bataille, aangewezen is.

Bedriegen.

Eene flank, eene verbindingslijn des vijands B. Zie Demonstratie.

Beek.

Zie Wateren.

Beer.

Gemetselde dam, welke dwars door eene vestingsgracht is aangelegd om het water daarin op te stuwen en op eene bepaalde hoogte te houden; ten einde het water geheel of gedeeltelijk weg te laten stroomen, moet zich in den B. eene sluis of duiker bevinden. Men bereikt de schuiven of deuren, waardoor deze sluis gesloten wordt, door middel van eenen onbedekten gang of ook wel door eene gallerij, welke boven den hoogsten waterspiegel of gedeeltelijk daaronder, in den B. is aangelegd. Wordt eene zoodanige gallerij van schietgaten voorzien, dan kan men ze tevens als grachtsverdediging gebruiken. Het verschil in waterstand aan beide zijden van den B. is somtijds zeer groot en de sterkte van den B. moet daartegen bestand zijn. De kap van den B. wordt met eenen ezelsrug gemetseld, waarop ijzeren scheurbroeken of ook wel een gemetseld torentje geplaatst is, ten einde het overloopen te beletten.


{==46==} {>>pagina-aanduiding<<}

Begaanbaarheid

van het terrein. Zij is van twee zaken afhankelijk, namelijk van de vastheid en het draagvermogen van den bodem en van de grootte der hellingen, bij afwisseling van hoogten en diepten. Een terrein kan voor het eene wapen onbegaanbaar zijn, zonder zulks ook daarom voor het andere te wezen; het kan voor een wapen in zekere formatie begaanbaar zijn en niet in eene andere formatie. Eene zwakke ijskorst bijv. kan door eene afdeeling infanterie overgetrokken worden, zonder dat de artillerie haar begaan kan; weeke moerassige grond kan door eene afdeeling infanterie en tirailleur overgetrokken worden, terwijl haar zulks in gesloten orde onmogelijk is. Men kan eene zwakke ijskorst versterken, indien tijd en de noodige koude voorhanden zijn, wanneer men haar over zekere breedte met eene laag stroo bedekt en die met water begiet; dit kan verscheidene malen herhaald worden. Week land en moerassige grond kunnen door middel van moeras- of modderbruggen overgetrokken worden; deze bestaan eenvoudig uit van afstand tot afstand nedergelegde balken, die de plaats van schragen of pontons bij andere bruggen vervangen en in de lengte met ribben belegd worden, waarop dan weder een dek rust. Voor het beklimmen eener helling of het nederdalen daar langs, zijn volgens de meerdere of mindere steilte de volgende opgaven van kracht: bij eenen hellingshoek van 5o of minder is eene helling voor elk wapen in elke formatie op- en nederwaarts begaanbaar; bij 10o marcheert geslotene infanterie nog gemakkelijk bergopwaarts, moeijelijker bergafwaarts, voertuigen en geschut kunnen nog met moeite opwaarts komen en moeten afdalende geremd worden; bij 18o kan infanterie nog gesloten opwaarts marcheren, kavallerie niet; bij 26o eindigt de gesloten beweging der infanterie geheel en al, enkele ruiters kunnen nog moeijelijk die helling beklimmen; bij 34o kunnen de tirailleurs der infanterie zich nog bewegen; bij 45o kunnen slechts geoefende manschappen, die zich van handen en voeten bedienen, op- en afklimmen. De hoogte der helling oefent hier eveneens veel invloed uit; wat bij eene geringe hoogte nog mogelijk is, wordt bij grootere hoogte onmogelijk. Bij het beschouwen der B. moet men steeds het bijzondere doel in aanmerking nemen. Een land van goede wegen voorzien, dat overigens een zeer doorsneden, door sloten en moerassen verdeeld, met gebergte bedekt terrein, bezit, kan voor groote legerbewegingen zeer begaanbaar zijn, terwijl elk van zijne afzonderlijke deelen met betrekking tot een gevecht, dat daar geleverd moet worden, zeer onbegaanbaar zoude zijn - en omgekeerd.

Beheerschen

(Domineren). Men beheerscht een terrein zoo lang men daarop vrij kan handelen en manoeuvreren en niet verpligt is, het den vijand in vrij gebruik over te laten; men beheerscht eene rivier, zoo lang men met zijne strijdkrachten naar willekeur op beide oevers werkzaam kan zijn, hetgeen de veronderstelling insluit, dat men ten minste één overgangspunt over die rivier heeft, waarover de vijand niet beschikken kan. Men kan dus eene rivier beheerschen, zonder dat men hoegenaamd ook in staat is, den vijand den overtogt daarover te betwisten. Men kan een bergpas, een rivierovergang beheerschen, zonder dat men in staat is hem af te sluiten, d.i. den vijand het gebruik daarvan regelregt te ontzeggen, zonder dus aan dien pas of overgang opgesteld te zijn. Het B. heeft met de hoogteverhouding niets te maken. Maar bijzonder in het gevecht zijn die hoogteverhoudingen somtijds beslissend op het B. Degene, die op den top eener hoogte geplaatst is, heeft meestal een ruimer overzigt, beheerscht met het gezigt een grooter terrein dan hij, die aan den voet dier hoogte staat; de eerste kan ook meestal zijn vuur veel beter aanbrengen en moet nu de laatste, om zijn doel te bereiken, daarenboven de hoogte beklimmen, dan heeft hij daarbij nog grootere moeijelijkheden te overwinnen. Zoo doende levert de

{==47==} {>>pagina-aanduiding<<}

opstelling op eene hoogte voordeelen voor het gevecht op, en met het oog daarop, verstaat men veeltijds onder beheerschende punten, de hoogste; zoo zegt men ook dat eene verschansing door eene hoogte, welke binnen bereik van het werkzame vuur ligt, beheerscht of gedomineerd wordt.
Men heeft datgene wat bij deze kleinere verhoudingen werkelijk van kracht is, ook zeer valschelijk op grootere toegepast, waarbij het volstrekt niet meer waar is. Toen de nieuwe krijgswetenschap zich in de 17de en 18de eeuw begon te ontwikkelen en naar algemeen geldige grondstellingen zocht, rustte zij met welbehagen op het verband, dat oogenschijnlijk tusschen handelende troepen en het terrein, waarop zij handelen bestaat. De gedaante van den bodem zoude de grondslag van alle regels worden en zoo als men voor het gevecht den regel vaststelde, dat men moest trachten hooger te staan dan de vijand, zoo paste men dien regel ook toe op de oorlogvoering, op de operatiën en onderwees: bemagtig het hoogste punt van het land en gij beheerscht het. Om de valschheid dier stelling in te zien, behoeft men alleen maar op te merken, dat de hoogste punten van het land (gebergten) gewoonlijk de armste en het minst geschikt voor het onderhoud van troepen zijn.
In de versterkingskunst onderscheidt men nog van het beheerschen, het kommanderen. Als namelijk twee versterkte liniën achter elkander aangelegd worden, waarvan de achterste nog verdedigd moet worden, indien de voorste reeds in handen des vijands is, dan moet de achterste hooger dan de voorste zijn, wil zij door deze niet beheerscht worden. Het verschil dier hoogten nu, dat in het algemeen nagenoeg 2 ellen bedraagt, wordt het kommandement der achterste linie boven de voorste genoemd. Zoo ook verstaat men door het kommandement van een werk boven den beganen grond de hoogte van dat werk.

Bekkens.

1o. Een muzijkinstrument, uit het Oosten afkomstig en in elk zoogenaamd Turksch muzijk aanwezig. 2o. Diepten, welke aan alle of bijna alle zijden door hoogten ingesloten zijn; de groote B. der aardoppervlakte zijn geheel of ten minste in hunne diepste gedeelten met zeeën en meren gevuld.

Bekleeding

van wallen en borstweringen. Indien men aarden wallen of borstweringen onder grootere hellingen wil opzetten, dan de aarde natuurlijk zoude aannemen, dan moet men ze door eene wand van steviger stof bevestigen en het inzakken daarvan verhinderen; dit noemt men de wallen of borstweringen bekleeden of reveteren. Voor aarden wallen, die eene helling verkrijgen, nagenoeg gelijk aan de natuurlijke helling, bedient men zich zoowel in de veldverschansing als in de duurzame versterkingskunst van plakzoden, somtijds van dekzoden, voor steilere hellingen gebruikt men in de veldverschansing fascines, horden, planken, schanskorven, blokzoden (zie die woorden), in de duurzame versterkingskunst echter muren. Zie Dechargerevetementen, Revetementsmuren.

Bekrachtiging.

Ratificatie van een verdrag, een' wapenstilstand, eene capitulatie. Zie Volkenregt.

Bekroonen.

In het algemeen aan eenige onderlaag een bovenstuk geven; in militairen zin wordt het woord bijv. in de volgende verbindingen gebezigd: eene hoogte met troepen B., - een mijntrechter B. Zie Mijnen - den bedekten weg B. Zie Vestingoorlog - de bres B. Zie Vestingoorlog - eene rij schanskorven B. Zie Sappe enz.

Bekrooning

van den bedekten weg. Zie Vestingoorlog.

Beladdering of Escalade.

Beklimming der muren en wallen eener vesting door middel van ladders, meestal gepaard met eene overvalling der vesting. In lateren tijd zijn de beladderingen zeldzaam geworden; vroeger, toen bijna elke stad eene

{==48==} {>>pagina-aanduiding<<}

vesting was, de versterkingen echter zeer onvolkomen en de aanvallers gewoonlijk arm aan zwaar geschut waren, waren zij zeer algemeen. De dertigjarige oorlog vooral is zeer rijk aan beladderingen.

Beleg, Belegeren, Belegeringskunst.

Zie Vestingoorlog.

Beleg (staat van).

Indien eene vesting met eenen vijandelijken aanval bedreigd wordt, moet haar bevelhebber de onbepaaldste magt niet alleen over het garnizoen, maar ook over de overige inwoners verkrijgen; indien hij hunne handelingen niet kon bewaken en geene magt over hen had, zoude hij buiten staat zijn de noodige voorzorgsmaatregelen tegen verrassingen enz. te nemen. De gewone burgerlijke wetten moeten dus van nu af aan vervallen of hare toepassing binnen zekere grenzen bepaald worden, zoo als het best met de eischen eener krachtige verdediging overeenkomt; evenzoo moet het verkeer der inwoners onderling en buiten de vesting, volgens de behoeften der verdediging beperkt worden. Deze toestand noemt men staat van beleg en als deze verklaard is, zegt men dat eene vesting in staat van beleg is. In de jaren 1848 en 1849 werden zeer dikwijls oproerig gezinde steden, al waren het geene vestingen, ja zelfs geheele districten in staat van beleg verklaard, om hen schrik aan te jagen, de aanstokers van den opstand voorzigtig te maken en aan de militaire magt de volste vrijheid te geven, zulke maatregelen te nemen, die haar tot bewaring van de openbare rust, noodzakelijk toeschenen.

Belegeringsaffuit.

Zie Affuiten.

Belegeringsartillerie.

Zie Artillerie.

Belegeringsbatterij.

Zie Batterij.

Belegeringsgeschut.

Zie Artillerie, Geschut, Houwitsers, Kanonnen, Mortieren.

Belegeringspark.

Zie Park, Vestingoorlog.

Belegeringsvoorwagen.

Zie Voorwagen.

Beletsels

of hindernissen. Alle natuurlijke of kunstmatige terreinvoorwerpen, die de bewegingen der troepen geheel beletten of ten minste vertragen. De kunstmatige B. behooren tot de versterkingskunst; de voornaamste daarvan zijn de grachten der werken, die er evenwel niet onder gerekend worden; want, in het algemeen noemt men B. slechts die voorwerpen, welke vóór de gracht, hetzij voor verschanste liniën of tusschen twee naast elkander gelegen afzonderlijke werken liggen. Men rekent onder de B. de voorgrachten, wolfskuilen, piketteringen, inundatiën, onderwaterzettingen, opstoppingen, fladdermijnen, palissaden, fraiseringen, Friesche ruiters, verhakkingen, eggen, voetangels, enz. Men kan rekenen dat de B. goed aangelegd zijn, indien zij door het vijandelijke vuur niet op eenen afstand kunnen opgeruimd worden, indien zij het uitzigt der achtergelegen werken niet belemmeren en krachtdadig door hun vuur kunnen beschoten worden; de B. toch, zijn op weinig uitzonderingen na, geene onoverkomelijke hinderpalen en dienen meer om den vijand gedurende eenigen tijd onder het werkzame vuur der verdedigers op te houden. Zij mogen dus niet verder van de achtergelegen werken verwijderd zijn dan op geweerschotsafstand en moeten, indien zulks eenigzins mogelijk is, door flankvuur over hunne geheele lengte bestreken worden.

Belooning.

De soldaat heeft pligten te vervullen, die hij niet verzuimen mag zonder zich aan straffen bloot te stellen. In den oorlog echter is het volstrekt niet voldoende, dat ieder slechts zijn pligt vervulle in zooverre hem deze artikelsgewijze kan voorgeschreven worden; het is veeleer eene dringende noodzakelijkheid, dat ten minste enkelen veel meer dan dien pligt vervullen, en toen Nelson vóór den slag van Trafalgar liet seinen: Engeland verwacht dat ieder man zijn pligt doe, zoo wilde dat, zoo als in andere dergelijke gevallen eigenlijk zeggen: dat men van iedereen

{==49==} {>>pagina-aanduiding<<}

verwachtte, dat hij meer dan zijn pligt doen zoude. Als men nu door bedreiging met straffen tot vervulling der pligten kan aanhouden, zoo moet men door de belofte van belooningen tot die uitstekende daden aansporen, die veel meer dan pligtsvervulling vereischen. Tot belooningen kunnen dienen: eereteekens, bevorderingen bij keuze, eervolle melding en geld. Deze belooningen kunnen aan enkele personen en aan geheele troepenkorpsen ten deel vallen. De tegenwoordig meest algemeene belooningen voor enkele personen zijn eereteekens, veelal ridderorden genoemd; decoratiën van geringe stoffelijke waarde kosten der regeringen zoo goed als niets en worden toch door velen als blijvende teekens gewenscht; slechts zeer weinige der thans bestaande ridderorden zijn voor de daarmede begiftigden met eene jaarlijksche rente verbonden. Om hunne waarde te behouden, moeten zij intusschen niet ligtzinnig en in grooten getale weggeworpen worden, eene uitstekende krijgsdaad niet met dezelfde ridderorde als een onbeduidende hofdienst beloond worden. Onze tegenwoordige ridderorden zijn hetzelfde wat bij de Grieken en Romeinen de kransen of zoogenaamde kroonen waren, die, aanvankelijk zonder de minste innerlijke waarde, in den lateren Romeinschen keizertijd, toen de onderscheiding op zich zelve niet meer aanlokte, eene meer stoffelijke waarde verkregen, uit goud en zilver vervaardigd en somtijds door gouden en zilveren eereketens vervangen werden. - Bevorderingen bij keuze kunnen niet zonder onderscheid als B. gebezigd worden; want een man kan een uitstekend soldaat zijn en als zoodanig eene uitstekende daad verrigt hebben, zonder dat hij daarom zelfs meer dan een middelmatig officier zoude zijn. Waar gardes en keurtroepen bestaan, bij welke het als eene onderscheiding beschouwd wordt te dienen, is de overplaatsing daarbij eene goede B. voor den soldaat, die ze verdiend heeft, zonder voor bevordering geschikt te zijn. Belooningen met geld, hoewel men ze hier en daar als iets onbetamelijks beschouwt, zijn toch ten allen tijde meer voorgekomen en komen nog heden veel meer voor, dan men wel denkt. In de werkelijkheid toch werden de soldaten van den ouden tijd, de middeleeuwen en den nieuweren tijd met geld beloond, wanneer hen na eene bestorming of na een' gewonnen veldslag de buit, aan den vijand ontnomen ten deel viel; eene belooning in geld was de storm- of slagsoldij, die na eene bestorming of eenen slag aan de landsknechten werd uitbetaald. Het is strikt genomen, eene geldelijke belooning, dat aan een' hoogeren rang een hooger inkomen verbonden is, dat het bedrag van het pensioen verhoogt, naarmate de officier of de soldaat langeren tijd in werkelijke dienst heeft doorgebragt en dat zijne veldtogten daarbij dubbel tellen. Bij de Spanjaarden bestond in de 16de en 17de eeuw een geheel stelsel van geldelijke belooningen en men verzekert, dat het den heilrijksten invloed op het gedrag der Spaansche soldaten uitoefende. Waar in een korps een levendig eergevoel heerscht, kunnen eervolle meldingen mondeling voor het front der troep of schriftelijk op de dagorder, vele B. van een' anderen aard vervangen. De triomf of zegepraal, die aan den terugkeerenden overwinnenden Romeinschen veldheer verleend werd, was eigenlijk slechts eene eervolle melding op groote schaal. Welke soort van B. men ook wil toekennen, zoo geldt voor allen, dat zij nooit zoo weggeworpen moeten worden, dat zij hare waarde verliezen of dat men ze zoo karig uitdeelt, dat de meesten de hoop begeeft ze ooit te kunnen verdienen, dat ze nooit aan onwaardigen moeten verleend worden en dat hij, die ze verdient, ze ook bekome. De bevelhebber, die zulke maatregelen genomen heeft, dat hij zich bij het uitdeelen der B. naar het oordeel zijner onderhebbenden kan schikken, zal het best vermijden vergissingen te begaan, die ontevredenheid en afgunst in plaats van eenen heilzamen naijver doen ontstaan. Geheele troepenafdeelingen worden beloond door het opnemen in de garde, door uitdeeling van vaandels met bijzondere zinne-
{==50==} {>>pagina-aanduiding<<}
beelden, die hare dappere daden in herinnering houden, door uitdeeling van dergelijke regimentswapens, door onderscheidingsteekenen aan de wapens, door geld, zoo als hierboven reeds gezegd is, door eervolle meldingen, eindelijk door gedenkpenningen of medailles, die elk soldaat verkrijgt, welke bij eene uitstekende daad tegenwoordig was en zich niet volstrekt onwaardig gedragen heeft.

Beluisteren.

Zie Mijnenoorlog.

Bemannen.

Een vaartuig, een boot B. - Ze van bemanning voorzien.

Bemanning.

De B. van een oorlogsschip bestaat uit de zeelieden en de marine-soldaten of mariniers. Tot de zeelieden behooren, behalve de kommandant en de overige zeeofficieren, de dek- en onder-officieren, de matrozen, wier getal naar het aantal vuurmonden van het schip, 8 à 10 voor iederen vuurmond, bepaald wordt, de ligt-matrozen en de scheepsjongens. De mariniers zijn eene soort van infanterie, die in betrekkelijk klein aantal onder hunne eigene officieren op ieder oorlogsschip voorhanden zijn, om behalve enkele scheepsdiensten, de wachtdienst aan de luiken, aan de kruid- en voorraadkamers, enz. te verrigten, in eenen zeeslag werkzaam te zijn en vooral bij landingen gebezigd te worden. Op alle stoomschepen moet men nog den machinist en de vuurstokers tot de bemanning rekenen. Om een juist denkbeeld van de zamenstelling der bemanning van een oorlogsschip te geven, laten wij hier, die van een Nederlandsch stoomfregat van 500 koppen volgen: 1 kapitein ter zee, kommandant; 1 kapitein-luitenant, eerste officier; 2 luitenants ter zee van de 1e en 4 van de 2e klasse; 7 adelborsten 1e klasse; 1 officier van gezondheid der 1e, 1 der 2e en 1 der 3e klasse; 1 officier van administratie der 1e klasse, 1 adjunct-administrateur en 2 scheepsklerken; 1 opperschipper; 1 bootsman, 3 bootsmansmaats en 4 bootsmansleerlingen; 1 schieman en 3 schiemansmaats; 5 kwartiermeesters; 1 opperkonstabel, 1 konstabel en 3 konstabelmaats; 1 provoost; 1 opperstuurman, 1 3e stuurman en 2 stuurmansleerlingen; 2 timmerlieden, 2 zeilmakers, 1 smid (geweermaker), 1 bottelier, 1 botteliersmaat, 1 kuiper, 2 ziekenoppassers, 2 schoolmeesters, 2 hofmeesters, 3 koks, 2 koksmaats, 1 bakker, 1 schilder, 1 kleermaker, 1 schoenmaker en 5 scheerders; 60 matrozen der 1e, 100 der 2e, 75 der 3e klasse, 40 ligt-matrozen, 24 jongens.
1 kapitein, 1 luitenant, 2 sergeanten, 6 korporaals, 2 tamboers, 1 pijper en 80 mariniers.
1 officier-machinist of machinist der 1e klasse, 3 machinisten der 2e en 3e klasse, 4 machinist-leerlingen en 16 vuurstokers.

Benoeming.

Hetzelfde als aanstelling.

Benting.

Naam van versterkingen of veldwerken der inboorlingen in den Indischen archipel.

Bepakking

van den soldaat. De voorraad van levensmiddelen, kleedingstukken enz. die hij zelf medevoert. Het grootste gedeelte van de B. wordt door den infanterist in den ransel medegevoerd, die gewoonlijk van kalfsleder of gewast linnen vervaardigd is. Bij de Zwitsers heette de ransel vroeger Habersack, van waar het Fransche hâvre-sac is afgeleid, bij de Duitschers heet hij Tornister, behalve bij de Oostenrijkers, alwaar hij denzelfden naam als bij ons draagt. Door de draagwijze der B. verstaat men bij voorkeur de draagwijze van den ransel, in verband met de overige uitrusting. In de vorige eeuw had de ransel der infanterie meer den vorm eener weitasch, en werd aan eenen riem over den regterschouder gedragen, zoodat hij links, even als de patroontasch regts hing. De soldaat was echter zeer spaarzaam uitgerust, eenen mantel had hij niet; in plaats daarvan werden tenten en dekens medegenomen, die even als het kookgereedschap op wagens en pakpaarden vervoerd werden. De hervor-
{==51==} {>>pagina-aanduiding<<}
ming der legers, een gevolg der Fransche omwentelingsoorlogen, bragt hierin verandering; de soldaten werden beter uitgerust, tenten enz. daarentegen afgeschaft, en men legde er zich op toe, den man zoo veel als mogelijk van zijne uitrusting te laten dragen, waardoor de nasleep verminderd konde worden. Dien ten gevolge werd de ransel der soldaten grooter gemaakt en van nu af aan door middel van twee riemen, die op de borst nog door eenen borstriem verbonden waren, op den rug gedragen. Deze draagwijze voldeed echter nog geenszins; reeds in 1811 viel Rogniat haar als ondoelmatig aan in zijne: Considérations sur l'art de la guerre; verschillende officieren hielden zich met dit punt bezig, Fraiche in Frankrijk, Heyse in Hannover, Virchow in Pruissen; men stelde zich voor, dat de draagwijze der B. in overeenstemming met het ligchaam moest zijn, dat door het evenwigt van alle te dragen voorwerpen, het dragen gemakkelijk gemaakt, de soldaat niet op de borst beklemd moest worden en de ransel niet in de lendenen mogt stooten. Na veelvuldige proeven loste Virchow dit vraagstuk op de volgende wijze op: De ransel is zoodanig ingerigt, dat hij geheel uit elkander geslagen, en door den soldaat met het uiterste gemak gepakt kan worden; het kookgereedschap komt op de bovenklep te liggen; de ransel hangt aan twee draagriemen, die ongeveer 1 1/2 duim breed zijn; door eene naald aan het achterstuk van den ransel bevestigd, loopen zij over de schouders en vatten met twee aan hunne einden aangebragte koperen haken onder den koppel, die het zijdgeweer draagt en waaraan door middel van schuiven twee kleine patroontasschen, de eene regts, de andere links van het slot van den gordel beweegbaar zijn. Van elk der draagriemen gaat onder den arm een smalle hulpriem naar beneden, die aan het einde voorzien is van een' ring, waarmede die riem aan eenen haak, onder den ransel aangebragt, bevestigd wordt en dezen zoo helpt dragen. Het ondereinde van den ransel kan door twee riemen aan den koppel gegespt worden. Hierdoor zijn de ransel, het zijdgeweer en de patroontasschen tot één geheel verbonden, hetwelk door het openen van het slot van den koppel in eens afgehangen kan worden, - een groot voordeel op bivouac. De beide patroontasschen gevuld zijnde, moeten een tegenwigt tegen den ransel vormen, terwijl aan den anderen kant deze den druk van den koppel op de heupen vermindert. Sedert 1833 werden met deze B. in Duitschland veelvuldige proeven genomen; zij werd toen het eerst door de Oldenburgers in 1837 aangenomen, later door de Pruissen, die door de meeste Duitsche contingenten nagevolgd werden. Eveneens hebben de meeste overige Europesche staten dergelijke verbeteringen ingevoerd. Men verwijt aan de hierboven beschreven B. dat de beide patroontasschen op het onderlijf niet doelmatig geplaatst zijn, omdat daardoor zweet en naderhand koude ontstaat en ook het nemen der patronen bij het vuren in liggende houding zeer moeijelijk wordt, vooral met de kleine tasschen, die naauwelijks het inbrengen eener groote hand veroorlooven. Bij eenige legers heeft men bij het aannemen dezer B. toch de twee kleine tasschen, door eene grootere vervangen, die gewoonlijk achter aan den koppel hangt en bij het vuren naar de regterzijde geschoven wordt. Bij de groote lengte van den ransel van Virchow kan de mantel geheel onder de klep geborgen worden en is zoo doende voor stof en nat bewaard. Een groot voordeel van deze B. is het geheel vrij blijven van de borst der soldaten; de tegenstanders daarvan zeggen dat het vroeger op de borst gekruiste ledergoed een soort van harnas vormde, dat menig schot afweerde; zij vergeten echter, dat indien al door dat ledergoed eenige manschappen minder gekwetst werden, daardoor echter veel meer lieden aan vermoeijenis bezweken. Voor de B. der bereden troepen gelden ten opzigte van het paard, dezelfde algemeene regels, als bij de troepen te voet ten opzigte van den man. Zie Paardentuig.


{==52==} {>>pagina-aanduiding<<}

Beplakken.

Eene helling B., haar met plakwerk of plakzoden beleggen.

Beplanting van het glacis.

Zie Armement.

Beproeven,

1o. van het buskruid, Buskruidproef, Proefmortier enz. Zie Buskruid; 2o. van de vuurmonden. Dit geschiedt gewoonlijk met sterkere ladingen, dan die bij gewoon gebruik gebezigd worden, somtijds met twee kogels, proppen enz. Het aantal schoten, dat men voldoende acht om eene beslissende uitkomst te verkrijgen, is zeer verschillend. Na de vuurproef worden de vuurmonden aan de waterproef onderworpen; daartoe wordt het zundgat waterdigt gesloten, de ziel met water gevuld en dit door middel van eenen aanzetterklos, waarover eene met vet besmeerde linnen zak getrokken is, sterk aangeperst; dit water blijft minstens 8 uren in de ziel en men onderzoekt dan of ook eenig water, voornamelijk om den zundgatstap, naar buiten is gedrongen, in welk geval de vuurmond dadelijk afgekeurd wordt, als het gebrek niet te verhelpen is; 3o. van de handvuurwapens; deze ondergaan eveneens de vuurproef, op de wijze als hierboven voor de vuurmonden is gezegd en daarna de zweetproef, welke daarin bestaat, dat men de loopen gedurende 14 dagen in eenen vochtigen kelder doet verblijven en daarna onderzoekt of door den roest ook kleine scheurtjes of barstjes zigtbaar worden; 4o. van de bruikbaarheid van enkele voorwerpen, zoo als bijv. van nieuw in te voeren artillerie- of treinmaterieel, van bepakking, van zadels, enz.; dit kan alleen plaats hebben door proefmarschen van genoegzame uitgestrektheid op moeijelijk terrein en met inachtneming van alle omstandigheden, die zich te velde kunnen voordoen.

Bereik

van het geschut, van het kleingeweer. Alles wat in den cirkel ligt, die met de schootsverheid van het wapen als straal, daarom heen getrokken wordt, ligt onder het bereik van dat wapen.

Berennen.

Eene vesting B., haar insluiten, vroeger noemde men het: berijden of bestallen. Zie Vestingoorlog.

Berg.

Eene afzonderlijk liggende aanzienlijke hoogte op de oppervlakte der aarde. Het bovenste gedeelte van den B. noemt men top; vormt deze eene vlakte dan noemt men het een platte top, heeft de B. daarbij steile wanden, dan is het een tafelberg. Is de top geheel rond, dan heet hij kop, is hij lang en smal, rug, is hij kegelvormig, spits en is de rug ruw en rotsachtig, dan draagt hij den naam van kam en berggraat. De omtrek van het laagste gedeelte noemt men den voet, en deze wordt met den top verbonden door de zijden, wanden, glooijingen of hellingen. De hoogte van den top boven het horizontale vlak, dat door het laagste punt van den voet gaat is de betrekkelijke (relative), de verheffing boven de oppervlakte der zee de volstrekte (absolute) hoogte des bergs.
Eenige bergen, die eenen doorgaanden rug vormen, welke in verhouding tot de breedte eene groote lengte-uitgestrektheid heeft, noemt men bergketen, is de uitgestrektheid in lengte en breedte nagenoeg gelijk, dan is het eene bergmassa, of bij zeer grooten omvang een bergland. De enkele bergen van eene massa of keten zijn op verschillende wijzen van elkander gescheiden; zijn de diepten daartusschen naauw, dan noemt men ze sleuven; zijn zij breeder - dalen of valleijen; hebben de aangrenzende hoogten steile wanden dan zijn het spleten. Zijn de wanden te gelijker tijd steil en hoog - afgronden; worden de diepten aan alle of bijna alle zijden door hoogten omgeven, dan noemt men ze bekkens of ketels. Meestal vindt men in die diepten beken of bergstroomen.
Verscheidene bergen, die met elkander verbonden zijn, bepaalde grenzen hebben en onder eenen algemeenen naam een afzonderlijk geheel vormen noemt men gebergte (zie Gebergte). De enkele bergen zijn krijgskundig van gewigt als punten, van waar

{==53==} {>>pagina-aanduiding<<}

men een ruim uitzigt heeft, tot plaatsing van waarnemingsposten; als beheerschende punten zijn zij in het gevecht gedeeltelijk geschikt tot artillerie-stellingen, echter niet altijd door de moeijelijkheid om ze met artillerie te beklimmen en doordien ze veelal met bosschen bedekt zijn, die het uitzigt belemmeren, terwijl als zij eene aanmerkelijke hoogte hebben, de schoten borend en onzeker worden. Als bepaalde punten in het front eener stelling, trekken zij de opmerkzaamheid des vijands tot zich en worden dikwijls door hem tot aanvalspunten gekozen, ook dan als zij geene belangrijke gedeelten der stelling beheerschen. Bergketens of de randen van bergmassa's vormen betere frontlijnen voor gevechtsstellingen, indien zij volgens hunne ligging, met de algemeene verhoudingen overeenkomen, terwijl daarbij altijd nog hunne innerlijke gedaante en hunne geschiktheid voor den terugtogt in aanmerking moeten genomen worden.

Bergaffuit.

Zie Affuiten.

Bergartillerie.

Zie Artillerie.

Bergbatterij.

Zie Batterij.

Berggeschut.

Zie Geschut.

Berghouten, Berkhouten of Barkhouten.

In de buitenste bekleeding der scheepswanden, de enkele sterkere planken, die boven de andere naar buiten uitsteken. Zij dienen deels tot versterking van het geheel, deels tot versiering van het uitwendige.

Bergpost.

Zie Post.

Bergstorting.

Een gewoonlijk door de werking van het water of ook ten gevolge eener aardbeving afgescheurd gedeelte van eenen steilen bergwand, in het nevenliggende dal nedergestort; de stukken der massa bedekken het dal en kunnen somtijds de geheele gemeenschap daardoor versperren.

Bergteekening.

Zie Teekenen.

Bergvesting.

Zie Vesting.

Berigten.

De grondslagen der kennis, even als deze de grondslag van elk plan en van elk besluit is. Ieder aanvoerder, onverschillig of zijne afdeeling groot of klein zij, die in het geval komt zelfstandig een besluit te nemen en voor den vijand bevelen te moeten geven, moet bekend zijn met den toestand en de stelling, zoo wel van zijne eigene als van de vijandelijke troepen, benevens met het terrein, waarop hij moet handelen. De kennis van den eigen toestand wordt verkregen door de berigten der onderbevelhebbers, die van het terrein door verkenningen, welke de opperbevelhebber, of zelf verrigt of door anderen laat doen waarvan hij dan rapport ontvangt, of wel door plannen, kaarten, aardrijkskundige en statistieke werken. De kennis van den vijand eindelijk kan men verkrijgen door het uitzenden van kondschappers, spionnen, door de regeling van de veiligheidsdienst en door eigen waarnemingen. Vóór het gevecht kan men alleen ongehinderd eene naauwkeurige kennis van het terrein verkrijgen, als men het bezet heeft of als ten minste de vijand er zich niet op bevindt; in dit opzigt is de aanvaller eener vesting zigtbaar in het nadeel tegenover den verdediger. Waar men buiten de mogelijkheid is naauwkeurige berigten te verkrijgen, wordt het van belang, dat men de minder juiste, goed wete te gebruiken. Het is evenwel van zelve duidelijk, dat hoe grootscher de ontwerpen zijn, men zich des te minder met nevenomstandigheden zal bezig houden, daar men toch te voren onmogelijk weten kan, welken invloed zij op de handelingen zullen uitoefenen. Zoo staat het grootsche met het eenvoudige in een naauw verband. Wat van de kennis des terreins gezegd is, is eveneens van toepassing op die des vijands. Spionnen dienen, hetzij voor geld, hetzij uit liefde voor

{==54==} {>>pagina-aanduiding<<}

de zaak, welke zij omhelzen; daar zij volgens algemeene overeenkomst buiten de wet gesteld zijn en weten dat de galg hen wacht, als zij door den vijand gevangen genomen worden, zoo laten zich als spionnen voor geld, slechts lieden uit de heffe des volks gebruiken, wier oordeel gewoonlijk niet zeer ontwikkeld is, of wel om beschaafde en verstandige lieden te winnen en dus berigten van waarde te krijgen moet men over zeer groote sommen kunnen beschikken. Lieden, die zich uit geestdrift tot spionneren zouden kunnen laten gebruiken, zullen daar de gewoonte die handeling gebrandmerkt heeft, wel verkiezen den vijand met de wapens te bestrijden. Diplomatische onderhandelaars en parlementairen kunnen met hunne openlijke zending gedurende den oorlog zelf, slechts in zeer buitengewone gevallen spiondiensten verbinden, waaruit men nut zoude kunnen trekken; vóór het uitbreken van den oorlog kunnen zij daarentegen des te meer diensten bewijzen. Men kan van spionnen, die men voor geld geworven heeft, ook verwachten, dat zij beide partijen dienen, zoogenaamde dubbele spionnen zijn. Zij zijn niet meer gevaarlijk zoodra men ze als zoodanig kent, doch leveren dan ook weinig nut op, daar men hunne B. niet vertrouwen kan en men er slechts met voordeel partij van kan trekken, om den vijand verkeerde B. omtrent den eigen toestand, in handen te spelen, zonder dat zulks met opzet schijnt gedaan te zijn. B. van spionnen kunnen opheldering geven, omtrent de plaatsing en verdeeling der vijandelijke strijdkrachten, hunne sterkte op deze of gene plaats (het aantal bataillons, vuurmonden, enz.), den toestand der verpleging en den gezondheidstoestand, de namen der generaals, de stemming der troepen. Bij de tegenwoordige levendigheid van het verkeer door de drukpers, kan men uit de nieuwspapieren al deze punten tamelijk naauwkeurig weten, vooral als de oorlog lang op een klein oorlogstooneel beperkt is en geen van beide partijen met groote levendigheid te werk gaat. Bij eenen oorlog op grooter schaal, is dit niet meer mogelijk, daar men de meeste berigten eerst dan krijgt, als ze niet meer nuttig zijn. Maar bij snellen voortgang van den oorlog zullen ook dikwijls de berigten der spionnen te laat komen. Het is echter volstrekt noodig, om ieder berigt uit nieuwsbladen of van spionnen, zelfs het onbeduidendste, juist te kunnen opvatten en beoordeelen, dat men reeds vóór het uitbreken van den oorlog, eene juiste kennis hebbe omtrent de organisatie van het vijandelijke leger in het algemeen en van 's vijands operatieleger in het bijzonder. Vooral moet men de namen en den rang der generaals kennen, daar men uit die namen, zoo ze later genoemd worden, ook dadelijk tot de sterkte der korpsen, welke zij aanvoeren en die dus op het een of ander punt vergaderd zijn, kan besluiten. Bij verschillende groote staten is daarom eene bijzondere afdeeling van het ministerie van oorlog of van den generalen staf bestemd, om de naauwkeurigste berigten over de veranderingen in de organisatie, in het personeel en materieel der overige legers in te winnen en te verzamelen. Bij andere legers wordt de generale staf gedurende den vrede in verschillende afdeelingen verdeeld, aan elk waarvan een oorlogstooneel, d.i. een gedeelte van het eigen land met de daaraan grenzende landen, is toegewezen. Die afdeeling moet dan ten opzigte van haar gedeelte de berigten inwinnen, welke daarop betrekking hebben. - Berigten over den vijand, zoo als men ze gewoonlijk door spionnen verkrijgt, kunnen somtijds, doch zeer zelden door krijgsgevangenen en deserteurs gegeven worden; gewoonlijk echter willen gene niets of niets waars mededeelen, terwijl deze weinig of niets van den algemeenen toestand der zaken weten. Het zoude voor eenen bevelhebber zeer wenschelijk en zeer nuttig zijn, de voornemens zijner tegenpartij naauwkeurig te kennen. Door spionnen, deserteurs, krijgsgevangenen zal men daarover zeer zelden iets belangrijks vernemen; hunne berigten over daadzaken, kunnen slechts dienen om daaruit af te leiden, wat verder

{==55==} {>>pagina-aanduiding<<}

geschieden zal. Onderschepte brieven (zie Onderscheppen) kunnen soms van meer nut zijn, maar alleen dan, als men bepaald weet of kan aannemen, dat ze ons niet met opzet, om ons op het dwaalspoor te brengen, in handen gespeeld zijn. Uit al het hierboven gezegde volgt, dat de berigten over den vijand, die een veldheer gedurende den loop van den oorlog, doch voor dat men slaags geweest is, ontvangt, hem slechts zeer geringe diensten bewijzen. Waar hij meer nut van zal hebben, is van eene naauwkeurige kennis van den algemeenen toestand des vijands, van de persoonlijkheid des vijandelijken aanvoerders, eene kennis, die reeds voor het uitbreken van den oorlog gewoonlijk zeer gemakkelijk en voldoende te verkrijgen is. Wat nog meer afdoet, is de vaste overtuiging, dat de oorlog eene waarschijnlijkheidsrekening is, bijgevolg van het toeval afhangt, dat men daarom moet zoeken door krachtdadig te handelen den vijand de wet voor te schrijven, hem zoo ver te brengen, dat het voor hem van groot gewigt wordt onze voornemens te kennen, opdat het voor ons van des te minder gewigt worde, zijne voornemens één voor één te leeren kennen. Deze meerderheid wordt verkregen, door al zijne gedachten en bijgevolg de hoofdaanwending zijner krachten op één punt te rigten, door groote eenvoudigheid van het oorlogsplan, door verrassend te handelen, door den vijand voor te komen, hetgeen in het groot slechts kan geschieden door aanvallenderwijze te werk te gaan. Dit gronddenkbeeld moet ook dan blijven heerschen, als men met den vijand slaags raakt, waar men met eigen oogen ten minste gedeeltelijk zijne sterkte, de verdeeling zijner krachten kan waarnemen en uit hetgeen hij doet, kan afleiden wat hij nog doen zal. Bij een verkenningsgevecht moet men het dus slechts als een zijner oogmerken beschouwen, berigten van den vijand in te winnen; een ander oogmerk moet hierbij altijd zijn, den vijand omtrent onze eigene voornemens te misleiden. Het zoude echter geheel valsch zijn, als men zich voorstelde, dat elke veldslag door een verkenningsgevecht moest voorafgegaan worden. Dit wordt geheel overtollig indien men de stelling des vijands volgens het terrein en de zamenstelling der troepen zoo naauwkeurig kent, als bijv. de Russische generaal Gortschakoff ze kennen moest, toen hij den 16den Augustus 1855 de Bondgenooten aan de Tschernaïa aanviel; men kan dan snel en krachtig handelen en moet dat voordeel niet verzuimen.
Tot de B. in het algemeen behooren ook alle orders, want deze zijn eigenlijk niets anders dan B. welke de opperbevelhebber aan zijne onderbevelhebbers over zijne oogmerken geeft. De leiding van de dienst, ingerigt om B. in te winnen en ze ter behoorlijker plaatse te bezorgen, is aan den generalen staf overgelaten. Daartoe behoort: dat men officieren benoemt, welke spionnen werven, deze, de krijgsgevangenen en de deserteurs uithooren, uittreksels uit nieuwsbladen maken en over dat alles verslag aan den opperbevelhebber doen, andere officieren, die alle verkenningen van het terrein en van de hulpbronnen van het land moeten verrigten, plannen, kaarten, tabellen, boeken tot dat einde moeten verzamelen, ze moeten bewaren, voor een gemakkelijk en doelmatig gebruik inrigten en uittreksels daaruit maken; andere eindelijk die het verzenden van bevelen en berigten bewaken en ten deele zelf bezorgen. De dagelijksche of wekelijksche gewone rapporten, worden door ordonnancen van de korpsen, die ze in moeten zenden, naar het hoofdkwartier gebragt, waar ze bezorgd moeten worden; de gewone bevelen worden door diezelfde ordonnancen terug bezorgd. Men kan de ordonnancen van onbereden troepen van alle gewone vervoermiddelen, posten, spoorwegen enz. gebruik laten maken. Zijn de troepen niet gekantonneerd, maar op marsch, diensvolgens de hoofdkwartieren niet vast, dan moet het verzenden dier B. tot het allernoodzakelijkste beperkt worden en door ruiters, ordonnancen te paard, bezorgd worden. Om buitengewone bevelen en berig-
{==56==} {>>pagina-aanduiding<<}
ten te verzenden, kan men, zoo lang een leger gekantonneerd is, van de electrische telegrafen gebruik maken. Wil men daarbij het gewone telegrafische verkeer niet stremmen, waartoe men slechts in de uiterste noodzakelijkheid overgaat, dan moet men toch maatregelen nemen, waardoor de particuliere berigten door militairen bewaakt en aan de dienstberigten de voorkeur verzekerd wordt. Daar niets gemakkelijker is, dan eene telegrafische verbinding te vernietigen en dit juist dan het gemakkelijkst is, als men haar het meest noodig heeft, bijv. als de vijand de voorposten van een gekantonneerd leger aanvalt en terugwerpt, zoo moet men daarop niet geheel en al vertrouwen. Men moet veeleer, om daarin te voorzien, een stelsel van verwisselplaatsen daarstellen, door op alle wegen, waarop eene verbinding plaats heeft, van 2 tot 2 uren kleine afdeelingen van 3 of 4 ruiters (Guides) te stationneren. Een hunner moet altijd gereed zijn om dadelijk te vertrekken als eene depêche van de eene of andere rigting bij het station aankomt. Zoodra het leger in beweging is, houdt ook deze wijze van verkeer op. Alle orders en berigten worden dan uit de hoofdkwartieren met naauwkeurige aanteekening van den tijd van verzending door ordonnancen of ordonnance-officieren of ook, wanneer zeer gewigtige orders of berigten mondeling moeten overgebragt of schriftelijke bevelen mondeling moeten opgehelderd worden, door officieren van den generalen staf overgebragt. In bijzondere omstandigheden, bijv. in een oproerig land of als de vijand reeds tusschen onze korpsen stroopt of tusschen hen geplaatst is, verkrijgen zulke officieren, een geleide.
De B. en bevelen van verschillende vloten, van verschillende eskaders of van de afzonderlijke schepen eener vloot worden door advysjagten en door signalen (zie Signalen), overgebragt. B. van den vijand worden door ligte vaartuigen ingewonnen.

Berm.

Eene strook gronds tusschen de gracht en de borstwering, welke dient om een tegenwigt tegen de drukking der borstwering daar te stellen of om de afrollende aarde van het buitentalud tegen te houden. Bij veldwerken, die altijd slechts eene geringe hoogte hebben, maakt men haar niet breeder dan 6 palmen, bij duurzame versterkingen met hooge aarden wallen wordt zij somtijds wel 4 ellen breed. In dat laatste geval wordt zij echter met heggen beplant, opdat de vijand, die den wal beklimmen wil, er geen vast punt zoude vinden. Behalve deze berm laat men aan de buitentaluds van zeer hooge aarden wallen nog eene of meerdere dergelijke strooken gronds staan, die dan eveneens berm genoemd worden.

Bersaglieri.

Benaming der Sardinische scherpschutters, welke in het jaar 1836 door Alexander de la Marmora werden opgerigt. Naar hun voorbeeld werden later de Fransche jagers van Vincennes georganiseerd. Zij tellen thans 10 bataillons.

Beschieten.

Eene plaats, een troep B., ze met geschut- of geweervuur bestoken.

Beschuit.

Zie Brood.

Beslag,

1o. Hoefbeslag, zie Hoef. 2o. Zie Handvuurwapens.

Beslissing

van een gevecht. Zie Gevecht.

Bespanning.

Het aantal bespanningspaarden hangt niet alleen van den te vervoeren last af, maar ook van de meer of minder doelmatige inrigting van het voertuig, van de meerdere of mindere bewegelijkheid daarvan en van de omstandigheden, waaronder het vervoerd moet worden. Eindelijk kan ook de wijze van aanspanning onder overigens gelijke omstandigheden, eene sterkere B. vereischen of eene zwakkere veroorloven. Deze aanspanning verschilt dikwijls zeer veel, men spreekt van Russische, Fransche, Pruissische, enz. aanspanning, van aanspanning tusschen de lamoenberrie of aan den disselboom, enz. Zij hangt af van het aantal paarden der B., van de inrigting van het voertuig, namelijk bij een vierraderig, of het met wrijfhout of met draaghout is, enz. Het is onmogelijk den last aan te geven, die bij alle oorlogs-
{==57==} {>>pagina-aanduiding<<}
voertuigen door een paard kan getrokken worden. B. van veldstukken, die manoeuvreren moeten, kunnen bij gelijke getalsterkte onmogelijk even groote lasten vervoeren, als B. van belegeringsstukken, die slechts marschen over gebaande wegen behoeven te maken; ook komen hier de hoogte der raderen, de inrigting der assen, de voorwigtigheid, enz. in aanmerking. Gewoonlijk neemt men als maximum van den last, dien men aan een trekpaard der artillerie kan opleggen 330 kilogr. aan; het is evenwel doelmatig, dat men onder dat maximum blijve en wel des te meer, naarmate de artillerie manoeuvreervaardiger zijn moet of naarmate men op het vervoer, zelfs gedurende korten tijd, van de bedieningsmanschappen op de handpaarden rekent. Hoe grooter het aantal paarden eener B. is, des te minder last kan elk paard naar evenredigheid vervoeren, om de eenvoudige reden, dat een grooter aantal paarden niet zoo gelijkmatig trekt als een kleiner; bij 6 paarden rekent men slechts voor elk paard op ongeveer 7/8 van den last, dien een paard van een vierspan trekt. Verre het grootste getal oorlogsvoertuigen zijn met 4 of met 6 paarden bespannen, sterkere B. komen nog wel voor bij de zware veldstukken (12 
{== afbeelding 	==} {>>afbeelding<<}
    
) en bij de zware stukken en voertuigen der belegeringsartillerie, maar zullen bij de eerste wel spoedig verdwijnen, daar eene algemeene verandering der 12 
{== afbeelding 	==} {>>afbeelding<<}
    
 kanonnen in ligtere granaatkanonnen te voorzien is. Men deelt de 6 of 8 paarden eener bespanning, in drie of vier paren, die den naam van span dragen. Zij worden voor elkander gespannen en naarmate van hunne plaatsing voor-, voormidden-, achtermidden- of achterpaarden genoemd. Van achter naar voren gezien, wordt in ieder span, het linker paard bijdehandsche of zadelpaard, het regter, vandehandsche of handpaard genoemd; op het eerstgenoemde rijdt de stukrijder, die insgelijks voor-, voormidden-, achtermidden- of achterrijder genoemd wordt. Tot de B. behoort al verder de wijze, waarop het voertuig is ingerigt om er de paarden aan te bevestigen; dit geschiedt door eenen disselboom of eene lamoenberrie en een trekhout met trekknuppels, waarbij al dan niet een voorzwengel met trekknuppels gevoegd is, naarmate de disselboom al dan niet in evenwigt is. Tot het paardentuig behoort het trektuig, het tuig tot het ophouden en besturen van het voertuig, de teugels tot leiding der bespanning, het zadeltuig en bij de voertuigen, wier disselboom ondersteund moet worden, de inrigting tot het dragen van de voorwigtigheid.
De trektuigen zijn hamen of trekgareelen. Het gareel bestaat uit eenen breeden lederen borstriem, die om de borst van het paard gelegd wordt en waarvan de trekstrengen aan weêrszijden van het paard naar den zwengel of de trekknuppels loopen. Het haam kan door haamkussens, riemen of gespen voor elk paard passend gemaakt worden, of wel men heeft verschillende nummers van hamen, zoodat voor ieder paard een haam kan worden uitgekozen. Voor zware voertuigen, vooral als zij zich op ongelijk terrein moeten bewegen, is het gareel ongeschikt, daar het door zijne plaatsing de borstholte aan drie kanten drukt en de vrije werking der schouders en der longen belemmert; het haam daarentegen rust tegen de sterke schouderspieren en gedeeltelijk op den hals, dus op die plaatsen, welke volgens den bouw van het paard het meest geschikt zijn tot het voorttrekken van eenen last. De strengen moeten eene gepaste lengte hebben, niet te kort zijn, opdat de paarden bij snelle gangen, niet in hunnen sprong gehinderd worden of het voertuig tegen de achterbeenen loopt, niet te lang, waardoor zij gemakkelijk over de strengen zouden kunnen treden en waardoor de korte wendingen moeijelijk worden. Het paard zoude de meeste trekkracht kunnen oefenen bij eene strekking der strengen, waarbij de trekkracht met den horizon den wrijvingshoek maakt, als men daarbij een ge-
{==58==} {>>pagina-aanduiding<<}
lijk terrein en eene gelijkmatige gemakkelijke beweging vooronderstelt; intusschen kan men deze vooronderstelling bij een oorlogsvoertuig niet verwezenlijken; men laat dus de strengen der achterpaarden van den trekknuppel naar het haam in eenen hoek van 11 tot 13o stijgen, hetgeen hun het trekken gemakkelijk maakt en gelegenheid geeft, om de voorraderen over kleine oneffenheden van den grond op te ligten.
Tot het ophouden van het voertuig dient bij de achterpaarden, het achtertuig; het bestaat uit twee draagriemen, die van den zadel en den staartriem afgaan en waaraan een broek of omlooper, die achter om het paard loopt, bevestigd is; deze omlooper geeft aan het paard een steunpunt bij het ophouden en bij het teruggaan. De disselboomkettingen of riemen, die van het vooreinde van den disselboom naar de hamen of wel naar de omloopers van de beide achterpaarden loopen, dienen om bij het teruggaan den disselboom terug te trekken of te duwen en tevens om dien bij wendingen in de nieuwe rigting te brengen.
De toomen en zadels (zie Paardentuig) der trekpaarden, waardoor de stukrijder zijn span kan geleiden en het bijdehandsche paard kan berijden, komen in de hoofdzaak met die der rijpaarden overeen; in plaats van zadels krijgen de vandehandsche paarden pakzadels tot het plaatsen van de bepakking der stukrijders; deze pakzadels zijn al dan niet van stijgbeugels voorzien, naarmate de bedieningsmanschap in sommige gevallen, daarop moet kunnen plaats nemen of niet. De vandehandsche paarden krijgen gespleten teugels, waarvan de regter aan het haam vastgebonden wordt (de opzetteugel), terwijl zich aan het einde van den linker (handteugel), eene handlis voor den stukrijder bevindt.
Tot het dragen van de voorwigtigheid van den voorwagen hebben de artilleriën verschillende stelsels aangenomen, die zich tot twee, namelijk het Engelsche en het Fransche laten terugbrengen. Bij de Engelsche B. trekt het achterste vandehandsche paard in eene lamoenberrie en draagt te gelijkertijd de berrieboomen, door middel van eenen draagriem, die over zijnen rug loopt en aan de boomen bevestigd is. Men oppert tegen dit stelsel de bezwaren, dat het lamoenpaard de geheele voorwigtigheid alleen draagt, dat het bij wendingen en in oneffen terrein door de slagen der berrieboomen lijdt, dat het het voertuig alleen in de rigting moet brengen en dat het moeijelijk los te maken en op te rigten is, in geval het stort. In verschillende landen, die dit stelsel gevolgd hebben, zoo als in Hannover, Denemarken, Noorwegen, Nassau, heeft men getracht deze nadeelen uit den weg te ruimen, meestal met goed gevolg. Bij de Fransche B. heeft men den disselboom behouden en laat de voorwigtigheid door de beide achterpaarden dragen, door middel van draaghouten of sluitbeugels (attèles), zijnde naar boven gekromde ijzeren armen, die met hun eene uiteinde zoodanig aan den disselboom bevestigd zijn, dat zij in een vertikaal vlak om hun bevestigingspunt kunnen draaijen, terwijl het andere uiteinde aan eenen draagbeugel aan het onderste gedeelte van het haam der achterpaarden bevestigd wordt.
Bij de voertuigen van het evenwigtsstelsel trekken de middenpaarden aan een' voorzwengel, die voor aan den disselboom hangt, terwijl de strengen der voorpaarden met die der middenpaarden verbonden zijn; bij de overige voertuigen, waar de achterpaarden reeds eene groote voorwigtigheid te dragen hebben, zijn de strengen dubbeld bij de drie (of twee) achterspannen, zoodat zij aan den algemeenen doorloopenden streng trekken en bovendien elk aan een bijzonderen streng; overigens is het tuig der midden- en voorpaarden slechts verschillend door de weglating der deelen, die tot het dragen van het voertuig dienen. Bij de voertuigen van het evenwigtsstelsel zijn de paarden minder van elkander en van het voertuig afhankelijk dan bij de overige.

{==59==} {>>pagina-aanduiding<<}

Bronnen: Migout et Bergerij, Théorie des affuts et des voitures d'artillerie, Dwijer, Neun Systeme der Feldartillerie-Organisation; Jacobi, Die europäischen Feldartilleriesysteme.

Bestek.

1o. De aanwijzing op de zeekaart, van de plaats waar een schip zich, volgens de waarnemingen en berekeningen der officieren, op een bepaald tijdstip bevindt. 2o. De beschrijving van een werk, dat aanbesteed moet worden.

Bestorming

van de bres, van den bedekten weg. Zie Vestingoorlog.

Bestrijken.

Eene versterkte linie B., haar flankeren, noemt men haar verdedigen door middel van eene andere linie, welke met haar een inspringenden hoek van ongeveer 90o maakt. Zie Versterkingskunst.

Bestrijkend schot.

Zie Kogelbaan.

Betaalmeester.

Een officier of militair beambte, die de administratie bij zeker troepengedeelte (een regiment, een bataillon) voert. Zie Kwartiermeester. Bij het Nederlandsche Oost-Indische leger heeft men betaalmeesters.

Betrekken.

Een kamp, een bivouac, eene wacht B., daar inrukken en zich inrigten.

Beugel.

1o. Zie Handvuurwapens. 2o. Zie Sabel.

Beukelaar

of schild. Zie Schild.

Beurston.

Eene buskruidton door eene kap van kalfsleder gesloten en bestemd om bij het vuren eenige kardoezen in de nabijheid der vuurmonden in voorraad te hebben.

Beurt.

1o. Op zijne B., buiten zijne B. bevorderd worden zegt men van officieren, die naar ancienneteit of bij keuze avancement maken. 2o. Dienstbeurt, dienst, die naar eenen bepaalden rooster, verrigt wordt.

Bevaren matrozen,

zijn matrozen, die reeds langen tijd gediend hebben en de scheepsdienst volkomen kennen.

Beväring,

naam der algemeene bewapening in Zweden, tegenwoordig tot vijf ligtingen ieder van ongeveer 20000 man, door het lot gekozen, bepaald. De B. wordt jaarlijks gedurende 14 dagen door de kaders der Indelta-troepen in den wapenhandel geoefend.

Bevel.

Zie Order.

Bevelhebber.

Ieder aanvoerder van een troepenkorps.

Bevestigingsmanier.

Zie Versterkingsstelsel.

Bevordering.

Bij alle legers krijgt tegenwoordig ieder officier door den datum zijner aanstelling eene bepaalde verhouding in dienst-ouderdom ten opzigte van alle officieren van gelijken rang; door wegvallen van ouderen klimt hij nu in die volgorde op, tot dat hij de oudste van zijnen rang geworden is, waarna hij bij ontstaande vacatures, in eenen hoogeren rang bevorderd wordt. De ouderdom van rang (ancienneteit), is zoo doende de grondslag van de gewone B. geworden. Overal komen echter uitzonderingen op dien regel voor, door bevorderingen bij keuze, hetzij dat deze het gevolg zijn van ware of vermeende buitengewone verdiensten, hetzij dat die hoogere rangen gekocht worden, zoo als bijv. in Engeland wettelijk plaats vindt. Daar het levenslot onzer hedendaagsche officieren op het naauwst verbonden is aan de B. tot hoogere rangen en de personele belangen daarbij volstrektelijk in het spel zijn, zoo is het niet te verwonderen dat bijna geen enkel stelsel van B. de wenschen van allen voldoet, en geen daarvan eenen onverdeelden bijval geniet. Men verwijt aan de B. bij ouderdom van rang, dat zij verdienstelijke en onverdienstelijke personen geheel op dezelfde wijze behandelt en eigenlijk slechts de sterkste ligchaamsgestellen, mogelijk ook de onverschilligsten, die zich niets aantrekken en zich geene grijze haren laten groeijen, of ook de buigzaamheid

{==60==} {>>pagina-aanduiding<<}

van karakter, die zich alles laat welgevallen, beloont, hoewel buigzame karakters juist in de hoogere rangen van het leger het minst op hunne plaats zijn en deze rangen nu buitendien door oude afgeleefde lieden bekleed worden, terwijl eene onverzwakte jeugdige levenskracht daarbij noodzakelijk was. Intusschen heeft nog niemand met deze verwijten, de bevordering naar ouderdom van rang als grondslag ter zijde willen stellen; men heeft altijd slechts verlangd, dat er uitzonderingen op gemaakt zouden worden. In Engeland is dit door den verkoop der plaatsen mogelijk, welk stelsel door zijne hevigste voorstanders vooral daarmede verdedigd wordt, dat daardoor jongere menschen in hoogere betrekkingen komen, terwijl de tegenstanders daartegen met regt aanvoeren, dat de jeugd alleen nog geen generaal vormt, dat deze nog andere eigenschappen behoeft en dat de verkoop der plaatsen, daar hij het bekleeden der hoogere rangen louter van het toevallig bezit van aardsche goederen doet afhangen, nog volstrekt geene zekerheid voor het daarzijn dier andere eigenschappen geeft. In andere staten heeft men bevordering bij keuze, waarbij verdiensten, dappere daden en buitengewone krijgswetenschappelijke vorming in aanmerking genomen worden. Daartegen heeft men in te brengen, dat de dapperheid en het beleid, die een officier in een' ondergeschikten rang toont, nog geenszins de verzekering geven, dat hij ook als generaal beleidvol en dapper zal zijn, omdat deze eigenschappen in die hoogere betrekking zich geheel anders moeten uiten, dan in de mindere, dat overigens deze B. voor dappere en beleidvolle daden alleen in den oorlog kan toegepast worden, terwijl men juist in vredestijd, de normale toestand der tegenwoordige staten, een uitzonderingsstelsel noodig heeft, ten einde te zorgen, dat men bij het uitbreken van eenen oorlog jonge generaals, enz. hebbe. Voor vredestijd blijft nu als grondslag voor dit stelsel niets anders over, dan de wetenschappelijke vorming; wanneer deze zelfs in hooge mate voorhanden is, dan kan men nog volstrekt niet beweren, dat zulks ook met de andere karaktertrekken, die voor eenen hoogeren officier vooral noodig zijn, het geval is; buitendien, waardoor overtuigt men zich van die vorming? door examens; en het is genoeg bekend, dat deze eene zeer bedriegelijke maatstaf, zelfs voor het beoordeelen der kunde, zijn. Wilde men echter in vredestijd bij bevorderingen bij keuze ook nog het karakter in aanmerking nemen, dan loopt men gevaar, slechts zulke lieden eene snelle B. te zien maken, die zich in de mindere rangen door eenen aangenamen gezelschapstoon en door groote buigzaamheid, bij hunne meerderen bemind wisten te maken en die waarschijnlijk de allerslechtste generaals zouden zijn. Onder alle onvolkomene bevorderingsstelsels schijnt datgene het minst onvolkomen, waarbij de ouderdom van rang als regel aangenomen wordt, doch de officieren reeds van te voren in twee klassen verdeeld zijn, waarvan de talrijkste slechts zekeren rang, bijv. dien van kapitein kan bekomen, aan welke klasse men slechts matige eischen doet, terwijl eene minder talrijke klasse uit personen bestaande, die door opvoeding, sociale en wetenschappelijke vorming, door voortreffelijke hoedanigheden van karakter zich reeds vroegtijdig onderscheiden, de mindere rangen in dit geval, bijv. tot dien van kapitein, snel en zonder dienst-ouderdom in aanmerking te nemen, doorloopen en daarna tot hoogere rangen gekomen, daarin naar ouderdom van rang bevorderd worden. In Frankrijk volgt men nagenoeg dit stelsel. Het denkbeeld van dienstouderdom kon niet bestaan, alvorens er staande legers waren; in den tijd der landsknechten werd hij, die een vaandel kon werven kapitein, terwijl deze zijnen luitenant uitkoos; degeen die een regiment op de been kon brengen werd kolonel. Eerst toen met de grondvesting der monarchie en de geboorte van staande legers, de officieren op het einde der 17de eeuw staatsbeambten werden, werd het denkbeeld van dienstouderdom geboren.

{==61==} {>>pagina-aanduiding<<}

Zie hier de voornaamste regelen, welke bij ons te lande bij de wet van 28 Augustus 1851 voor de B. zijn vastgesteld:
In tijd van vrede moet de officier om tot den rang van kapitein in aanmerking te komen, ten minste 8 jaren in den rang van luitenant hebben gediend. De kapitein moet minstens vier en de hoogere officieren ten minste twee jaren in hunnen rang hebben gediend, alvorens tot bevordering in aanmerking te komen. In tijd van oorlog wordt ten minste de helft van den hierboven vermelden diensttijd vereischt. Hierop kan eene uitzondering gemaakt worden, tot belooning van een schitterend wapenfeit of wel als de aanvulling der opengevallen plaatsen door verliezen voor den vijand ontstaan, anders onmogelijk is.
Bij de bevordering tot den rang van kapitein toe, moet 5/6 naar dienstouderdom en kan 1/6 bij keuze plaats hebben, terwijl de B. tot hoogere rangen dan die van kapitein aan den Koning is overgelaten.
Overigens bestaan er nog eenige bepalingen voor de bevorderingen der officieren van de geneeskundige dienst, die zich daartoe aan een examen moeten onderwerpen, benevens voor de aanvulling en bevordering bij den generalen, provincialen en plaatselijken staf, het wapen der maréchaussée, de magazijnmeesters der artillerie en het korps officieren der militaire administratie, benevens der officieren die in krijgsgevangenschap of op non-activiteit zijn.
Voor de B. bij de zeemagt is vastgesteld, dat een adelborst der 1e klasse, ten minste 2 jaren in den rang, waarvan 1 jaar buitengaats, moet gediend hebben om tot het examen van luitenant ter zee der 2e klasse in aanmerking te komen; een luitenant ter zee der 2e klasse moet 6 jaren, waarvan 2 buitengaats, hebben gediend om het examen voor de eerste klasse te mogen doen, die der 1e klasse 4 jaren, waarvan minstens 6 maanden als eerste officier of bevelhebber buitengaats, de kapitein-luitenant insgelijks 4 jaren, waarvan 6 maanden als bevelhebber buitengaats, de kapitein ter zee 4 jaren, waarvan één jaar het bevel over een van 's rijks schepen voerende, waarmede hij eene zeereis van minstens 6 maanden moet gedaan hebben, de schout-bij-nacht drie jaren gediend hebben, alvorens tot den naastvolgenden rang te kunnen worden bevorderd. De B. tot en met luitenant ter zee der 1e klasse geschiedt voor 5/6, die tot kapitein-luitenant voor 3/4 en die tot kapitein ter zee voor 2/3 naar ouderdom van rang, het overige kan bij keuze aangevuld worden. De benoeming tot vlagofficier geschiedt geheel bij keuze.

Bewapening.

Zie Uitrusting, Wapens.

Beweeglijkheid,

1o. der voertuigen (zie Voertuigen), 2o. der troepen, der legers. Zij berust gedeeltelijk op de meerdere of mindere marschvaardigheid der soldaten, deels op hunne weinige behoeften, deels ook op de goede regeling der marschen en eene doelmatige inrigting van de dienst. Hoe meer behoeften een leger heeft, des te minder beweeglijkheid bezit het; groote treinen vertragen alle marschen, maar te kleine treinen, zoodat de troepen buiten de mogelijkheid zijn, zich de hulpmiddelen van het land dat zij doortrekken snel toe te eigenen en de noodzakelijke levensbehoeften voor korten tijd mede te voeren, werken eveneens nadeelig op de B. Eene juiste organisatie van het leger is eene hoofdvoorwaarde voor de goede regeling der marschen en eene doelmatige inrigting van de dienst.

Beweging

is de uitwerking eener krachtsontwikkeling; het kruid moet zich in gas veranderd uitbreiden, om in de mijn den grond op te heffen, om het projectiel uit den loop te drijven; troepen, die den vijand willen slaan, moeten zich bewegen om hem op te zoeken, indien hij het niet doet. De groote B. der legers op het oorlogstooneel noemt men, als men ze met betrekking tot hun doel beschouwt: operatiën

{==62==} {>>pagina-aanduiding<<}

(zie Operatiën); als men het doet met betrekking tot hunne uitvoering: marschen (zie Marschen); de B. op het slagveld heeten in het algemeen manoeuvres, terwijl de B. van troepen-afdeelingen, om van de eene formatie tot de andere over te gaan evolutiën (zie Evolutiën) genoemd worden.

Bewegingslijn.

Zie Operatielijn.

Bezaan.

Zie Zeilen.

Bezaansmast.

Zie Mast.

Bezetten.

Een terreinvoorwerp, eene bewoonde plaats, enz. met troepen bezetten, om ze te verdedigen.

Bezetting

eener vesting. 1o. Zij moet in vredestijd sterk genoeg zijn om de werken te bewaken, in oorlogstijd om de vesting te kunnen verdedigen, zonder daarom in gestadige dienst te zijn. Men neemt gewoonlijk aan, dat niet meer dan het derde gedeelte der B. gelijktijdig in dienst moet zijn, zoodat men drie aflossingen verkrijgt. De sterkte der B. hangt vooral af van de grootte der vesting, voor welke zij bestemd is. Meestal rekent men dat de B. eene voldoende oorlogssterkte heeft, als zij 500 à 600 man voor ieder bastion van den hoofdwal telt. Intusschen kan het aantal bastions alleen, de sterkte niet bepalen; men moet in aanmerking nemen of en hoeveel voorwerken de vesting heeft, die elk eene voldoende zelfstandige B. vereischen, of zij aan alle zijden toegankelijk is, dan wel alleen op eenige bepaalde aanvalspunten kan genaderd worden, of de B. eenen zekeren kring in den omtrek moet beheerschen en dus in staat moet zijn uitvallen op grooteren afstand te verrigten. Ook moet men in aanmerking nemen of de ligging der vesting met betrekking tot den gezondheidstoestand der troepen, op meer of minder zieken kan doen rekenen. - Infanterie vormt het hoofdbestanddeel der B.; het aantal artilleristen hangt af, van het aantal stukken, dat zoowel tegen den verrassenden als tegen den geregelden aanval in werking moet kunnen gebragt worden, waarbij intusschen de bedieningsmanschap door handlangers van de infanterie kan aangevuld worden (zie Bediening). De sappeurs berekent men op 1/10 van de geheele sterkte der B. De aanwezigheid van een duurzaam mijnenstelsel en in het algemeen de bestaande mogelijkheid om van mijnen gebruik te maken, bepaalt het aantal mineurs, dat aanwezig moet zijn.
Wegens de moeijelijkheden aan de verpleging van paarden verbonden, heeft men gaarne zoo weinig kavallerie mogelijk in de vesting, doch men kan ze gevoegelijk niet geheel ontberen, namelijk om vóór het begin der eigenlijke belegering berigten in te winnen en de communicatie met de omliggende landstreek te onderhouden. Tot dit laatste einde kan zij ook gedurende het eigenlijke beleg met vrucht gebezigd worden, terwijl zij ook bij groote uitvallen voortreffelijke diensten kan bewijzen; 1/20 à 1/30 van de sterkte der infanterie is aan kavallerie genoegzaam, om die verschillende doeleinden te vervullen. Daar de dienst der B. als zij sterk genoeg en de vesting goed uitgerust is, minder vermoeijend dan de velddienst is, zoo kan men haar, behalve uit schutterij, ook uit zwakkere, tot de velddienst niet geheel geschikte lieden zamenstellen; dit mag echter niet zoo ver uitgestrekt worden, dat men haar uit invaliden vormt. Voor jonge troepen, die men bij de operatiën nog niet goed durft gebruiken, kan de dienst in eene vesting als eene zeer geschikte leerschool beschouwd worden.
2o. Bezetting (occupatie) van een land, van een gewest noemt men de militaire bezetting daarvan, verbonden met de daarstelling van een burgerlijk bestuur, dat overeenkomt met het doel der B. en de militaire magt in de vervulling harer taak ondersteunt. De B. van een gewest van het eigen land of eener grensprovincie van een naburig land door een bezettings- of occupatieleger, of door een bezettingskorps heeft

{==63==} {>>pagina-aanduiding<<}

plaats om het uitbreken van eenen opstand te voorkomen of die in hare geboorte te stikken, ook om na een' bedwongen opstand, het weder uitbreken daarvan, onmogelijk te maken (de bezetting van Krakau door de Oostenrijkers, Russen en Pruissen in 1846; de bezetting van Baden door de Pruissen in 1849). Een onzijdig land wordt bezet, om te verhinderen, dat het zich bij het uitbreken van eenen aanstaanden oorlog, bij den vijand zoude aansluiten (Frederik de Groote in Saksen 1756, de Oostenrijkers in Beijeren 1805, de Bondgenooten in Griekenland 1854), of om het in bezit te nemen als onderpand voor de vervulling van zekere voorwaarden, waarover men vóór het verklaren van den oorlog met den vijand onderhandelt; hierdoor verzekert men zich voordeelen van krijgskundigen aard, in geval het werkelijk tot eene vredebreuk komt (de Russen in de Donau-Vorstendommen 1853). Een overwonnen vijandelijk land wordt geheel of ten deele bezet gehouden, om een waarborg te hebben voor de betaling der oorlogskosten, welke de overwinnaar daaraan heeft opgelegd (de Bondgenooten in Frankrijk van 1815 tot 1818).

Bezoldiging.

Zie Soldij.

Bibliotheek.

Militaire bibliotheken worden tegenwoordig bij de meeste legers als onontbeerlijke hulpmiddelen voor de verdere ontwikkeling der officieren beschouwd; zij zijn deels aan de bestaande inrigtingen voor militair onderwijs verbonden; deels behooren zij tot enkele grootere troepenafdeelingen, regimenten, divisiën, enz. De middelen tot hare vorming en aanvulling worden gedeeltelijk gevonden uit bijdragen van den staat, gedeeltelijk uit die van officieren. Deze middelen zijn echter grootendeels zeer beperkt en de vraag is dan, wat de B. eigenlijk zal aanschaffen. In de eerste plaats moet iedere militaire B. eenige goede militaire tijdschriften bezitten, dewijl daarin uitsluitend enkele bronnen van studie te vinden zijn; daarnevens zoude men welligt, volgens de voorhanden middelen, nog de gezamenlijke nieuwe voortbrengselen der militaire letterkunde kunnen aanschaffen; is de B. echter nog nieuw, dan zoude men moeten afzien van goede oudere werken, hetgeen stellig een nadeel zijn zoude. Het is dus onder zulke omstandigheden doelmatig, de voorhanden middelen reeds vooraf in zekere verhouding te verdeelen en het eene gedeelte voor de aanschaffing van nieuwere, het andere voor die van oudere werken te bestemmen, welke laatste men dikwijls bij verkoopingen, als anderszins, voor eenen geringen prijs kan bekomen. Bij het aanschaffen van werken doet men goed, ieder jaar vooral op één bijzonderen tak te letten, bijv. door het eene jaar bij voorkeur werken over de krijgs-geschiedenis, een volgend jaar technische werken enz. te koopen. Daardoor komt een zeker stelsel in den aankoop en als de aandacht zich op één vak vestigt, wordt de keuze zorgvuldiger en men vermijdt dan gapingen, die zeer belemmerend voor de studie zijn. Behalve zuiver militaire werken mogen in eene officiersbibliotheek zoo mogelijk ook de uitmuntendste werken over andere wetenschappen, vooral geschiedenis, aardrijkskunde, natuurkunde, enz. niet ontbreken; zij kunnen evenwel eerst na de zuiver militaire werken in aanmerking komen. Militaire bibliotheken, die aan afzonderlijke scholen, bijv. artillerie- of geniescholen verbonden zijn, zullen hoofdzakelijk de werken bezitten, die betrekking op dat vak hebben; het zoude evenwel eene groote dwaling zijn, als zij andere militaire werken wilden uitsluiten, daar in de krijgswetenschap even als in den oorlog alle takken in een naauw verband staan en hij, die nooit de gelegenheid had, eene algemeene militaire ontwikkeling te verkrijgen, een slecht artillerie- of genieofficier zoude zijn.
Behalve aan de hier genoemde officiersbibliotheken heeft men in den jongsten tijd in verschillende landen ook aan B. voor onderofficieren en soldaten gedacht en deze gedeeltelijk opgerigt. Als de militaire ontwikkeling bij den officier het hoofddenkbeeld

{==64==} {>>pagina-aanduiding<<}

is, zoo kan dit voor den soldaat in het geheel niet, voor den onderofficier slechts betrekkelijk het geval zijn. Men gaat hier voornamelijk van het denkbeeld uit, den soldaat de gelegenheid te geven, zijne vrije uren op eene nuttige wijze te besteden. Dit denkbeeld sluit onderhoudende lektuur niet uit; de vraag is alleen van welken aard die lektuur moet zijn. De zoogenaamde soldatengeschiedenissen, bereiken dit doel zeer slecht; zij zijn grootendeels ongeschikt om een' eenvoudigen gezonden smaak te vormen, die toch werkelijk als een hoofddeel van de karaktervorming van elk mensch te beschouwen is. Eene geschikte keuze uit de klassieke schrijvers, zelfs al bevatten ze niets krijgskundigs, zoude in allen gevalle betere vruchten opleveren. Het voornemen om tegelijk met de uitspanning, ook onderwijs te verbinden mag echter volstrekt niet achteraan gesteld worden en dat onderwijs moet bij de inrigting van het militiestelsel niet op het verblijf in het leger, maar op het geheele leven gerigt worden. Men moet diensvolgens voor de soldatenbibliotheken reisbeschrijvingen, goed geschreven werken over de algemeene geschiedenis, populair geschreven werken over de natuurkundige wetenschappen, over handwerken en landbouw aanschaffen, waarbij men echter vooral wat de natuurkunde betreft, wel eene zeer keurige keuze moet doen, daar juist in dat opzigt de mode tegenwoordig veel prulwerk in het leven geroepen heeft. Er kan zeer groot verschil van gevoelen bestaan of men al dan niet stichtelijke werken in de soldatenbibliotheek moet opnemen. In allen gevalle moet men daarbij met de uiterste voorzigtigheid te werk gaan en de keuze niet geheel aan eenen geestelijke overlaten, als men niet geheel overtuigd is, dat hij noch een schijnheilige noch een dweeper is. De soldaat moet vroom zijn, maar door het lezen van allerlei onverstaanbare geheimenissen niet tot een' femelaar gevormd worden.

Bijbel.

Zie Vuurpijlen.

Bijdehandsche paarden.

Zie Bespanning.

Bij den wind. Bij-den-windslijnen.

Zie Wind.

Bijdraaijen;

door eene juiste stelling der zeilen, een zeilschip op de plaats stil laten liggen, zonder ten anker te komen. Men bereikt dit doel door de voorzeilen vol te laten staan en de achterzeilen tegen te brassen of omgekeerd. Een volmaakt stil liggen heeft hier natuurlijk geen plaats, daar wind en golfslag nog altijd zekere werking op de scheepswanden uitoefenen. Men draait bijv. bij om een ander schip in te wachten.

Bijl.

Het bekende timmermanswerktuig, behoorende tot de uitrusting van de sappeurs der infanterie, waar die nog bestaan; alsmede tot de draagbare gereedschappen der sappeurs en pionniers. Een gedeelte van de bemanning der oorlogsvaartuigen wordt ook voor het enteren met bijlen bewapend. Kleine of handbijlen zijn onontbeerlijke werktuigen voor alle troepen en moeten door elke kompagnie, batterij, enz. in genoegzaam getal medegevoerd worden. De groote bijl der sappeurs draagt ook wel den naam van aks.

Bijleggen.

Bij een' storm met zoo weinig zeilen mogelijk, digt bij den wind leggen (zie Wind) zoo dat het schip zoo min mogelijk van plaats verandert. Men legt bijv., bij als men denkt digt bij land te zijn, om er niet op gezet te worden.

Bijstander.

1o. Van twee schepen, die in slagorde naast elkander leggen, wordt elk daarvan de B. (matelot) van het andere genoemd. 2o. In vroeger tijd gaf men aan de schepen der vlagofficieren een of soms twee schepen tot hunne bijzondere ondersteuning. Deze schepen werden dan B. genoemd.

Bijzetten.

De zeilen B.; ze losmaken en uitspannen.

Bimbachi.

Benaming voor majoor bij het Turksche leger.

Binnengrachtsboord.

Escarp. Zie Gracht.


{==65==} {>>pagina-aanduiding<<}

Binnenkruin, Binnentalud.

Zie Borstwering.

Binnenland.

In het algemeen het inwendige gedeelte des lands in tegenstelling tot het kustland; meer bijzonder in lage kustlanden, het land binnendijks in tegenstelling van de uiterwaarden.

Binnenlijn.

Operatiën op de binnenlijn. Zie Operatiën.

Binnenruimte.

Zie Verschansing.

Binnensnijtanden.

Zie Hoofd.

Binnenverdediging

eener vesting, noemt men den strijd, die door de bezetting nog volgehouden wordt, als de vijand reeds meester van den hoofdwal is; dit kan geschieden door de verdediging van afsnijdingen of reduits in enkele reeds veroverde werken of door die der straten en huizen.

Binnenwateren.

Zie Wateren.

Birago'sche brug.

Zie Bruggen.

Bivouac

van het Oud-Hollandsche bijwacht afgeleid, is iedere plaats waar een troepenkorps in het open veld uitrust en den nacht doorbrengt. Nadat de legers gedurende verscheidene eeuwen uitsluitend onder tenten gelegerd hadden, als zij geene kwartieren konden betrekken en slechts bij uitzondering, bij dreigende overvallingen, den nacht in het geweer hadden doorgebragt, voerden de Franschen in de omwentelingsoorlogen het bivouacqueren in; Napoleon volmaakte het stelsel en tegenwoordig is het algemeen aangenomen, hoewel er nog uitzonderingen op dien regel voorkomen. Indien elk legerkamp boven een kantonnement het voordeel heeft, dat men de troepen digt bij elkander onder de hand der aanvoerders en bijna geheel slagvaardig houden kan, zoo heeft weder het bivouac het voordeel boven het legerkamp, dat men het kan opslaan zonder dat men een' vreesselijken nasleep van tenten behoeft mede te voeren; de legerbehoeften, stroo en hout worden uit de naastbijgelegen bewoonde plaatsen gerequireerd; het is niet noodig tenten op te slaan, noch ze weder af te breken. Deze wijze van legeren heeft echter ook hare nadeelen. Bij regen en vorst, lijdt de gezondheid der manschappen zeer veel, eveneens als men de plaats van het bivouac niet met de uiterste zorg uitkiest. Goede bivouac-plaatsen moeten droog, derhalve zoo mogelijk op zachte hellingen gelegen zijn; zij moeten zoo veel mogelijk tegen den wind beschut zijn; de buurt moet water opleveren om te koken en te drinken; de bivouacplaats van een zelfstandig korps moet ook niet door eenen hoofdweg in twee deelen gescheiden zijn, opdat geen verkeer daarop noodzakelijk worde, waardoor de vrije beweging van troepen en voertuigen belemmerd zoude kunnen worden. Overigens zijn alle grondregels voor de legerkampen opgegeven, ook op de bivouacs van toepassing. Zie Kampen en Kwartieren, Marschen.

Blad.

1o. In de militaire techniek elke metaalplaat van geringe dikte, en van even groote of verschillende lengte en breedte. Men spreekt dus van het B. eener lans, als hare spits genoemden vorm heeft, van het B. eener bijl, enz. 2o. Het B. van een roeispaan of riem is het breedere gedeelte, dat in het water gestoken wordt. 3o. Eerste blad of Prima plana noemde men in der tijd der landsknechten, het eerste B. in de monsterrol, waarop de gezamenlijke officieren en dubbel bezoldigden ingeschreven werden, terwijl men aan die personen dezelfde benaming gaf in de beteekenis van kader. In dienzelfden zin is het woord nog hier en daar in gebruik.

Blanke wapens.

Zie Wapen.

Blenometer.

Een werktuig tot meting van de betrekkelijke kracht der veren van het slot eens geweers.

Bles.

Een witte streep langs de neus van een donkerkleurig paard, naar hare gedaante druipbles, halve of smalle of breede B. genoemd; een witte plek op de bo-
{==66==} {>>pagina-aanduiding<<}
venlip wordt sneb of snuitje genoemd, valt deze met de bles te zamen, dan is het een doorloopende bles. Eene kleine witte vlek op het voorhoofd heet bloempje, eene grootere ster of kol; wordt deze naar beneden verlengd, dan wordt zij druipkol genoemd.

Blijde.

Zie Geschut.

Blik.

In het algemeen elk metaal dat tot dunne platen of banden geslagen is, zonder het gebruik daarvan in aanmerking te nemen; men heeft dus ijzerblik, koperblik, enz.; in meer bepaalden zin: vertind ijzer.

Blikken of Blikvuren

is bij de zeelieden door het op- en nederhalen van het vuur een teeken geven, dat men in nood is.

Blikkendoos.

Verouderde benaming voor kartets. Zie Projectilen.

Blikkendoosschot,

kartetsschot. Zie Schot.

Blikvuur.

Een vuurwerk aan boord der schepen gebezigd, tot het doen van signalen. Het bestaat uit een' houten koker, gevuld met eene sterk lichtende sas, die gewoonlijk door middel van een slaghoedje ontstoken wordt.

Blind rot.

Onvoltallig rot. Bij de tweegelederenstelling ontstaat een blind rot wanneer het peloton een oneven aantal manschappen bevat; bij de driegelederenstelling als het getal manschappen niet door drie deelbaar is.

Blinde.

1o. Een houten raam uit twee stijlen en twee dwarsregels zamengesteld, waarvan de eersten aan beide einden zijn aangepunt, hebbende eene hoogte van 2,70 ellen en eene breedte van ruim 1 el. Zij worden bij den sappenarbeid gebezigd. Zie Sappen. 2o. Blinden, schietgatblinden, dienen tot sluiting van schietgaten, zoowel opene als bedekte, om daardoor de bedieningsmanschappen beter te dekken; zij worden van plaatijzer of van hout vervaardigd en van eene opening voorzien, waardoor bij het rigten en vuren, de kop van den vuurmond gemakkelijk kan heengestoken worden. Deze opening wordt dan weder met eene klep gesloten.

Blindering.

In de versterkingskunst elk dekkingsmiddel van hout of vlechtwerk, waardoor men zich aan 's vijands gezigt of aan zijn vuur of aan beiden wil onttrekken; men blindeert schietgaten, als men er zandzakken of gevulde schanskorven, somtijds alleen eene fascine op plaatst. In vestingen maakt men dikwijls B. door balken, welke schuin tegen wallen en muren geplaatst worden, ten einde, bij het gemis aan genoegzame bomvrije gebouwen, het niet in dienst zijnde gedeelte der bezetting eene dekking tegen het vijandelijke worpgeschut te verschaffen.

Blok, Blokaffuit.

Zie Affuit.

Blokhuis.

Hierdoor verstaat men een gebouw uit zware balken of boomstammen zamengesteld, van boven door balken en eene aarden bedekking tegen worpgeschut gedekt en ter verdediging ingerigt. De wanden van zulk een B. kunnen gevormd worden door vertikaal tegen elkander aansluitende palissaden of boomstammen van 30 à 40 duim dikte, die in den grond gegraven, op eene doorgaande eiken plaat rusten of die door middel van pennen in de geul van eenen zwaren balk ingeschoven worden, terwijl zij van boven door een doorgaand liggend raam opgesloten zijn. Ook kunnen de boomstammen horizontaal liggen en aan de hoeken halfhouts over elkander ingekeept worden. Op 2 à 2,50 el hoogte boven den grond, worden schietgaten of schietsleuven ingesneden en van buiten worden de wanden door eene aardophooging, die tot aan de schietgaten reikt, versterkt. Op het liggend raam wordt nu eene laag blinderingbalken van 0,30 el dikte gelegd, die tegen elkander aansluiten en 1 el over het raam uitsteken; hierop komt eene planken vloer, dan eene dubbele laag fascinen en vervolgens eene laag aarde van 1 el dikte; bij blokhuizen in vestingen wordt die laag 1,50 el dik en worden de planken met een mengsel van

{==67==} {>>pagina-aanduiding<<}

pik en teer bestreken. De B. worden gebruikt als reduits in veldwerken, als reduits in de wapenplaatsen van den bedekten weg der vestingen, als wachthuizen voor enkele afgezonderde posten, vooral in den bergoorlog. In dit geval heeft men meestal slechts geweervuur te vreezen en de wanden zoowel als het dak kunnen dan minder stevig gemaakt worden. Overal echter, waar men geschutvuur, voornamelijk worpgeschut te vreezen heeft, moet de blindering niet onmiddelijk op de wanden rusten, maar op bijzondere moerbalken in het inwendige van het B., terwijl zij minstens op elke 3 el afstands ondersteund moet worden. Om de schietgaten te kunnen bereiken, moeten er banketten aangebragt worden, die dan tegelijkertijd tot britsen ingerigt zijn, verder een schoorsteen, in sommige gevallen een haard tot koken ingerigt, een klein buskruidmagazijntje, eene pomp, enz. De eenvoudigste en meest gewone gedaante der B. is die van eenen regthoek; door de zamenvoeging van een aantal dier regthoeken, kan men verschillende figuren, bijv. kruisblokhuizen vormen. De ingang wordt gewoonlijk aangelegd aan de zijde, waar men het minst van den vijand te vreezen heeft. In vestingen worden somtijds als reduits steenen gebouwen, doch met een houten bedekking daargesteld, die dan eveneens, hoewel oneigenlijk blokhuizen genoemd worden.

Blokkade.

1o. Insluiting eener vesting. Zie Vestingoorlog. 2o. B. van eene vijandelijke haven, eene kust; het bewaken daarvan door oorlogsvaartuigen om haar verkeer met de open zee of andere landen te beletten. Zie ook Kruisen.

Blokkeren.

Eene vesting insluiten. Zie Vestingoorlog.

Blokrad.

Een vol rad, zonder speken, velgen of randband, hetzij uit een of meerdere stukken zamengesteld, eigenlijk slechts eene groote schijf. Men gebruikt blokraden bij kazemat- en scheepsaffuiten, enz. in het algemeen daar, waar men niet op de beweeglijkheid van een voertuig behoeft te letten en zeer kleine raden dus voldoende zijn.

Blokzoden.

Zie Zoden.

Bloot geven

(zich). 1o. In de schermkunst eene stelling van het ligchaam waarin men niet gedekt is. 2o. Daarvan toegepast op algemeene militaire omstandigheden.

Blusstang.

Op schepen gebruikelijk in plaats van zunders. De B. bestaat uit ineengerold kardoespapier, dat met eene loog van salpeter doortrokken is.

Bodem.

Een woord dat wel eens overdragtelijk voor schip gebezigd wordt.

Bodemboor.

Zie Geschutvervaardiging.

Bodemstuk.

Zie Kanonnen.

Boeg.

1o. Het voorste gedeelte van een schip. 2o. B. of bovenarm van het paard, het gewricht tusschen het schouderblad en de armpijp met het schoudergewricht van den mensch overeenkomende, verder ook het geheele gedeelte om dit gewricht, de spieren en pezen daaronder begrepen. Een paard wordt stijf in de schouders - boeglam - als een onderdeel van de B. zich bovenmatig uitzet of door rhumatismus aangedaan wordt. Het heeft dan den schouder gespannen, maakt kortere passen dan gewoonlijk, maakt halfcirkelvormige bewegingen met de voorbeenen of gaat slechts op drie beenen, ligt in den stal een voorbeen op of zet het vooruit. De genezing is zeer moeijelijk; tijd en rust, afgewisseld met eene doelmatige beweging moeten die aanbrengen.

Boeganker.

Zie Anker.

Boegkruisen of opwerken.

Zie Laveren.

Boegseren.

Een schip, voornamelijk bij windstilte, door middel van een of meer sloepen, welke met eene tros aan het schip verbonden zijn, voortroeijen.

Boegspriet.

Zie Mast.


{==68==} {>>pagina-aanduiding<<}

Boei, Boeireep.

Zie Anker.

Boelijnen.

Zie Zeilen.

Bogt.

Eene baai van geringe uitgestrektheid.

Bok.

1o. Hongaarsche zadel. Zie Paardentuig. 2o. Werktuig om zware voorwerpen in de hoogte te hijschen; de B. bestaat uit twee vaste houten beenen, die van boven, aan het bokshoofd in elkander loopen en een derde been, dat bij de oprigting van den B. onder het bokshoofd geplaatst wordt. Verder is een takeltuig aan het bokshoofd bevestigd, terwijl het losse einde der boksreep om een windas geslagen wordt, dat tusschen de vaste beenen van den B. is aangebragt en door spaken bokspaken genaamd, bewogen wordt. 3o. Vuurpijlbok zie Vuurpijlen. 4o. B. of stormram, belegeringswerktuig der Ouden.

Bokbeenig.

Zie Ledematen.

Bokgestel.

Zie Vuurpijlen.

Bokshoef.

Zie Hoef.

Bollen.

Korten, minderen, bijv. de bezaan bollen, het zeil van de bezaan minderen.

Bolwerk.

Zie Bastion.

Bom.

Zie Projectilen.

Bombarde.

Zie Geschut.

Bombardeergaljoot of mortierschip.

Een vaartuig van middelmatige grootte en sterken bouw om op het bovendek eenige, gewoonlijk twee mortieren van zeer groot kaliber te kunnen opstellen. Deze vaartuigen worden over zee aangevoerd om havenvestingen te bombarderen. Bij het bombardement van Sweaborg van 8 tot 10 Augustus 1855 gebruikten de Engelschen 16 bombardeergaljoten elk met 1, de Franschen 5, elk met 2 mortieren van 100 en 200 
{== afbeelding 	==} {>>afbeelding<<}
    
 kaliber gewapend. Den 11den 's morgens moest men het bombardement eindigen, daar van de Engelsche B. de meesten niet meer slagvaardig waren. De mortieren hadden elk gemiddeld 150 worpen gedaan.

Bombardement.

Zie Vestingoorlog.

Bombardier.

Oorspronkelijk een artillerist, die uitsluitend tot bediening der mortieren bestemd was. Dien ten gevolge vormden de B. ook afzonderlijke kompagniën of afdeelingen. Deze inrigting bestaat thans niet meer en bij de Pruissische artillerie, waar men bijv. nog B. heeft, vormen zij enkel een graad tusschen onderofficier en soldaat.

Bomkanon.

Zie Geschut, Kanon.

Bommenbrandsas.

Roche-à-feu, een brandsas bestaande uit salpeter, zwavel (ook wel zwavelantimonium) en een weinig buskruid.

Bommijn.

Zie Steenmijn.

Bomvrij

noemt men elk gebouw, met eene blindering of een gewelf overdekt, dat waarschijnlijk bestand is tegen het doorslaan van bommen en granaten van de kalibers, die de verwachte vijand met zich voert. Zie Kazematten.

Bondgenootschap, Verbond.

Wanneer eenige staten tot gemeenschappelijke behartiging van al hunne belangen in verbinding treden, zoo als de gewone uitdrukking is: voor eeuwig, dan ontstaat een verbond, zoo als bijv. het Duitsche verbond. Wanneer de staten een krachtig centraal bestuur hebben, zoo als het Zwitsersche verbond sedert 1847, dan worden zij bondsstaten genoemd. Een zoodanig verbond of de Bondsstaten moeten gezamenlijk militaire inrigtingen hebben, waardoor zij in staat zijn bondslegers op de been te brengen. Ook kunnen twee of meer souvereine vorsten zich met elkander verbinden, tot het bereiken van een gemeen-
{==69==} {>>pagina-aanduiding<<}
schappelijk doel, zonder dat die verbinding, nadat dit doel bereikt is, nog voortduurt; men zegt dan van hen, dat zij eene alliance, een bondgenootschap met elkander sluiten en brengen zij tot bereiking van hun doel een leger te velde, dan noemt men dat een gealliëerd of bondgenootschappelijk leger. Hoewel men zich kan voorstellen, dat verschillende staten bij een B. juist dezelfde belangen hebben, zoo gebeurt dit toch zelden en het doet zich meer voor dat de eene staat het B. zoekt, de andere daartoe aangezocht wordt. De oorzaken, die eenen oorlogvoerenden staat kunnen nopen, het B. van een anderen staat te zoeken, zijn om daardoor zijne geldmiddelen of zijne strijdkrachten te versterken of zich een geschikt oorlogstooneel te verschaffen. Een bondgenootschappelijk leger heeft zelden de innerlijke kracht van een eenhoofdig leger en levert meestal aan den vijandelijken veldheer de gelegenheid om zijne magt ten nadeele der bondgenooten te toonen. Bondgenootschappen worden door verdragen gesloten en deze even als de verbonden zelve verkrijgen verschillende benamingen, naar het doel waarmede zij zijn gesloten: neutraliteitsverdragen, garantieverdragen, aanvallende of offensieve, verdedigende of defensieve, aanvallende en verdedigende verbonden. Zie verder W. Rustow, Der Krieg und seine Mittel (in het Nederlandsch vertaald door L.C. de Fremery).

Bondsvestingen.

De vestingen op het grondgebied van het Duitsche verbond, die tot algemeene bescherming noodig geacht, op algemeene kosten gebouwd en door bondstroepen bezet zijn. Zij zijn tegenwoordig: Landau, Mainz, Luxemburg, Ulm en Rastadt.

Bonnet.

Gedeeltelijke verhooging van eene borstwering van 0,60 tot 1,50 el hoogte gewoonlijk in de uitspringende hoeken aangebragt om hunne facen te defileren en de daar opgestelde vuurmonden beter te dekken, zonder de borstwering door de diep ingesneden embrasuren te laag te maken. Bonnetkazematten noemt men kleine kazematten in de uitspringende hoeken van vrijstaande revetementsmuren; bonnettraversen zijn traversen bij palissaderingen tot grachtsverdediging van afstand tot afstand aangelegd. Het doel van die traversen en kazematten is eveneens het defilement der genoemde vuren en palissaderingen.

Bonnet de prêtre.

Zie Papenmuts.

Bonte paarden

hebben groote donkere vlekken op eenen witten grond; staart en manen zijn insgelijks pleksgewijze of gedeeltelijk donker of wit gekleurd. Men onderscheidt geelbonten, roodbonten, bruinbonten, porceleinbonten, zwartbonten en agaat- of gemengde bonten. De tijgers hebben minder groote en meer regelmatige vlekken, zij hebben dunne manen en rattenstaarten. Men onderscheidt ze in gewone tijgers en gemengde of agaattijgers.

Boog.

Het voornaamste schietwapen van het voetvolk, gedeeltelijk ook van de ruiterij, vóór de uitvinding der vuurwapens. De kruis- of voetboog had eene lade; om hem te spannen, kon men werktuigelijke middelen aanwenden en dien ten gevolge zwaardere projectilen, bouten, enz. daarmede voortdrijven; ook konden zwakkere en minder geoefende lieden zich daarvan bedienen, terwijl de hand- of flitsboog alleen door krachtige mannen met voordeel kon gebezigd worden. Deze laatste had dan echter ook bepaalde voordeelen boven kruisboog, deels omdat men daarmede in denzelfden tijd vier of vijfmaal zoo veel pijlen kon schieten, als bouten met den kruisboog, deels omdat hij bij het gebruik loodregt, de kruisboog daarentegen waterpas gehouden werd en dus de handboogschutters meer gesloten konden staan, dan de kruisboogschutters, deels eindelijk omdat de pees van den handboog gemakkelijker bevestigd, ook gemakkelijker kon afgenomen worden dan die van den kruisboog en dus beter verzekerd kon worden tegen het bederf door regen en vochtig

{==70==} {>>pagina-aanduiding<<}

weder. Beide wapens zijn uit het Oosten naar Europa overgebragt; de Grieken kenden den boog reeds in zeer oude tijden, en de Cretenzische boogschutters hadden bij hen dezelfde vermaardheid, als de Engelsche in de middeleeuwen. Ten tijde van keizer Justinianus was de boog in de Byzantijnsche legers het hoofdwapen voor het voetvolk en de ruiterij; het schietgevecht was toen zoo volmaakt als heden ten dage het geval zijn kan en de oefening niet minder verfijnd. De boog was langen tijd het geliefkoosde wapen van de burgers der Italiaansche en Duitsche steden, ter verdediging hunner muren. Niettegenstaande de genoemde voordeelen van den handboog, trad de kruisboog met hem in mededinging. Ook deze was reeds bij de oude Grieken, onder den naam van buikspanner (Gastraphetes) bekend; in Frankrijk kende men hem reeds in de 9de eeuw. Het tweede concilie verbood in 1139 zijn gebruik tegen Christenen en Innocentius III vernieuwde dit gebod. Dit beperkte het gebruik van den kruisboog voor eenigen tijd, doch in de 14de eeuw werd hij in Italië, Frankrijk, Duitschland en Zwitserland algemeen in eere gehouden; Genueesche kruisboogschutters waren beroemd en werden dikwijls in vreemde dienst, vooral in Fransche genomen. Bij het algemeen worden der handvuurwapens verdween de kruisboog (vóór het midden der 16de eeuw) eerder dan de handboog, waarvan de Engelschen zich nog in 1627, eenige afdeelingen van het Zweedsche leger (Lappen) nog later bedienden. De Baschkiren, ook die van het Russische leger, voeren nog ten huidigen dage den handboog. Hier te lande hadden zich reeds de Batavieren eenen naam gemaakt, door de behendigheid, waarmede zij den boog hanteerden; later, toen men het gewigt van dit wapen meer begon te beseffen, nam men nu en dan Engelsche en Vlaamsche boogschutters in dienst; maar langzamerhand vereenigden zich de aanzienlijkste ingezetenen der steden tot broederschappen van schutten of schutters, waarvan de oudst bekende, die van Leiden in 1266 (zie Schutterijen) is; deze broederschappen of gilden bedienden zich van den grooten voet- of kruisboog die ook amborst genoemd werd, van den gewonen hand- of flitsboog en van den kluitboog.

Booggeschut.

Zie Geschut.

Boogschot.

Zie Kogelbaan, Schieten en werpen.

Boogschootsverheid.

Zie Kogelbaan.

Boogschutter.

Zie Boog, Kavallerie.

Boom.

1o. In een aantal zamengestelde woorden, als hefboom; 2o. havenboom tot afsluiting eener haven bij nacht, gewoonlijk een drijvende boom sterk met ijzer beslagen en aan beide zijden van de haven door middel van kettingen bevestigd. 3o. Houten staak tot het voortstuwen van kleinere vaartuigen op binnenwateren of langs de oevers; van boven is de B. van een' houten kruk, van onderen van eene ijzeren punt en haak voorzien. 4o. Boom of haspelstok. Zie Friesche ruiters.

Boomen.

Een vaartuig door middel van een' boom voortbewegen.

Boomolie.

Zie Olie.

Boorden.

De zijden van het schip; als men van het achter- naar het vooreinde ziet, noemt men de regterzijde stuurboord, de linker bakboord. De geheele bemanning van een schip is in twee gelijke helften verdeeld, waarvan de eene het stuurboordskwartier hare kooijen regts, de andere het bakboordskwartier ze links van het schip in de verschansing heeft. In zee heeft altijd een dezer kwartieren de wacht.

Boorstang.

Zie Handvuurwapens.

Bootsman.

Zie Onderofficieren.

Bootsmansmaat.

Zie Onderofficieren.

Borend schot.

Een schot uit de hoogte naar de laagte.


{==71==} {>>pagina-aanduiding<<}

Boring.

Zie Vuurpijlen.

Borstharnas, Borststuk.

Zie Verdedigende wapens.

Borstklep.

Opslag van uitmonsteringslaken, somtijds een gedeelte van het kleedingstuk zelf, somtijds ook een losse lap laken, die er naar willekeur op gehaakt of geknoopt kan worden. Vroeger waren de borstkleppen algemeen in gebruik, thans komen zij nog slechts bij enkele troepensoorten voor, bij ons alleen bij de dragonders.

Borstriem.

1o. Aan het trekgareel; zie Bespanning. 2o. Aan den ransel; zie Bepakking. 3o. Een trekband, door de manschappen gebezigd om daarmede een voertuig voort te trekken, als bijv. paarden wegens de moeijelijkheden van het terrein niet meer tot bespanning kunnen dienen.

Borstwering.

In het algemeen eene dekking tot verdediging door infanterie of artillerie ingerigt. Zij kan uit steen, hout, fascinen, aarde, enz. vervaardigd worden, gewoonlijk uit de laatste bouwstof. Eene B. moet zoo hoog zijn, dat de achter haar opgestelde troepen fegen het regtstreeksche vijandelijke vuur volkomen gedekt zijn; is men op een vlak terrein, dan zal daartoe 2 à 2,50 el voldoende zijn voor de dekking van infanterie, 3 el voor die van kavallerie of bereden manschappen. Zijn er binnen het bereik van het werkzame vuur naar 's vijands zijde beheerschende hoogten, dan moet ook de hoogte der borstwering ingevolge de regels van het defilement (zie Defilement) veel grooter worden. De dikte der B. regelt zich 1o. naar de vuurwapens, welke de vijand er tegen kan aanvoeren; 2o. naar de vastheid en stevigheid van de bouwstof, waaruit zij vervaardigd is; 3o. naar den tijd, gedurende welke zij aan het vijandelijke vuur weerstand bieden moet. Aarden borstweringen, die alleen tegen kleingeweervuur moeten dekken, krijgen een dikte van 1 à 2 el; zoo zij gedurende korten tijd tegen gewoon veldgeschut bestand moeten zijn, dan wordt de dikte 2,50 à 4 el, naarmate van de stevigheid van den grond; zijn zij gedurende langeren tijd daaraan blootgesteld, dan verkrijgen zij eene dikte van 4 à 6 ellen, en moeten zij tegen zwaar veldgeschut dekken, dan geeft men wel eens tot 8 ellen dikte; bij houten borstweringen is in de opgenoemde gevallen eene dikte van 0,20, 1,25, 1,60 en 2 ellen voldoende; in de laatste gevallen moeten zij daarbij altijd van eene voorliggende opwerping van aarde voorzien zijn. Men zou zich dus de doorsnede eener B. kunnen voorstellen als een' regthoek van 2 à 3 el hoogte en 0,20 à 8 ellen breedte (dikte); men kan dan ook houten en steenen borstweringen op die wijze daarstellen, aarden B. evenwel niet omdat de grond minder stevigheid bezit; men moet hen dus glooijingen of taluds geven. Het buitentalud, dat naar den vijand gekeerd en regtstreeks aan zijn vuur blootgesteld is, krijgt minstens een' aanleg van 1 op 1 (zie Aanleg); de inwendige taluds, die van den vijand afgekeerd zijn kunnen, vooral als men ze bekleedt, veel steiler worden. De bovenvlakte der borstwering wordt plongée genoemd; de lijn waar zij het buitentalud ontmoet heet buitenkruin, die waar zij het binnentalud snijdt binnenkruin of vuurlijn. Zoodra de B. hooger dan 1,30 wordt, zouden de manschappen er niet meer met gemak over heen kunnen vuren; om hierin te voorzien, wordt tegen het binnentalud eene verhooging aangebragt, die banket of bank genoemd wordt, op 1,30 beneden de binnenkruin ligt en eene breedte van 1,20 à 1,30 el, heeft ten einde er twee gelederen op te kunnen plaatsen. Ten einde het beklimmen van het banket gemakkelijk te maken, verkrijgt het een banketstalud met een' aanleg van 2 op 1. (zie Geschutstellingen). Is de borstwering zeer hoog dan maakt men een tweede of onder banket op 0,50 à 0,60 el lager dan het bovenbanket; dit verkrijgt dan een talud van 2, 3 à 4 malen de hoogte. Indien de plongée horizontaal was, dan zouden de

{==72==} {>>pagina-aanduiding<<}

op het banket geplaatste manschappen, een' vijand die zeer nabij gekomen was, niet meer kunnen zien en nog minder beschieten. Men geeft haar dus eene helling buitenwaarts van 1/8 à 1/12 der borstweringsdikte. Het binnentalud wordt altijd zeer steil gemaakt, opdat de manschappen gemakkelijk zouden kunnen aanleggen; men geeft het een' aanleg van 1/4 à 1/5 op 1. Borstweringen, die geen bijzonder buitentalud hebben, maar wier plongée zelf in het veld uitloopt, worden glacisvormige B. of glacis genoemd; zie ook Ingraving. Het geheele gedeelte der B. boven het banket gelegen, wordt kniestuk genoemd.

Bosch.

Een betrekkelijk groot terreingedeelte met boomen bedekt; men onderscheidt de bosschen naar de houtsoorten, die zij opleveren in bosschen van loofhout, naaldhout of gemengde bosschen. In hoogopgaande B. vindt men grootendeels hooge en zware boomen. Natuurbosschen zijn de zoodanige, die sedert eeuwen niet gekapt zijn. Men vindt in B. zeer dikwijls enkele opene, onbeplante plaatsen (clairières); onder ligte B. verstaat men die, welke niet digt begroeid zijn. De buitenste zoom van het B. noemt men boschrand. Meestal vindt men in het B. een aantal lanen, die in een enkel punt te zamen loopen, men verkrijgt dan eene ster. Men noemt boschgevechten de gevechten om B. gevoerd. De karaktertrekken daarvan zijn de dekking, die de verdediger in den boschrand vindt en het gebrek aan overzigt in de stelling, die, naarmate het aantal gemeenschapswegen en het aantal onbeplante plaatsen in het B. geringer wordt en de begaanbaarheid van het terrein afneemt, met een grooter of kleiner beperking der vrijheid van beweging gepaard gaat, doch voor beide partijen gelijk wordt, wanneer de aanvaller insgelijks in het B. doorgedrongen is. Zoodra het gevecht in het bosch zelf gevoerd wordt, bestaat er weinig afwisseling in. Het is altijd verkeerd eenen beslissenden aanval op een B. te doen, nl. het als hoofd-aanvalspunt in het gevecht te kiezen; dit moet zoo veel mogelijk vermeden worden, omdat de uitkomst, zelfs als die gunstig is, moeijelijk kan beoordeeld worden en men er dus weinig partij van kan trekken. Een B. is uitmuntend geschikt om er een gerekt verdedigingsgevecht in te leveren; het is overtollig er veel strijdkrachten in te plaatsen, daar men door het gebrek aan overzigt toch geen nuttig gebruik van groote reserven kan maken.

Bosniaken.

Een korps ligte karallerie met lansen bewapend, waarvan de kern in het jaar 1745 door Frederik II als eene kompagnie werd opgerigt en dat sedert tot 1762 tot een regiment van 10 kompagniën vermeerderd werd.

Boställe.

Naam van de woningen der officieren en onder-officieren der Indelta-regimenten in Zweden. Karel XIV Johan heeft de B. voor de luitenants en de jonge onderofficieren door vaste traktementen vervangen.

Botschka.

Zie Maten.

Bottelier.

Zie Onderofficieren.

Boussole.

Bestaat uit eene doos, waarin eene magneetnaald zich langs eenen verdeelden cirkelrand, vrij bewegen kan. Daar de magneetnaald altijd in dezelfde rigting d.i. in die van den magnetischen meridiaan wijst, ten minste binnen bepaalde grenzen en als zich geene storende voorwerpen in de nabijheid bevinden, zoo kan men er zich van bedienen tot het meten van hoeken, door de hoeken te zoeken, welke de beide beenen van den te meten hoek met den magnetischen meridiaan maken en daarvan het verschil te nemen. De grootere B. zijn daartoe met een vizierliniaal verbonden. De kleinere B. oriënteerboussoles genoemd, worden meestal gebezigd tot het oriënteren van de meettafel of tot vlugtige opmetingen van het terrein, te paard. Tot het laatste doeleinde is de Smalcaldersche patentboussole het meest geschikt. Het heeft eene eigenaardige vizierinrigting, die het

{==73==} {>>pagina-aanduiding<<}

werktuig gemakkelijk ter behandeling en tot vervoer maakt. Het kan tevens tot het meten van vertikale hoeken en dus van hoogten gebezigd worden.

Bout,

1o. Cylindervormige ijzeren staaf tot verbinding van houtdeelen; naarmate van haren vorm krijgt zij verschillende benamingen, als schroefbout, ringbout, neusbout, enz. 2o. Bout, quareel, soort van pijl bij den voetboog in gebruik.

Bouw.

Het daarstellen van gebouwen, vestingen, enz. Tot elken grooten B. zoo als bijv. de bouw eener vesting is, moet men eerst een plan of bestek maken, dat volgens het doel, de plaatsgesteldheid en met inachtneming der onkosten, dien ten gevolge van opmetingen, onderzoek van het terrein en raming der onkosten vervaardigd wordt. Bij den aanleg van veldverschansingen komen in den regel de onkosten niet in aanmerking; men moet toch bij grootere werken van dien aard vóór het begin van den B. een bestek maken met opzigt tot het gevorderde aantal arbeiders, de wijze waarop die verkregen worden, de aanschaffing van bouwstoffen en van gereedschappen en den noodigen tijd om den B. te volvoeren. Alle bouwwerken van krijgskundigen aard worden van aarde, hout, ijzer of steen gemaakt. Tot uitvoering der steenen en houten werken kan men altijd handwerkslieden, timmerlieden en metselaars gebruiken; dit verligt de taak van den officier, die met den B. belast is, omdat hij zich na zijn plan doelmatig ontworpen te hebben, niet meer met de bijzonderheden van het werk behoeft in te laten, terwijl bij aarden werken allerlei arbeiders gebezigd worden en hij dus alle zijne maatregelen ook voor de nevenzaken moet nemen. De voornaamste militaire aarden werken zijn vestingwallen, schansen, wegen; welken naam zij ook mogen voeren, het komt er op aan, grachten te graven en met den zoo verkregen grond aardophoogingen (wallen, enz.) op te werpen. De afzonderlijke werkzaamheden, die daarbij te pas komen, zijn: a. het afsteken, waarbij door baken de omvang der uit te voeren werken op het terrein wordt uitgezet, terwijl men die plaatsen, die uitgegraven, van degenen die opgehoogd moeten worden onderscheidt. Bij het afsteken van alle aarden werken, moet men eene bepaalde lijn als grondlijn aannemen, waardoor men de algemeene gedaante van het werk bepaalt. Bij de veldwerken dient daartoe de vuurlijn (zie Borstwering), bij vestingen de magistraal (zie Magistraal), bij wegen de middellijn. b. het traceren waarbij men op den grond door middel van schoppen of pikhouweelen kielspitten maakt, die de grenzen der uitdiepingen en ophoogingen aangeven. c. het profileren; daardoor geeft men op sommige plaatsen de vertikale doorsnede van het werk aan, zoodat de arbeider de grachten niet te diep uitgraaft, noch de wallen te hoog opwerpt en aan de taluds zoowel der grachten als der wallen hun' juisten aanleg geeft. Bij gewone borstweringen kan men het profiel zeer gemakkelijk aangeven, door op de verschillende hoogtepunten latten loodregt in den grond te slaan, daarop de hoogten aan te teekenen en ze door aangespijkerde latten, die de horizontale vlakken en de taluds aangeven, te verbinden. Bij hooge vestingwallen wordt dit moeijelijk door de hoogte en lengte, die de latten zouden moeten verkrijgen. Hier plaatst men dus de profielen eerst dan, als de borstwering reeds eene zekere hoogte gekregen heeft en men haar bezigen kan om de latten, die taluds en horizontale vlakken moeten aangeven, aan ingeslagen paaltjes te bevestigen. Men kan de grachten natuurlijk niet profileren, alvorens ze gedeeltelijk uitgegraven te hebben. d. het uitgraven en opwerpen; dit gaat altijd geregeld gepaard. Het uitgraven geschiedt in lagen van 0,40 à 1 el hoogte, naarmate het gewigt van den B. en van eene zoodanige breedte, dat men naderhand door de aarde schuin af te steken, de behoorlijke taluds krijgt, waar deze moeten gemaakt worden, of als de helling onverschillig is, dat de grond blijft staan en niet instort. Bij grachten van vestin-
{==74==} {>>pagina-aanduiding<<}
gen, die van bekleedingsmuren moeten voorzien worden, dient men de uitgraving zoo breed te maken, dat men de noodige plaats voor de fondamenten dier muren krijgt. Daar de vergraven grond altijd losser is dan de oorspronkelijke was, zoo moet men hem zoo vast mogelijk aanstampen of er gedurig met de wagens en karren, die den grond vervoeren, over heen rijden. e. somtijds kan met het uitgraven en opwerpen het bekleeden gepaard gaan, somtijds echter moet men daarmede wachten tot dat die arbeid geëindigd is (zie Bekleeden). Hetzelfde is het geval f. met alle werken, die bij den vestingbouw tot versterking der eenvoudige aarden wallen noodig bevonden worden. - Hetgeen hier van den B. van aarden werken gezegd is, geldt ook in het algemeen voor houten of steenen werken. Dikwijls is het te velde noodig, op zekere punten werkzaamheden uit te voeren, zonder dat men het terrein vooraf onderzoeken kan, zonder dat men het afsteken, traceren en profileren rustig kan voorbereiden en waaraan men buitendien onder het vijandelijke vuur moet arbeiden. Dit is vooral het geval met de belegeringswerken en wel voornamelijk met den aanleg van belegeringsbatterijen (zie Vestingoorlog).

Bovenbramra.

Zie Zeilen. Bovenbramsteng. Zie Mast.

Bovendek.

Zie Dek.

Bovengrietje.

Zie Zeilen.

Bovenkajuit.

Zie Kajuiten.

Bovenriem.

Zie Paardentuig.

Bovenslags

noemt men een waterrad, als het water, waardoor het voortgedreven wordt, er van boven op valt; onderslags als het er van beneden tegen aan stroomt. Eene watermolen met bovenslagsche raderen wordt bovenslagsche, eene met onderslagsche raderen, onderslagsche molen genoemd. De eerste komen meestal voor in bergachtige, de laatste in lagere landstreken.

Bovenstel.

Zie Voertuigen.

Braak liggen

noemt men den toestand van een stuk land, dat gedurende een zeker tijdsverloop onbebouwd gelaten wordt.

Brak water.

Een mengsel van zout en zoet water, zoo als men het veelal bij de riviermondingen aantreft.

Bramra, Bramzeil.

Zie Zeilen.

Bramsaling, Bramsteng.

Zie Mast.

Brancard.

Draagberrie. Zie Geneeskundige Dienst.

Brandbus.

Zie Vuurpijlen.

Brander.

Gewoonlijk een oud vaartuig met hevig brandbare stoffen gevuld, terwijl de masten en het tuig daarmede omwoeld zijn. Het is bestemd om aan vijandelijke schepen gehecht of tusschen geheele vijandelijke vloten gestuurd te worden, ten einde, ontstoken zijnde, deze in brand te steken. De bemanning, die zulk een' B. op de bestemde plaats gebragt heeft, verlaat hem in medegevoerde sloepen, nadat zij de leivuren ontstoken heeft.

Brandbom, Brandgat, Brandgranaten, Brandkogels.

Zie Projectilen.

Branding.

Eene beweging van de zee, die men in de nabijheid vooral van steile oevers, banken en riffen waarneemt en die ontstaat door de botsing der aankomende en teruggeworpen golven.

Brandmeester.

In de middeleeuwen een beambte van het leger, belast met het in brand steken der bewoonde plaatsen of met de invordering der brandschatting, waarmede dit afgekocht werd.

Brandpiket.

Eene troepenafdeeling, die bij een' brand, welke in het garnizoen uitbreekt, bestemd is dadelijk uit te rukken, gedeeltelijk om bij den brand behulp-
{==75==} {>>pagina-aanduiding<<}
zaam te zijn, gedeeltelijk om tot bewaking van militaire depôts en kassen te dienen. Bij ons te lande is daartoe steeds de afkomende wacht bestemd.

Brandspuiten.

In belegerde plaatsen moet een zeker aantal B. voorbanden zijn, benevens de middelen om ze spoedig en zeker in werking te brengen. Men heeft voorgesteld, ze te gebruiken om den waterstraal op de vijandelijke sappeurs te rigten, die op het glacis werkzaam zijn, ten einde deze op te houden en daarenboven den bodem langzamerhand, zoo moerassig te maken, dat de sappeurs hunnen arbeid moeten staken.

Brandwacht.

Hetzelfde als policiewacht. Zie Veiligheidsdienst. Een schip ligt op brandwacht als het even als de voorposten des legers, naar 's vijands zijde gelegen is, om hem in het oog te houden.

Bras, Brasblokken, Brassen.

Zie Zeilen.

Breeuwen.

Het waterdigt stoppen van de voegen en naden der vaartuigen. De reten worden opgevuld met vast aangestampt werk en daarna met gesmolten pik overgoten.

Bres, Bresbatterij.

Zie Vestingoorlog.

Breuk.

1o. B. van het metaal; naar de kleur en de korreligheid eener B. kan men gedeeltelijk de zuiverheid van het metaal en de deugdzaamheid van de gieting beoordeelen; zie ook IJzer. 2o. B. van het geschut; men verstaat daardoor de overgangen van de onderscheidene metaaldikten, als van het bodemstuk tot het tappenstuk en van dit laatste tot het mondstuk.

Brevet.

Zie Aanstelling.

Bricolschot.

Een schot, dat men tegen een zigtbaar vast voorwerp rigt, met het doel om het projectiel te doen terugkaatsen en in eene andere rigting een punt te laten treffen, dat men van de geschutstelling niet zien en dus niet regtstreeks treffen kan. Zoo kan men bijv. tegen de courtine vuren om de naast haar gelegene teruggetrokken flank te treffen. Deze schoten komen bijna nimmer voor.

Bridsen.

Zie Straffen.

Brigade

is oorspronkelijk geheel algemeen de benaming voor een gezelschap. Thans verstaat men er meer bijzonder door een getal van eenige taktische eenheden van hetzelfde wapen, zoo is eene infanterie-B. de vereeniging van een aantal bataillons, eene kavallerie-B. een aantal eskadrons of regimenten, eene artillerie-B. een aantal batterijen; gewoonlijk wordt bij iedere infanterie- of kavallerie-B. eene batterij gevoegd. Men vindt het woord B. geheel in dezelfde beteekenis reeds in vroeger tijden gebezigd. Zoo bestond bijv. de Spaansche B. uit 4 bataillons (zie Bataillon); bij de Zweden beduidde het woord in de 17de eeuw gedurende eenigen tijd, de taktische eenheid der infanterie; dit was echter van korten duur; op het einde der 17de eeuw noemden de Franschen doorgaans 4 à 6 bataillons infanterie of een aantal eskadrons, B. Het regiment karabiniers telde bijv. in 1694 100 kompagniën, deze vormden 20 eskadrons à 5 kompagniën en de 20 eskadrons waren weder in 5 brigades à 4 eskadrons, verdeeld. In het begin der 18de eeuw volgden bijna alle mogendheden het voorbeeld der Franschen. Toen de Pruissen na den vrede van Tilsit hun leger reorganiseerden, noemden zij B. eene troepenafdeeling uit alle wapens bestaande, die anders gewoonlijk den naam van divisie draagt. Het woord B. wordt tegenwoordig behalve in de hierboven genoemde beteekenis, nog gebruikt om een klein aantal lieden, die eenen gemeenschappelijken werkkring hebben, aan te duiden. Zoo bestaan de brigades gendarmerie (bij ons maréchaussée) uit een' onderofficier en een klein aantal manschappen, zoo spreekt men van brigades werklieden bij den vestingbouw, zoo noemt men de 8 sappeurs, die gezamenlijk aan hetzelfde sappenhoofd werken, brigade sappeurs.

{==76==} {>>pagina-aanduiding<<}

Brigadier kan dus de titel van eenen generaal zijn, welke eene brigade, d.i. een aantal bataillons of eskadrons aanvoert, zoo als die titel in de 18de eeuw, bij vele legers (thans nog in Spanje) de minste generaalsrang aanduidt, het kan die van eenen onderofficier zijn, die slechts het bevel over enkele manschappen voert, zoo als bijv. bij de Fransche en bij onze kavallerie, die naam gelijkluidend is met korporaal. Brigade-batterijen noemt men in tegenstelling tot de reserve batterijen, die welke bij de brigades gevoegd zijn en den algemeenen naam van liniebatterijen dragen. Brigadeschool (divisieschool) is hetzij eene militaire school, die bij eene brigade (divisie) tot vorming van officieren is opgerigt of zoo als bijv. in Zwitserland, het exercitiereglement voor de bewegingen enz. eener B.

Brigademajoor.

Zie Officieren.

Brigadestelling.

Zie Slagorde.

Brigadetaktiek.

Zie Taktiek.

Brigadier.

1o. In vroeger tijd een rang tusschen dien van kolonel en generaal-majoor. 2o. Brigade-kommandant. 3o. korporaal bij de kavallerie van sommige legers. 4o. De voorste man van de bemanning eener sloep.

Brigands.

Zie Aventuriers.

Brigantijn.

Een vaartuig met lage boorden, dat twee zeilen voert, aan weêrszijden 10 à 15 roeibanken heeft en met een honderdtal koppen bemand is. In de Middellandsche zee worden deze vaartuigen veelal als roofschepen gebruikt. Somtijds kent men wel eens aan den naam B. dezelfde beteekenis als aan dien van brik toe.

Brik.

Een klein zeeschip met twee masten, waaraan vierkante zeilen gevoerd worden, terwijl de groote mast van onderen een gaffelzeil, hier brikzeil genoemd, voert. De brikken bij de Nederlandsche marine worden in twee klassen onderscheiden, waarvan de eerste 18 en de tweede 12 vuurmonden voeren.

Bril.

Lunette. Zie Bastion. Vauban noemde de contregarden, die hij voor de facen en den uitspringenden hoek der oude kleine ravelijnen aanlegde, eveneens brillen.

Brisure.

Zie Bastion.

Brits.

Eene lage houten bank van nagenoeg 2 ellen lengte en van verschillende breedte naarmate van het aantal manschappen dat daarop plaats moet vinden, dient als ligging voor de soldaten in wachtkamers, blokhuizen, enz. Het hoofdeinde moet altijd hooger liggen dan het voeteinde; waar weinig ruimte aanwezig is, wordt de B. zoodanig ingerigt, dat zij over dag kan opgeslagen worden.

Broeking.

Een zwaar touwwerk, welks einden aan de broekingringen ter weêrszijden van de geschutpoorten bevestigd zijn, terwijl de bogt achter om het stuk door de druif van het stuk of door eenen daar vastgegoten ring gaat. Zij dient om den terugloop der stukken te stuiten.

Broekkalf.

Zie Affuiten.

Broekland.

Weekland, min of meer met water verzadigd, in het voorjaar en den herfst dikwijls overstroomd, in den zomer daarentegen bijna droog; gewoonlijk vindt men er groepen elzenhout en is het meestal door togtsloten doorsneden; voor artillerie is het slechts op damwegen of op de knuppeldammen, die er doorheen loopen, begaanbaar. Moerlanden noemt men diegenen, waarvan de bodem uit moeras bestaat. Zij worden bij ons te lande veenen of plassen genoemd, in Thuringen en Beijeren Riede, aan de Beneden-Rijn Pelle (peelen), in Frankenland Lohr, in Beneden-Saksen Luch. Zij vormen meestal uitgestrekte weiden.

Broekzwaarte

der vuurmonden. Zie Kanonnen.

Brommers

noemden de Pruissen in den zevenjarigen oorlog de lange belegeringskanonnen van 12 
{== afbeelding 	==} {>>afbeelding<<}
    
, die in den slag van Leuthen uit nood gebruikt werden en

{==77==} {>>pagina-aanduiding<<}

zulke goede diensten bewezen, dat Frederik de Groote ze later ook te velde medevoerde.

Bronnen.

1o. B. der wateren. Zie Wateren; 2o. B. der krijgsgeschiedenis. Zie Geschiedenis.

Brons.

Geschutmetaal, geschutspijs, ook wel eenvoudig metaal genoemd, is eene alliage van 100 deelen koper en 11 1/2 deel tin; goed B. heeft op de breuk eene gelijke roodachtige, witgele, kleur en heeft een soortgelijk gewigt van 8,7; het is harder dan koper en taaijer dan gegoten ijzer; het wordt voor alle vuurmonden, die bij eene niet te groote kruidlading, zoo klein mogelijke afmetingen bezitten, aldus voor veldgeschut boven het gegoten ijzer verkozen, hoewel het minstens 7 maal duurder dan dit laatste is. De groote vorderingen, die de techniek met betrekking tot het bewerken van gegoten staal gemaakt heeft, zullen mogelijk in dit opzigt eene geheele omkeering doen plaats hebben.

Brood.

Het onontbeerlijkste verplegingsmiddel voor de troepen; de soldaat moet het voor drie dagen zelf medevoeren, hetzij in den broodzak, een linnen zak die door middel van een' band over den schouder gedragen wordt of op den ransel gebonden. Het is doelmatig dat 3 man hun brood te zamen nuttigen, den eersten dag het brood van den eersten en de volgende dagen dat van de anderen; de eerste man kan dan dadelijk weder een nieuw brood voor zich en zijne makkers medevoeren. Eene andere hoeveelheid B. wordt voor de troepen op broodwagens medegevoerd: de ledig geworden wagens kunnen altijd dienen om de opbrengst van de requisitiën mede te voeren, die men op marsch of in het bivouac kan maken. Buitendien is het goed een' toereikenden voorraad van scheepsbeschuit voor eenige dagen mede te voeren; deze wordt slechts gebruikt in den uitersten nood, wanneer bijv. in eene kleine ruimte groote troepenmassa's voor eenige dagen bijv. voor eenen veldslag zamengetrokken worden en de landstreek de noodige verplegingsmiddelen onmogelijk kan opleveren. Beschuit d.i. hard B., drie of viermalen gebakken, is boven ander voedsel te verkiezen, omdat het weinig aan bederf onderhevig is. Daarom wordt het ook tot proviand op schepen gebruikt en aldaar in afzonderlijke met blik beslagen broodkamers bewaard. Men kan het B. uit tarwe of rogge of uit beide gemengd vervaardigd, zoo als de troepen dit gewoon zijn, ook gedeeltelijk tot beschuit doen bakken; het blijft dan langer goed dan het gewone B. Wordt het B. geheel tot beschuit gebakken of geroosterd, dan blijft het 40 à 50 dagen goed, half 30 tot 40 en voor een vierde 10 à 14 dagen. Al het B. aan de soldaten geleverd wordende, draagt den naam van kommiesbrood of munitiebrood.

Broodzak.

Zie Brood en Verpleging.

Broos ijzer

ontstaat door een geringe bijvoeging van zwavel. Men kan het goed wellen, maar het verkrijgt bij de roodgloeihitte scheuren en barsten.

Bruggen.

Alle beweegbare of vaste verbindingen van twee punten, die door rivieren, beken, kanalen, grachten, in het algemeen door allerlei aardverdiepingen, onverschillig of die water of niet bevatten, gescheiden zijn. De B. worden onderscheiden in vaste bruggen, welke voor het dagelijksch verkeer dienen en militaire bruggen, die op bepaalde plaatsen, ter bereiking van een krijgskundig doel of slechts voor eenen betrekkelijk korten tijd daargesteld worden. Men onderscheidt aan elke brug twee hoofddeelen: het bruggendek en de ondersteuningsligchamen, welke dit bruggendek dragen. Deze laatste kunnen vaste ligchamen zijn, die op den bodem der rivier of der diepte rusten of drijvende, die alleen bij diepten kunnen gebezigd worden, welke zoo hoog met water gevuld zijn, dat die ondersteuningsligchamen er volgens hunne zamenstelling en belasting op kunnen drijven.

{==78==} {>>pagina-aanduiding<<}

Tot de drijvende ondersteuningsligchamen behooren: opgeblazen zakken van waterdigte stof, vlotten van boomstammen, tonnen of kisten en allerlei soort van schepen en schuiten. Zijn die schuiten uitsluitend voor den bruggenbouw bestemd en vervaardigd, dan noemt men ze pontons. Als vaste ondersteuningsligchamen bezigt men gemetselde pijlers, waarop balken of gewelven rusten, jukken uit ingeheide palen bestaande, van boven door eene sloof verbonden (jukbruggen); schragen van verschillende gedaante, hetzij bijzonder ingerigte zoo als die van Birago (schraagbruggen); wagens, die in het water gereden worden (rolbruggen), en eindelijk schanskorven. Men noemt spanning de afstand van een oever tot aan het naastbij zijnde ondersteuningsligchaam of van twee dier ligchamen onderling; hoe grooter die spanning is, des te minder ondersteuningsligchamen heeft men bij eene gelijke brugslengte noodig. De bruggen die alleen op beide oevers rusten, zonder in het midden ondersteund te zijn, worden ook tot de laatste soort van bruggen gerekend; men zou ze ook B. van ééne spanning kunnen noemen. De ketting- en touwbruggen kunnen insgelijks bruggen van eene of meer spanningen zijn. Zij worden daargesteld, door van den eenen naar den anderen of naar een tusschenliggend ondersteuningspunt kettingen of touwen te spannen, welke het bruggendek dragen. Dit geschiedt regtstreeks, zoodat zij zelf in plaats van onderleggers dienen of wel middelijk door loodregt van hen afhangende kettingen, ijzeren staven of touwen. In het eerste geval kan het bruggendek nooit waterpas liggen, in het laatste wel.
Men noemt gierbruggen, veerponten, die door de stelling, welke men hen door middel van het roer ten opzigte van den stroom geeft, door dezen van den eenen oever naar den anderen gedreven worden. Zij worden door middel van een giertouw aan een verder bovenwaarts liggend anker bevestigd, om hetwelk zij bij hunne beweging eenen cirkelboog beschrijven of gieren of wel zij worden eenvoudig langs eene reep die van den eenen oever naar den anderen gespannen is, over het water getrokken. Bij vaste bruggen bestaat het dek uit gemetselde gewelven, die dan altijd op steenen pijlers rusten of grootendeels uit ijzer, in welk geval zij ook op ijzeren jukken kunnen rusten of wel uit balken, die door ijzeren en houten deelen onderling en aan de ondersteuningsligchamen bevestigd zijn.
Het bruggendek der militaire bruggen, bestaat altijd uit balken of ribben, die onderling en met ondersteuningsligchamen door ander houtwerk, touwen of lijnen, zeldzamer door ijzeren bouten en haken verbonden zijn. Het bruggendek bestaat weder uit drie onderdeelen, 1o. de onderleggers die in de lengte der brug van het eene ondersteuningsligchaam naar het andere loopen, 2o. de dekplanken, die dwars over de onderleggers liggen en het eigenlijke bruggendek vormen en 3o de sluitribben, die aan weêrskanten van het dek boven de buitenste onderleggers over de dekplanken liggen, terwijl zij door woeltouwen aan de onderleggers bevestigd worden. Zij verbinden zoodoende de dekplanken en verhinderen het uitglijden, bepalen alzoo de breedte der brug. Ten einde de woelingen te kunnen leggen, worden in de dekplanken van afstand tot afstand, inkeepingen gezaagd, om de woeltouwen door te laten.
Het spreekt van zelve, dat de legers zich zoo veel mogelijk van de vaste bruggen zullen bedienen om over rivieren en dergelijke terreinuitdiepingen te trekken; deze bruggen zijn in den regel zoo sterk, dat zij door de zwaarste voertuigen zonder het minste gevaar overgetrokken kunnen worden. Maar deze B. liggen niet altijd daar, waar men den overgang in de bestaande omstandigheden moet bewerkstelligen, ten anderen kan de vijand ook deze vaste B. vernielen of ons op eene andere wijze het gebruik daarvan ontzeggen. Uit dien hoofde kan een leger zeer dikwijls in het geval komen, wanneer het eene rivier wil overtrekken, van eerst eene

{==79==} {>>pagina-aanduiding<<}

B. te moeten slaan. Men kan in dat geval op de plaats zelve de bouwstoffen voor den brugbouw requireren of men kan zulks gedeeltelijk doen, terwijl men de hoofdbouwstoffen met zich voert of wel men kan alle bouwstoffen medevoeren. Men zou zich zeer dikwijls bedrogen vinden, als men er op rekende alle bouwstoffen op de plaats zelve te bekomen, gedeeltelijk omdat die daar niet voorhanden zijn, ten anderen om het tijdverlies. Men ziet dan ook van de vroegste tijden af, dat legers die op een krijgstooneel door aanzienlijke wateren doorsneden, oorlog voerden, de bouwstoffen voor den brugbouw medegevoerd hebben, ten minste die voor de ondersteuningsligchamen, die het minst gemakkelijk te vinden of te vervaardigen zijn. Het bruggenmaterieel, dat op die wijze door de leggers medegevoerd wordt, met de voertuigen, die er mede beladen worden (pontonwagens) noemt men pontontrein. Men vindt reeds in de hoogste oudheid van pontontreinen gewag gemaakt, hun gebruik wordt reeds aan Semiramis toegeschreven; zij komen daarna voor in de veldtogten van Alexander den Grooten in Indië, bij de Romeinen, in de oorlogen der Engelschen op Fransch grondgebied in de 14de eeuw, bij de legers der landsknechten en die van lateren tijd, kortom overal waar een geregeld leger bestond en waar de oorlog een uitgestrekt terrein omvatte. Dat men in de oudheid spoedig op die gedachte kwam, is zeer natuurlijk, daar toenmaals bij de weinige beschaving nog geen spraak was van de menigte vaste overgangspunten, die men tegenwoordig alom vindt. Men heeft bij de zamenstelling der pontontreinen met twee tegenstrijdige zwarigheden te kampen: eensdeels moeten zij het leger zoo min mogelijk tot last zijn, uit zeer ligte en zoo weinig mogelijk voertuigen bestaan; aan den anderen kant moet het medegevoerde materieel toereikend zijn om de grootste rivier van het oorlogstooneel over te trekken en om de stevigheid en het draagvermogen der daaruit gebouwde brug te verzekeren, Daar men nu deze zwarigheden moeijelijk te gelijker tijd kan overwinnen, zoo voert men bij sommige legers twee pontontreinen mede, een voorhoede-pontontrein, die op eenige weinige ligte voertuigen het materieel medevoert om onbeduidende wateren over te kunnen trekken op gewone loopbruggen van geringe breedte, die echter des noods ook voor den overtogt van ligt geschut geschikt moeten zijn en een groote pontontrein waaruit men stevige bruggen over de grootste rivieren kan slaan, die voor den overtogt der zwaarste voertuigen en van het belegeringsgeschut geschikt zijn. Wat de eerstgenoemde verliest aan doelmatigheid voor den brugbouw, wint hij aan ligtheid en bewegelijkheid, waarop hier het meest gelet wordt.
Men zoude minder vervoerwagens behoeven mede te nemen, als men ondersteunings-ligchamen had, die voor alle omstandigheden bruikbaar waren. Gedurende langen tijd heeft men bij de pontontreinen alleen pontons als zoodanig medegevoerd. Het is duidelijk, dat bij eenen lagen waterstand, om van hooge oevers naar een' lager waterspiegel af te dalen, alsook tot het overtrekken van drooge diepten pontons niet geschikt en vaste ondersteuningsligchamen onontbeerlijk zijn; in den nieuweren tijd heeft een Oostenrijksch officier, Birago, overtuigend bewezen, dat men zonder vaste ondersteuningsligchamen weinig kan uitvoeren. Hij heeft schragen voorgesteld, die aan weêrszijden slechts één been hebben, dat met pen in gat in het kopstuk gesloten wordt. Met vaste ondersteuningsligchamen kan men echter ook niet overal volstaan, bij groote waterdiepten zouden de beenen der schragen zeer lang, dien ten gevolge betrekkelijk zeer zwaar moeten zijn en zij zouden even moeijelijk te vervoeren als bij den brugbouw te behandelen zijn. Men gebruikt dus pontons en schragen; het komt er dan alleen op aan, de juiste verhouding tusschen die beide soorten van ondersteuningsligchamen te vinden, opdat men, hoewel voor alle mogelijke gevallen gewapend,

{==80==} {>>pagina-aanduiding<<}

zoo min mogelijk zoude medevoeren. Wat men nu hiervan ook zeggen moge, zoo zal deze verhouding toch altijd voor ieder leger verschillend zijn; naar het waarschijnlijke oorlogstooneel, waar zij moeten optreden, zal het eene leger meer schragen, het andere meer pontons verlangen. Hoe ligter. en dat wil eigenlijk zeggen, hoe kleiner de pontons zijn, des te gemakkelijker zijn zij te vervoeren, hoe grooter zij zijn, des te meer draagvermogen bezitten zij. Heeft men kleine pontons, dan kan men op den pontonwagen ook nog de onderleggers, de dekplanken voor ééne spanning, de ankers en touwen ter verankering en al het noodige touw- en ijzerwerk benevens de riemen tot bevestiging van den ponton, laden. Zijn de pontons groot, dan moet men voor al dat materieel een' tweeden wagen hebben. Wel is waar hebben groote en vooral lange pontons het voordeel, dat zij meer draagvermogen bezitten, dat men daardoor de spanningen grooter kan maken en dat zij beter weêrstand bieden aan den stroom en dus minder schommelen, terwijl kleine pontons steeds schommelen en bij de kleine spanning, die daarbij mogelijk is, den stroom vernaauwen en ondoelmatiger wijze breken. Daarentegen zijn lange pontons en lange onderleggers moeijelijk te lande te vervoeren, daar zij de geschiktheid tot wenden zeer belemmeren. Men kan dit gebrek bij de pontons wel verhelpen, door ze in twee of drie stukken te verdeelen, die bij weinig stroomsnelheid elk afzonderlijk kunnen gebruikt worden en die men in de lengte door kettingen en ringen, verbindt, indien men lange pontons noodig acht. Op voorstel van Birago is men werkelijk hier en daar tot dat middel overgegaan, maar het kan niet op de onderleggers toegepast worden en daaruit volgt, dat men bij militaire bruggen een zeker maximum van spanning moet aannemen, dat door Birago op 8 ellen bepaald is. Pontonbruggen moeten verankerd en daardoor tegen den invloed van stroom en wind verzekerd worden; behoeft de brug niet ingerigt te zijn tot doorlating van schepen, dan wordt zij nog geschoren, dat wil zeggen over de rivier worden twee kabels, scheerlijnen genoemd, gespannen boven de voor- en achtereinde der pontons, terwijl deze met die scheerlijnen verbonden worden. Rust een gedeelte van de brug op drijvende, het andere op vaste ondersteuningsligchamen, dan zal het eerste de veranderingen van den waterspiegel volgen, de ondersteuningsligchamen en met hen het bruggendek zullen rijzen of vallen, naarmate de waterspiegel rijst of zakt, terwijl het tweede gedeelte der brug niet in die beweging deelt. Dit geval doet zich altijd voor bij drijvende bruggen, want hare uiteinden rusten altijd op de vaste oevers; men moet er daarom bijzondere opmerkzaamheid aan schenken. De onderleggers moeten dien ten gevolge, niet al te vast met de ondersteuningsligchamen verbonden worden, maar eene vrije beweging in het vertikale vlak behouden. Daartoe wordt in de pontons een bok of schragen geplaatst, wier kopstuk of draagbalk de onderleggers draagt. Deze kopstukken moeten verder zoodanig zijn ingerigt, dat zij hooger of lager kunnen geplaatst worden, zoodat men de brug, ook daar waar zij op vaste ondersteuningsligchamen rust, naarmate van de veranderingen in den waterstand, hooger of lager kan stellen. Bij de Birago'sche bruggen worden daartoe de schraagschoren in eene gleuf van den draagbalk gezet en door ingeslagen wiggen meer of minder ver van elkander verwijderd gehouden.
Men kan pontonbruggen op drie verschillende wijzen slaan: 1o. pontonsgewijze; daartoe wordt de eerste ponton tegen den stroom opgetrokken, op de bepaalde waterbreedte van den oever geplaatst en verankerd, terwijl de onderleggers over den ponton of den draagbalk geplaatst en vastgemaakt en de ponton al verder door twee ankers of trossen aan den oever bevestigd wordt. Het eerste vak wordt nu gedekt, de tweede ponton in de brug gebragt en daarmede eveneens gehandeld als met den eersten, behalve dat hij niet aan den oever bevestigd wordt, terwijl de onderleggers van den

{==81==} {>>pagina-aanduiding<<}

eersten en tweeden ponton op den eersten ponton vastgesjord worden; op die wijze gaat men voort met het inbrengen der pontons, het leggen der ouderleggers en het dekken met planken. Als het tweede vak gedekt is, begint men met het leggen en vastwoelen der sluitribben. Men kan nu de leuningen aanbrengen en daarna de brug scheren. 2o. vaksgewijze; daartoe vervaardigt men vakken die uit 2, 3 soms ook 4 pontons bestaan, aan elkander verbonden op eene gelijkvormige wijze als hierboven gezegd is; daarna wordt ieder dier vakken achtereenvolgend, op nagenoeg dezelfde wijze als de pontons, in de brug gebragt. Het gelijktijdig plaatsen van alle vakken is meer eene parademanoeuvre, waartoe vooreerst een groot aantal manschappen gevorderd wordt en die ten anderen alleen bij eene zeer geringe stroomsnelheid uitvoerbaar is. 3o. door zwenking; in dit geval wordt eerst de geheele brug, behalve de beide uiterste pontons aan den oever gereed gemaakt, en daarna wordt zij door eene zwenking dwars over de rivier naar de plaats gebragt, alwaar de overgang geschieden moet; dit is insgelijks alleen bij geringe stroomsnelheid toe te passen en ook meer als eene parademanoeuvre te beschouwen. - Tot het slaan der brug op vaste ondersteuningsligchamen, kan men natuurlijker wijze alleen op eerstgenoemde wijze te werk gaan. De verschillende ondersteuningsligchamen, vaste of drijvende, worden nog twee aan twee door touwen boven en benedenstrooms te zamen verbonden. - Bruggen die langen tijd moeten blijven bestaan, moeten zoodanig ingerigt zijn, dat zij de scheepvaart niet belemmeren. Het bruggendek moet dan zoo hoog boven den waterspiegel liggen, dat de schepen met hunne masten of stoombooten met hare schoorsteenen er onder door kunnen (men kan als de schepen daartoe ingerigt zijn, masten en schoorsteenen strijken) of een gedeelte van de brug moet schielijk verwijderd kunnen worden en zoodoende den doortogt openmaken. Zulk eene inrigting wordt doorlaat genoemd. Bij vaste bruggen geschiedt dit door eene klep (ophaalbruggen), of door een gedeelte van het bruggendek over het andere te stuwen (rolbruggen), of door een gedeelte daarvan te laten zwenken (draaibruggen). Bij militaire bruggen bestaat de doorlaat meestal in een vak van drie pontons, welke stevig met elkander verbonden zijn en welk vak in het vaarwater ligt, terwijl de buitenste pontons van dit vak in plaats van door de lange onderleggers, door zeer korte koppelribben met de vastliggende pontons vereenigd worden. - Iedere militaire brug, die eenigen tijd moet blijven liggen moet door eene politiewacht, eene brugwacht en eene observatiewacht worden bewaakt. De politiewacht bestaat uit infanterie, moet de orde op de brug onderhouden en zorgen dat alle voorschriften omtrent het gebruiken der brug nagekomen worden. De brugwacht bestaat uit pontonniers, die met het onderhoud van de brug, de bewaring der voorraadsbehoeften en gereedschappen, die bij de brug voorhanden zijn en met het doorlaten der vaartuigen belast is. Deze wacht moet eene gestadige opmerkzaamheid aan de brug wijden, alle gebreken, die daaraan ontstaan onmiddelijk verhelpen, de draagbalken hooger of lager zetten, naarmate de waterstand verandert, enz. De doorlaat wordt meestal op bepaalde uren geopend, gewoonlijk bij het aflossen der wachten. De observatiewacht bestaat uit pontonniers en is op 800 à 1000 el boven de brug op den oever geplaatst; zij moet alle drijvende ligchamen, die de brug schade zouden kunnen toebrengen opvisschen en aanhouden, waartoe dikwijls pontonniers in roeibooten over de rivier kruisen. Indien het aantal afdrijvende voorwerpen zoo groot wordt, dat de wacht ze niet kan aanhouden, moet zij daarvan door een te voren bepaald sein, aan de brugwacht kennis geven.
De tijd tot het slaan van militaire bruggen benoodigd, zoude uiterst kort zijn als men in een kalm water, bij goed helder weder, de medegevoerde pontons door ge-
{==82==} {>>pagina-aanduiding<<}
oefende pontonniers moest laten uitzetten. Men zou in dat geval niet meer dan 2 minuten op elke 5 ellen bruglengte behoeven en dus eene brug van 500 ellen in 4 uren kunnen slaan. In de meeste gevallen geschiedt echter de zaak niet zoo spoedig; behalve dat men tot het plaatsen van vaste ondersteuningsligchamen veel meer tijd noodig heeft, brengen in het algemeen de volgende omstandigheden eene vertraging te weeg: 1o. Gebrek aan ruimte op de plaats waar de brug gebouwd moet worden om het materieel behoorlijk af te kunnen laden en er een depôt van te vormen. 2o. De noodzakelijkheid om hoofden en gemakkelijke toegangen daarheen te maken, waartoe bij hooge oevers oprillen moeten gemaakt worden. 3o. De noodzakelijkheid om de bruggen des nachts te slaan, hetgeen zich zeer dikwijls voordoet en het overzigt der werkzaamheden moeijelijk maakt. 4o. De stroomsnelheid en ijs. 5o. De nabijheid van den vijand. 6o. Flaauwe weeke oevers.
Het afbreken van militaire bruggen gaat altijd spoediger dan het slaan, als men namelijk daarbij een gedeelte van het materieel wil opofferen. Heeft men dus eene brug gebouwd, wier gebruik men aan den vijand beletten wil, dan breekt men ze, als het eene pontonbrug is, regelmatig af of wel laat ze eerst naar den eigen oever zwenken. Vaste bruggen evenwel, moet men vernielen. Men kan steenen of houten bruggen vernielen door buskruid, door aan de pijlers of jukken, tonnen buskruid te bevestigen of bij steenen bruggen mijnen in de bogen aan te leggen en die te doen springen; houten B. kunnen ook afgebrand worden door de jukken en leuningen met geteerd stroo of touw te omwikkelen en op het bruggendek eene genoegzame hoeveelheid goed drooge brandbare stoffen te brengen en in brand te steken. Men kan ook de palen van houten jukken doorzagen en door middel van takeltouwen omtrekken. Om eene vijandelijke brug, die men niet naderen kan, te vernielen, laat men bij eene groote stroomsnelheid vlotten, balken, enz. den stroom afdrijven; bij minder stroomsnelheid gebruikt men branders of kisten met buskruid, bommen, enz. gevuld, die slechts weinig boven den waterspiegel uitsteken en die van een geweerslot met een mast, ook wel een laadstok voorzien zijn, die tegen de brug moet stooten, dan het slot doet overgaan en zoodoende de lading ontsteekt. De vernieling van vaste bruggen door den vijand heeft dikwijls zoo onvolkomen plaats, dat wij een aanzienlijk gedeelte daarvan kunnen bezigen en in allen gevalle minder moeite hebben met het herstellen daarvan, dan met het slaan eener nieuwe brug. Steenen pijlers of jukken zijn dikwijls slechts tot aan den waterspiegel vernield, men kan er stukken op bouwen of aanlasschen om ze op hunne oorspronkelijke hoogte terug te brengen en daarna het bruggendek weder herstellen; somtijds zijn ook de pijlers geheel ongeschonden en alleen de gewelven vernield; men moet dan alleen het bruggendek herstellen. De eenige moeijelijkheid daarbij is, dat de vaste bruggen gewoonlijk zeer groote waterbreedten hebben. Men moet zich dus zeer lange onderleggers verschaffen; heeft men deze niet, dan moet men kunstmatige verbindingen van timmerwerken bezigen, waardoor men met korte stukken hout en zonder tusschenliggende punten die openingen kan aanvullen. Al heeft men lange balken, dan nog is het dikwijls zeer moeijelijk de balken over die opening te schuiven en zeer twijfelachtig of zij sterk genoeg zijn om bij de groote spanning het bruggendek met den daarovergaanden last te dragen. Men moet dan nog in het midden een steunpunt aanbrengen en dit veroorzaakt nieuwe moeijelijkheden door de somtijds groote hoogte van het bruggendek boven den waterspiegel of het bed der rivier. Er kunnen zich dus gevallen voordoen waarbij het doelmatiger is eene nieuwe brug te slaan, dan eene vernielde vaste te herstellen.
Bronnen: Hoyer, Handbuch der Pionnierwissenschaft. Drieu, Guide du Pon-
{==83==} {>>pagina-aanduiding<<}
tonnier. Oettinger, wasserschleben, enz. Handbuch des Pionnierdienstes, Birago, Untersuchungen über die europäischen Militärbrückentrains en Versuch einer verbesserten, allen Forderungen entsprechenden Militärbrückeneinrichtung. Voorschrift tot oefening van den pontonnier.

Bruggenhoofd.

Eene verschansing, welke op den oever aan 's vijands zijde voor eene brug over eene rivier of voor een dijk over een moeras, in het algemeen voor een défilé ligt en den vijand verhinderen moet, de brug of het overgangsmiddel te naderen. Wanneer men eene brug in het gezigt der vijandelijke strijdmagt of in hare nabijheid slaat, dan legt men in den regel dadelijk een bruggenhoofd daarvoor aan en bezet het. In het geval dat wij met aanzienlijke strijdkrachten op den vijandelijken oever overgaan om daar te opereren, de brug in den rug echter willen bewaren, om des noods daarover den terugtogt te bewerkstelligen, wint het B. veel aan waarde. Moeten wij nu werkelijk, door den vijand terug gedreven, over de brug teruggaan, zoo is de hoofdzaak dat wij het gros onzer strijdkrachten rustig en in orde over haar heen kunnen laten trekken. Dit is echter alleen dan mogelijk, als wij voor de brug en niet te veel in hare nabijheid al onze troepen kunnen vereenigen in eene stelling, die gedurende eenigen tijd, zelfs tegen overmagt kan verdedigd worden. Is dan het gros onzer strijdkrachten op den eigen oever teruggegaan, zoo moet de brug nog ten minste gedeeltelijk afgebroken worden en de onmiddelijke toegang daartoe moet dus nog een tijdlang aan den vijand betwist worden. Dit geschiedt nu door een sterk, onmiddelijk voor de brug gelegen werk, waarvan de bezetting als het afbreken ver genoeg gevorderd is, met schuiten naar den anderen oever kan overgaan. Ieder krachtig B. moet diensvolgens bestaan uit eene voorgelegen stelling, die door veldwerken versterkt is en aanzienlijke strijdkrachten tot hare verdediging vordert en uit een inwendig werk, het B. in den eigenlijken zin van het woord, dat de brug onmiddelijk dekt, tegelijk als reduit der voornoemde stelling dient en door eene zeer geringe bezetting moet kunnen verdedigd worden. Ziet men dus het nut van een B. bij eenen terugtogt duidelijk in, zoo is dit bij den aanval niet minder; men moet eerst op den vijandelijken oever eene aanzienlijke strijdmagt verzamelen voor dat men op het door den vijand bezette terrein verder kan doordringen, men moet dan insgelijks voorwaarts van het overgangspunt eene stelling bezetten, om ruimte te winnen voor de opstelling der opmarcherende troepen en zich in die stelling zelfs dan kunnen staande houden, als de vijand met overmagt verschijnt om ons weder terug te drijven.
Het B. in de naauwere beteekenis van het woord is altijd eene verschansing, die meer of minder in de gedaante van eenen halven cirkel, als flèche, lunette, getenailleerd werk, hoornwerk, het overgangspunt omgeeft; het moet in de nabijheid niet door den vijand kunnen beheerscht worden, eene voorwaarde, die bij klimmende oevers moeijelijk te vervullen is; het moet genoegzame openingen hebben, opdat onze troepen er gemakkelijk door kunnen trekken, terwijl deze openingen tevens goed verdedigbaar moeten zijn, opdat de vijand ze niet gemakkelijk kan bemagtigen. Indien het mogelijk is, moet het werk uit zware batterijen op den tegenoverliggenden oever of op eilanden in de rivier geflankeerd worden.

Bruin paard.

Dit is van den vos onderscheiden door de zwarte manen en den zwarten staart, welke bij den vos rood zijn. Men noemt de verschillende soorten van bruine paarden: reebruinen, zwartbruinen, rood- of bloedbruinen, kersbruinen, kastanjebruinen, donkerbruinen, goudbruinen, koper-, ligt- of helderbruinen en appel- of spiegelbruinen.

Bruineren.

Door B. van den loop, verstaat men op de buitenoppervlakte daarvan

{==84==} {>>pagina-aanduiding<<}

door de werking van zuren, eene kunstmatige oxydelaag daar te stellen, om daardoor het natuurlijke roesten te vermijden, het poetsen voor den soldaat gemakkelijk te maken en te verhinderen, dat troepen reeds op groote afstanden, door het blinken der geweerloopen in de zon hunne tegenwoordigheid verraden.

Buccellarius.

Soldaat van de lijfwacht der Grieksche Keizers.

Bugle.

Soort van catapult in de XIIde eeuw in gebruik.

Buis.

Zie Ontstekingsmiddelen.

Buit.

Alle voorwerpen, die de overwinnaar aan den vijand in eenen veldslag, na de bestorming eener stad als anderszins ontneemt. Men onderscheidt echter in het bijzonder van den buit, de zegeteekenen, waaronder men dan verstaat alles wat den staat, waartoe het overwinnende leger behoort, toekomt, als kanonnen, voertuigen, vaandels, enz. terwijl men dan met B. die voorwerpen bedoelt, welke de soldaten van het overwinnende leger zich toeëigenen. Men heeft ten allen tijde in den oorlog bepalingen over het buitmaken voorgeschreven, deels om te verhinderen, dat daardoor de soldaten hunnen eigenlijken pligt, de overwinning vergeten en de banden der krijgstucht verbreken, deels om eene gelijkmatige verdeeling van den B. mogelijk te maken en nuttelooze wreedheden te voorkomen.

Buitenlijn.

Zie Operatiën.

Buitentalud.

Zie Borstwering.

Buitenwerken

van vestingen. Alle werken, die zonder met den hoofdwal verbonden te zijn, echter door denzelfden bedekten weg omsloten worden en wier grachten dus met de hoofdgracht gemeenschap hebben; daarentegen liggen de voorwerken somtijds 1000 en meer passen vóór den bedekten weg.

Buitengrachtsboord.

Contrescarp. Zie Gracht.

Buitenkruin, buitentalud.

Zie Borstwering.

Buitenpolygoonszijde.

Zie Polygoon.

Bukken

der vuurmonden. Het bukken ontstaat door de veerkrachtige terugwerking van de affuit en van den bodem op de steunpunten van den vuurmond. Ook zonder deze terugwerking kan de ligging van de as der tappen ten opzigte van de as der ziel reeds het bukken veroorzaken. Zie over de vrij ingewikkelde drukkingen door de uitwerking op affuiten te weeg gebragt: I.P. Delprat, Over de drukkingen en botsingen, die de affuiten ondergaan bij het ontbranden van de ladingen der vuurmonden. Het B. heeft geen invloed op de juistheid van het schot.

Bulletin.

Zie Legerberigt.

Burg.

Eene versterkte plaats van zeer geringen omvang; de ridders der middeleeuwen, legden de vesten, waaruit zij het omliggende land wilden beheerschen, gaarne op bergen aan; daarom dragen alle versterkingen van dien aard den naam van B.; om de burgen vormden zich dikwijls steden, die dan zelve weder bevestigd werden en ten opzigte waarvan de burg nu de verhouding eener citadel tot de vesting aannam. Het Grieksche woord Akropolis  beteekent juist hetzelfde als B.

Bus.

1o. Zie Handvuurwapens. 2o. Oude benaming voor grof geschut. Zie Geschut.

Buskruid.

Een mengsel van salpeter, zwavel en houtskool, dat ontstoken zijnde, hevig verbrandt en eene groote hoeveelheid gassen ontwikkelt, die aanvankelijk in eene kleine ruimte besloten, dus eene groote spanning uitoefenen en daardoor eenen grooten tegenstand kunnen overwinnen. Men gebruikt het buskruid, op weinig uitzonderingen na, niet in poedervorm (als meelpulver), maar gekorreld (als korrelkruid); hierdoor verkrijgt men de voordeelen van eene snellere ontbranding, door de tusschenruimten der korrels, van minder gevaar bij het vervoer, daar de korrels niet tusschen de duigen der vaten doorgaan, van minder opslurping van vocht en

{==85==} {>>pagina-aanduiding<<}

van eene gelijkmatiger verdeeling der bestanddeelen in iedere korrel. Men kan slechts aan het buskruid in vochtigen toestand dien korrelvorm geven; het vocht moet dan later door droogen weder verwijderd worden en hierbij ontstaat kruidstof; dat eveneens verdwijnen moet. Hierin bestaan de hoofdbewerkingen van de buskruidvervaardiging in de buskruidfabrieken, gewoonlijk buskruidmolens genoemd. Zij zijn: 1o. Het fijnmaken der verschillende bestanddeelen; hierbij gaat men op verschillende wijzen te werk en gebruikt men verschillende werktuigen; de stampmolens bestaan uit twee evenwijdige zware eiken balken, in elk waarvan 8 à 10 troggen of stampgaten uitgeboord zijn, welke te zamen batterij genoemd worden; in iederen trog past een loodregt staande stamper van beukenhout met eenen peervormigen bronzen schoen; de stampers worden door eene wentelas opgeligt en vallen met kracht in den trog neder. Zij wegen 40 pond, terwijl iedere trog met 10 pond sas gevuld wordt. Vooreerst wordt de noodige houtskool (1,25 pond) in stukken in de troggen gelegd en daarbij 1 pond water gedaan, dit goed dooreen geroerd en dan gedurende 20 à 30 minuten met 40 slagen in de minuut fijngestampt. Gedurende dien tijd worden zooveel bakken als er troggen zijn met 7,50 pond fijne salpeter en 1,25 pond fijne zwavel gevuld, de laatste boven op het salpeter geplaatst. Als nu de molen stilstaat, dan worden die bakken in de troggen geledigd en het mengsel met de handen goed dooreengeroerd; daarna 0,5 pond water in elken trog gedaan, nogmaals dooreengeroerd en daarna de molen, die nu 55 à 60 slagen in de minuut moet doen, weder in beweging gezet. Na een half uur stampens is de sas zoo vast ineengeperst, dat de stampers de vermenging niet goed meer kunnen bewerkstelligen; de sas wordt dan van troggen verwisseld en daarbij een weinig water gevoegd. Deze verwisseling geschiedt later om het uur en bij het einde der bewerking, wordt de sas gedurende 2 uren zonder verwisseling gestampt. Hoe langer de stamptijd is, des te grooter wordt de digtheid van het buskruid; gedurende de Fransche revolutie vergenoegde men zich met 3 uren stamptijd, die later op 11 gebragt, doch in de laatste jaren tot 14 uren vermeerderd is. In plaats van stampers bedient men zich in de hamermolens, die alleen in Zwitserland in gebruik zijn, geheel op dezelfde wijze van hamers, die van een zwaar ijzeren beslag voorzien zijn. Volgens de wijze van Champy geschiedt het fijnmaken der bestanddeelen in ronddraaijende tonnen, die van binnen van driekante latjes voorzien zijn, welke evenwijdig aan de as loopen; de tonnen bevatten verder een groot aantal bronzen kogeltjes, door wier bestendige beweging tegen de zijwanden de fijnmaking geschiedt. Op deze wijze heeft de fijnmaking zeer volkomen plaats; men moet echter naderhand de digtheid trachten te krijgen door het persen tusschen platen van notenboomenhout. Deze bewerking werd gedurende de Fransche omwenteling ingevoerd; later werd zij opgegeven, doch kwam in 1822 weder te voorschijn en is nog tegenwoordig in Frankrijk voor de vervaardiging van het jagtkruid gebruikelijk. De zwavel en houtskool worden eerst zonder bijvoeging van salpeter in tonnen fijngemaakt, die 28 à 30 omwentelingen in de minuut maken; de vermenging met het salpeter geschiedt in lederen tonnen; het persen of zamendrukken geschiedt onder vertikale bronzen rollen of door middel van de hydraulische pers tusschen koperen platen. Druk- of pletmolens bestaan uit eenen horizontalen massieven steenen legger, die van eenen verhoogden houten rand voorzien is en in wiens midden zich eene verticale houten spil beweegt. Door die spil gaat eene waterpassen ijzeren as, waaromheen twee steenen, ijzeren of bronzen loopers, ieder 2000 pond wegende, wentelen, die gewoonlijk van koperen of bronzen bussen voorzien zijn. De sas op den legger geplaatst, wordt door de loopers fijngedrukt; zoogenaamde strijkers, die de beweging volgen, brengen haar telkens onder de loo-
{==86==} {>>pagina-aanduiding<<}
pers terug. Op de drukmolens worden de bestanddeelen nu eens afzonderlijk, dan weder gezamenlijk fijn gemaakt. De loopers hebben eene middellijn van 1,2 tot 2,60 el; het zijn gewoonlijk eenvoudige cylinders, zeldzamer lensvormig om de wrijving op den legger minder groot te maken, hoewel eene zekere wrijving noodig is tot eene behoorlijke fijnmaking der bestanddeelen.
Volgens Congreve worden de drie bestanddeelen van het buskruid eerst afzonderlijk fijngemaakt en daarna op de volgende wijze vermengd: 1o. Drie loodregt naast elkander staande groote trechters zijn van onderen volgens de strekking der breedte door eene as doorboord, die van drie cylindrische haren borstels voorzien is, welke de vierkante openingen der trechters bijna geheel sluiten. De bestanddeelen worden nu ieder afzonderlijk in de drie trechters gedaan, zoodat door het ronddraaijen van de as, uit elken trechter eene dunne laag, zoo breed als de lengte der borstels door de onderopening valt. Deze lagen vallen op eene breede linnen strook zonder einde, die over twee rollen loopt, welke zich met veel grooter snelheid dan de borstels bewegen en waarvan de eene, die het digtst bij de trechters staat, hooger ligt dan de andere; daardoor worden nu de bestanddeelen vermengd en naar de benedenste rol gevoerd, van waar zij van het linnen in de mengtrommel vallen. Deze bestaat uit eene liggende trommel, die om eene horizontale as draait; op die as zit een cylindrische borstel, die met haar ronddraait; onder den borstel is een koperdraden zeefje en boven hem een trechter, die door zware gewigten steeds vertikaal gehouden wordt. De trommel is van binnen voorzien van overeind geplaatste plankjes, die tegen de wanden gespijkerd zijn en van den eenen bodem tot den anderen reiken. Wordt nu de trommel rondgedraaid, dan komt de sas, die door den borstel uit den trechter geschraapt is, op die plaatsen te liggen en blijft daarop zoo lang, tot dat de plankjes boven den trechter komen, waarop de sas weder in dien trechter valt. Na een kwartieruurs heeft eene innige vermenging plaats. 2o. Het korrelen, dat al of niet voorafgegaan wordt door het persen van den kruidkoek, dien men door het fijnmaken verkregen heeft; tot het korrelen worden de kruidkoeken in stukken ter grootte van eene hazelnoot geslagen, op perkamenten of koperdraden zeven gebragt, wier gaten de grootte en gedaante der verlangde korrels hebben; houten schijven, looden of bronzen kogels drukken dan de sas door de gaten der zeef. Gewoonlijk heeft men drie zeven boven elkander, waarvan de bovenste de grootste gaten heeft, de tweede alleen het stof en de te kleine korrels doorlaat en de onderste eene paardenharen stofzeef is. In de Fransche bewerking tijdens de revolutie en in die van Congreve wordt de sas die in een' dunnen kruidkoek van onder de pers komt, door eenen gegroefden cylinder in kleine parallelopipedums verdeeld. Volgens de manier van Champy wordt het fijne korrelkruid in de trommels verkregen, in eene andere ton gedaan, vochtig gemaakt, nog onbewerkte kruidsas daarbij gedaan en het geheel in de trommel gedraaid; het fijne stof zet zich dan in concentrische ringen om de fijne korrels, die daaraan tot kern dienen. 3o. Het glanzen geschiedt overal voor het jagtkruid, om het meer gelijkvormig en stofvrij te verkrijgen, dan door het eenvoudige korrelen; in Engeland, Oostenrijk, Pruissen, Saksen en Zwitserland wordt ook het oorlogsbuskruid geglansd, bij ons gedeeltelijk, in Frankrijk en Rusland niet. Tot het glanzen wordt het buskruid in vaten gedaan, die aan eene snelle omwenteling (60 maal in de minuut) onderworpen zijn, het geschiedt dadelijk na het korrelen of nadat het buskruid een uur in de zon gedroogd is. 4o. Het droogen; dit geschiedt in de lucht en wel in de zon, in de schaduw, in verwarmde vertrekken of in drooge niet verwarmde lucht in droogvertrekken. Tot het droogen in de lucht wordt het buskruid in dunne lagen op linnen of katoen gelegd op eene stofvrije plaats, die tegen den

{==87==} {>>pagina-aanduiding<<}

wind beschut is; bij het droogen in de zon zijn 4 à 5 uren, in de schaduw 6 à 10 uren voldoende; eene te groote hitte doet de oppervlakte te spoedig droogen, terwijl het inwendige vochtig blijft, ook worden de korrels bij snelle drooging te poreus en verliezen hunne digtheid; om de snelle afwisselingen van temperatuur te vermijden, wordt het buskruid eerst na zonsopgang buiten gebragt en voor zonsopgang weder naar binnen gehaald. Droogvertrekken worden hetzij door stoom, die in metalen stoompijpen door het vertrek gevoerd wordt, of door middel van ovens of kagchels die met een koperen scherm omgeven zijn en in het nevenvertrek gestookt worden, verwarmd. Champy stelde voor, de lucht te verwarmen, door eene kagchel, die in de nevenkamer gestookt werd in buizen, die van daar door het droogvertrek liepen. Men kan de lucht alle vochtigheid ontnemen, door haar met een blaastoestel over verschillende lagen ongebluschte kalk te voeren. Eindelijk droogt men in Engeland nog op metalen platen, waarop de korrels in dunne lagen uitgespreid worden, en die men met stoom verwarmt. 5o. Het uitstoffen geschiedt door het buskruid door fijne zeven te laten loopen, terwijl daarmede somtijds het sorteren gepaard gaat. Men kan het B. ook over de harp, zijnde een hellend raam van fijn draadwerk, uitstoffen of door stofbuilen, kafmolens en zelfs door gewone korenwannen, het stof daaruit verwijderen. Tot vervoer en bewaring wordt het buskruid in eikenhouten tonnen, ter hoeveelheid van 50 pond gekuipt; de tonnen worden echter niet geheel gevuld, wat het voordeel oplevert, dat men later door het rollen en schudden der tonnen over het al of niet aanwezen van klonters kan oordeelen. In Frankrijk bevatten de buskruidtonnen 100 pond en zijn in eene tweede of buitenton geplaatst. Jagtkruid en op sommige plaatsen ook het oorlogskruid, wordt, alvorens gekuipt te worden, in linnen zakken gedaan. In Engeland bezigt men tonnen met dubbele bodems en koperen banden. Bij de Fransche, Engelsche en Nederlandsche marine wordt het buskruid in vierkante koperen kisten bewaard, welke bij de twee laatstgenoemde mogendheden inwendig vertind en luchtdigt zijn. Bij het gebruik van houten tonnen is het voordeelig de voegen der duigen met stopverw digt te maken of met strooken papier of linnen, die met een mengsel van olie en harst bestreken zijn, te beplakken of ook de tonnen inwendig met warme olieverw (zonder loodwit) te verwen.
Het B. wordt in grootere hoeveelheden in buskruidmagazijnen bewaard, die men in oorlogs- en vredesmagazijnen onderscheidt. Bij elk buskruidmagazijn komt allereerst in aanmerking de verzekering van het magazijn en van den omtrek tegen brand, door het aanbrengen van bliksemafleiders, goede bewaking, stevigen bouw en verwijdering op minstens 300 passen van andere gebouwen, voorwaarde, die men alleen in vredestijd vervullen kan, daar de magazijnen in tijd van oorlog, noodzakelijkerwijze binnen de vesting moeten liggen. Eene dubbele waakzaamheid en stevigheid van bouw moeten dan in dit gebrek voorzien. Al verder moet het magazijn voor vochtigheid bewaard worden, door eene doelmatige keuze der ligging, door ophooging van den vloer, waarop de kruidtonnen geplaatst worden, zorg voor luchting en afwatering; oorlogsbuskruidmagazijnen moeten daarenboven tegen de uitwerking der vijandelijke projectilen verzekerd worden, door ze ver van het vermoedelijke aanvalsfront te bouwen en bomvrij te maken. Ieder buskruidmagazijn moet een portaal hebben, waar men de verschillende koperen gereedschappen bewaart en waar de arbeiders hunne schoenen uittrekken en door vilten kunnen vervangen; alle ijzerwerk moet bij de inwendige inrigting van het magazijn vermeden worden. Als algemeene regel geldt, dat nooit de geheele buskruidvoorraad eener vesting in één magazijn mag bewaard worden. De alleenstaande oorlogsbuskruidmagazijnen verkrijgen muren van 2,10 el dikte, van buiten door contreforten versterkt en met een tongewelf bedekt. Op den gepleisterden

{==88==} {>>pagina-aanduiding<<}

bodem worden hooge drempels gelegd; hierop rust de houten vloer, waarop de tonstellingen staan, die de tonnen in 3 tot 5 lagen op elkander gestapeld, dragen. Togtgaten van binnen en van buiten door een koperen gevlochten traliewerk gesloten, vergunnen den wind vrijelijk boven en onder den vloer te spelen. Oorlogsbuskruidmagazijnen, die onder den grond aangelegd worden, moeten rondom door eenen overwelfden luchtgang van 1 el breedte omgeven zijn. De vredesbuskruidmagazijnen zijn gebouwen ter verdediging geschikt, die in oorlogstijd ontruimd en met troepen bezet worden, terwijl hunne gedaante door het doel, dat men daarmede beoogt, bepaald wordt of gewone gebouwen, die behalve de bijzondere inrigtingen, volgens de grondregels der burgerlijke bouwkunde vervaardigd worden. Buskruidmagazijnen voor het gewone verbruik, die ongeveer 8000 pond bevatten, worden over de verschillende fronten der vestingen verdeeld en gewoonlijk onder den wal aangelegd, zoodat men ze door de poternes bereiken kan. De belegeraar eener vesting moet zich tot het bergen van zijn' grooten buskruidvoorraad met houten loodsen behelpen, die door niets verzekerd zijn, dan door hunnen afstand van de belegerde plaats en door hunne ligging. Batterijmagazijnen worden zoo wel door den aanvaller als door den verdediger in de afzonderlijke batterijen en forten, in traversen of onder de borstweringen en walgangen aangelegd. Om zooveel mogelijk tegen de vochtigheid in groote magazijnen te waken, hangt men er somtijds kasten van gevlochten koperdraad met kalk gevuld, in. In weerwil van alle voorzorgsmaatregelen, kan men echter het indringen van vochtigheid in de tonnen niet geheel beletten; in geringen mate voorhanden, vormt zij klonters, in grootere hoeveelheid lost zij het salpeter op, dat nu op de oppervlakte der korrels in witte stippen uitslaat. Om dit tegen te gaan, moet het B uit de magazijnen gelucht en gekeerd worden. Men onderzoekt den toestand van het reeds sedert lang opgelegde B. vooreerst zonder de tonnen te openen, door ze op den met haren kleeden belegden vloer van het magazijn te rollen; een eentoonig geluid toont aan, dat het B. droog is; is de toon veranderlijk en hoort men nu en dan botsingen tegen de wanden, dan is dit het teeken dat de korrels zich tot klonters aaneengehecht hebben; hoort men weinig of geen geluid dan is het B. zeer vochtig. De verdachte tonnen worden geopend; bij eenen geringen graad van vochtigheid wordt het B. op nieuw in de zon gedroogd en des noods uitgestoft, terwijl de vochtige tonnen insgelijks in de zon gedroogd worden. Klonters worden met de hand klein gemaakt, het B. uit vochtige tonnen in drooge overgeschud, terwijl zeer vochtig B., waarin het salpeter reeds gedeeltelijk afgescheiden is, afzonderlijk gemerkt wordt om tot saluutschoten gebezigd of wel vermalen te worden. Men onderzoekt den graad van vochtigheid van het B., door er eene hoeveelheid van uit eene ton te nemen, die te wegen, te droogen en nogmaals te wegen. Bij 6 of 7 percent vocht is het voldoende het B. te droogen, bij meerdere vochtigheid moet het vermalen worden, terwijl het B. als maximum 14 percent water kan opslurpen.
De verhouding van de bestanddeelen van het buskruid, moet zoodanig berekend zijn, dat bij de ontploffing de grootst mogelijke hoeveelheid gassen ontwikkeld worde. De koolstof van het B. moet zich met de zuurstof van het salpeter tot koolzuurgas verbinden, terwijl daardoor de stikstof van het salpeter vrij wordt en de zwavel zich met het potassium van het salpeter tot zwavelpotassium verbindt. Dit vormt het zoogenaamde overblijfsel, dat vervloeid zijnde kruidslijm genoemd wordt. Indien men eene volkomene zuiverheid der bestanddeelen en eene volledige scheikundige verbinding daarvan vooronderstelt, dan zoude de normale verhouding moeten zijn: 74,639 deelen salpeter, 13,509 deelen houtskool en 11,852 deelen zwa-
{==89==} {>>pagina-aanduiding<<}
vel. De verhouding in Pruissen aangenomen 75 salpeter, 13,5 houtskool en 11,5 zwavel komt hiermede het meest overeen. De houtskool is echter nooit geheel zuiver en bevat altijd waterstof en alkaliën en als zij niet bij eenen zeer hoogen warmtegraad verkregen is (rosse kool), daarenboven rookgevende stoffen. Hieruit volgt, dat men om de noodzakelijke hoeveelheid koolstof te verkrijgen, eene grootere gewigtshoeveelheid houtskool neemt. Bij de Engelsche verhouding van 75 salpeter, 15 houtskool en 10 zwavel is hierop gerekend. Men heeft gevonden, dat eene salpeter- en koolverbinding, in de verhouding van 6: 1 volkomen verbrandt; de toevoeging van 1 deel zwavel verandert hier niets aan. De normale verhouding zou dus praktisch zijn 6 salpeter, 1 houtskool en 1 zwavel. Bij ons te lande heeft men op 100 deelen buskruid 75 deelen salpeter, terwijl de onderlinge verhouding van zwavel en houtskool aan de fabrijkanten wordt overgelaten. In den molen te Valkenburg heeft men de Engelsche verhouding aangenomen.
Men moet de ontbranding van eene gegevene hoeveelheid niet met hare verbranding verwarren. De eerste volgt oogenblikkelijk, zoodra een gedeelte dier hoeveelheid door het een of ander middel (zie Ontstekingsmiddelen) tot op 300 à 310o C. verhit wordt; de tweede vereischt tijd zoo als bewezen is door de proeven van d'Arcy en Piobert. De snelheid van ontbranding eener buskruidkorrel hangt af van de zamenstelling en bewerking en de meer of mindere vochtigheid van het B. benevens van de gedaante der korrels; hoekige korrels vatten sneller vuur dan ronde, omdat eene vlam of vonk zich gemakkelijker aan uitstekende punten dan aan een glad oppervlak hecht. Bij eene massa buskruid hangt de snelheid der ontbranding af van de ontbrandbaarheid der enkele korrels, van hare tusschenruimten en van de wijze van insluiting. Volgens proeven van Dulacq ontsteekt ééne korrel, die vuur gevat heeft, alle korrels die op eenen afstand van ongeveer 8 malen hare middellijn van haar verwijderd zijn. Deze korrels doen de haar omringenden weder vuur vatten, zoodat de snelheid van ontbranding steeds toeneemt en eindelijk onmeetbaar wordt. Deze snelheid neemt af met de vermindering der tusschenruimten, zoodat zij bij aangestampt meelpulver weinig grooter dan die der verbranding is, terwijl zij toeneemt, naarmate het buskruid beter ingesloten is.
De snelheid van verbranding hangt bij eene enkele korrel af van de zamenstelling, bewerking, digtheid en vochtigheid van de sas en van de grootte en vorm (hoekig of rond) van de korrel. Eene kleine korrel van zeer droog buskruid, dat weinig digtheid bezit en uit zuivere bestanddeelen bestaat, verbrandt het snelst. Geglansd B. verbrandt langzamer dan ongeglansd. Bij eene buskruidmassa hangt die snelheid af: 1o. van de snelheid, waarmede elke korrel ont- en verbrandt; 2o. van de ruimte, waarin het buskruid besloten is; naarmate die ruimte minder is, wordt ook door de wanden minder hitte aan het buskruidgas ontnomen, terwijl het B. steeds het snelst in eene hooge temperatuur verbrandt, zoodat eene bolvormige insluiting de snelste verbranding geeft; 3o. van het warmtegeleidingsvermogen der insluiting; hoe kleiner dit is, des te sneller heeft de verbranding plaats; 4o. van de grootte van den tegenstand, die het B. overwinnen moet; hoe grooter deze is, des te sneller verbrandt het B.; zoodat de snelheid van verbranding in de wapens afneemt met het toenemen der speelruimte, met het grooter worden van het zundgat en met het ligter worden van het projectiel; 5o. van de hoeveelheden; eene groote hoeveelheid verbrandt betrekkelijk sneller dan eene kleine.
De werking van het B. op de te bewegen voorwerpen in vuurwapens, in mijnen, enz. kan als eene opvolging van schokken beschouwd worden, die de snelheid tot op zekere grenzen vermeerderen. De werking van het buskruid kan niet absoluut, maar

{==90==} {>>pagina-aanduiding<<}

slechts betrekkelijk beschouwd worden. Zij is dan ook afhankelijk van de grootte van den tegenstand, van de zwaarte van het projectiel, van de lengte der ziel, van de gedaante der insluiting, van de aanvulling der ruimte, van het metaal, waaruit de vuurwapens vervaardigd zijn, van de grootte der lading, der speelruimte en des zundgats. De aanvankelijke snelheid is die snelheid, welke door de voortdurend medegedeelde versnelling aan het projectiel wordt gegeven, tot dat dit even snel als het gas (in de voorste laag) beweegt, want dan kan het gas niet meer versnellen. Snel verbrandend B. werkt bijna oogenblikkelijk met eene groote kracht in eens op het projectiel, maar de voortstuwende kracht neemt ook zeer snel af; langzaam verbrandend B. werkt niet dadelijk met zulk eene groote kracht, maar gedurende langer tijd (in de veronderstelling, dat de loop lang genoeg is) en de voortdrijvende kracht neemt zoo spoedig niet af. Daardoor kan langzaam verbrandend B. onder zekere omstandigheden eene even groote, zelfs eene grootere aanvankelijke snelheid opleveren dan snel verbrandend. Bij kanonnen en lange houwitsers, die lange schachten hebben en met zware ladingen een' grooten tegenstand moeten overwinnen, is langzaam verbrandend buskruid te verkiezen, terwijl mortieren en korte houwitsers benevens de springlading van holle projectilen een veel sneller verbrandend buskruid vereischen, omdat het niet lang kan werken. Het zelfde is ook het geval met handvuurwapens, omdat hierbij het projectiel door zijne betrekkelijke ligtheid reeds bij den minsten schok in beweging komt en bij langzaam verbrandend B. het reeds lang den loop kan verlaten hebben, eer de geheele lading verbrand is, terwijl tevens door de aanraking van de kleine hoeveelheid buskruidgas met de betrekkelijk groote wanden van den loop, dit gas spoedig afgekoeld en zijne spanning verminderd wordt. Bij getrokken loopen zoude men door de vermeerdering van den tegenstand minder snel verbrandend B. kunnen nemen dan bij gladde. Men heeft diensvolgens bij alle mogendheden ten minste twee soorten van buskruid artillerie- en infanterie-buskruid; zij onderscheiden zich door de grofkorreligheid van het eerste, door de fijnkorreligheid van het laatste. Grof B. zoude slecht in het schoorsteentje der handvuurwapens kunnen doordringen en dus de ontsteking bemoeijelijken, terwijl het te veel kruidslijm achterlaat. Ook bij korte vuurmonden met kleine ladingen, bijv. mortieren, mag men geen grofkorrelig B. bezigen. Men kan snel verbrandend B. in de gesmeede ijzeren geweerloopen zonder nadeel bezigen; het is echter gevaarlijk in gegoten ijzeren vuurmonden, die aan de hevige en plotselinge schokken geen tegenstand zouden kunnen bieden. Bij deze soorten kan men nog voegen het jagt- of crepékruid voor fijnere handvuurwapens.
Om de hoedanigheid en de deugdzaamheid van het B. te beoordeelen heeft men de zoogenaamde buskruidproeven: a. de scheikundige ontleding heeft slechts geringe waarde en is daarenboven eene zeer moeijelijke bewerking; men gebruikt haar ook alleen, als oogenschijnlijk goed buskruid met den proefmortier eene opmerkelijk kleine worpsverheid oplevert; b. de proefmortier, een kleine bronzen mortier, waaruit men onder 45o een bronzen kogel werpt; de bereikte worpsverheid wordt naauwkeurig gemeten en moet bij ons te lande als maximum voor nieuw B. 226 voor vermalen B. 211 el bedragen, daarbij het gemiddelde van 3 worpen genomen. Daar de proefmortier een zeer korte vuurmond is, is hij niet geschikt om met juistheid over alle soorten van B. te oordeelen; langzaam verbrandend B. kan met den proefmortier zeer slechte uitkomsten opleveren en voor kanonnen uitmuntend zijn; c. de unster van Regnier bestaat uit eene dubbele veer wier armen naar buiten werken. Tegen een der armen is van buiten eene kleine kruidkamer gesmeed, die van boven gesloten wordt door den kop eener boogvormige schuif, welke met haar uiteinde aan den anderen arm bevestigd is en zich door eene gleuf, in den

{==91==} {>>pagina-aanduiding<<}

arm der kamer aangebragt, bewegen kan. Een verdeelde graadboog geeft aan, hoeveel de armen na de ontsteking van het te beproeven B. tot elkander genaderd zijn; d. het beproevingspistool ook wel de Oostenrijksche buskruidproef genoemd heeft eene kleine kruidkamer die door een zundgat met de pan in verbinding staat. De kamer wordt van boven door eene ijzeren klep gesloten, die door een scharnier op het boveneinde van het pistool is bevestigd en door den druk eener veer op de kamer wordt nedergedrukt. Bij het afgaan van het schot wordt de klep opgeligt, wentelt om het scharnier en wordt in den hoogsten stand gehouden, door het grijpen van eene op haar bevestigde pal in een tandrad, dat boven op het pistool geplaatst is. Het aantal tanden geeft de betrekkelijke kracht van het buskruid aan; e. de hydrostatische proef van Regnier bestaat uit een blikken vat met water gevuld; vier koperen staafjes, die van den bovenrand uitgaan, dragen eene blikken plaat van een gat voorzien, waardoor eene verdeelde koperen stang loopt, die van onderen een met gewigt belasten duiker draagt. Het vat wordt met zooveel water gevuld, dat het nulpunt op de stang met de blikken plaat overeenkomt. Boven op de stang is eene kleine kruidkamer, waarin het B. gedaan wordt; door het afsteken daarvan wordt de stang verder in het water gedompeld en de diepte dier indompeling daarop afgelezen; f. men heeft nog een aantal andere proeven als de kogelproef van Hoer, de heugelproef, de dopproef van Dupont en van Colson, vroeger op de Hollandsche molens gebruikelijk, de kanonslinger van d'Arcy en van Hutton; deze allen berusten op de reeds hierboven vermelde grondbeginselen. De zekerste wijze echter is het meten van de aanvankelijke snelheid door middel van den electro-ballistischen slinger van Navez (zie Electro-ballistischen slinger). Men onderzoekt of de korrels de noodige hardheid hebben door ze tusschen de vingers fijn te drukken; hunne gedaante op het gezigt; hunne behoorlijke sortering door zeven; hunne uitstoffing door ze over de hand of papier te laten rollen, waarbij geen vuil mag achterblijven, de zuiverheid der bestanddeelen door ontsteking op een wit papier, waarbij geen gaten in het papier mogen gebrand worden of geene onreinheden achterblijven.
Wat het soortelijk gewigt betreft, dit moet onderscheiden worden in het betrekkelijke, dat van het schijnbare volume en in het volstrekte, waarbij de tusschenruimten wegvallen. Men vindt het laatste door eene naauwkeurig afgewogene hoeveelheid droog B. in een fleschje geheel met watervrije alcohol gevuld, te schudden. Men bepaalt dan het volume van het uitgeloopen vocht; hetgeen dan tevens het volume van het B. is. Men vindt het betrekkelijke soortelijk gewigt door den buskruid-proefmeter of gravimeter. Het is een cylindervormig glazen vat, wiens inhoud zeer naauwkeurig uitwendig wordt aangegeven. Boven het vat is een trechter zoodanig ingerigt, dat het B. in regelmatige lagen in het vat valt. De daarin bevatte massa wordt dan naauwkeurig gewogen. In de verschillende staten verschilt het soortelijk gewigt van 0,815 tot 0,915. Het betrekkelijke soortelijk gewigt van het Nederlandsch hoekig geglansd buskruid is van no. 1 0,90 tot 1,02; no. 2 van 0,88 tot 1,90; no. 3 van 0,90 tot 1,00. Een wigtje buskruid no. 1 heeft 120 tot 225 no. 2 van 1850 tot 2300 en no. 3 van 6500 tot 14500 korrels.
Het vervoer van het B. heeft plaats te land of te water. Het vervoer te land geschiedt door middel van spoorwegen of van gewone wagens. Op spoorwegen wordt het B. slechts met goederentreinen het best in dubbele tonnen vervoerd; het inwendige ijzerwerk der wagens moet goed bedekt worden en de bodem van den wagen met een kleed belegd worden, dat geen kruidstof doorlaat. De tonnen worden door stroovlechten en wiggen vastgezet. Er komen hoogstens 3000 pond bruto in elken wagen, terwijl niet meer dan vier wagenvrachten te gelijkertijd verzonden worden.

{==92==} {>>pagina-aanduiding<<}

Het geleide zorgt vooral op de rustplaatsen in de stations voor de veiligheid der wagens. Op gewone wagens of karren wordt het B. in goed gesloten tonnen in stroo gepakt en met een haren kleed bedekt, terwijl de wagens door een witte vlag of een ander dergelijk kenteeken als kruidwagens beteekend en door een geleide vervoerd worden. Dit geleide vormt eene voorhoede, wier taak het is, alle vuren langs den weg te laten uitdooven. Het konvooi wordt steeds op eenen behoorlijken afstand van bewoonde plaatsen of gebouwen geparkeerd, welke plaatsen men tevens zoo veel mogelijk moet vermijden. Het vervoer te water is verre boven dat te land te verkiezen. Men moet daarbij vooral opletten, dat het B. niet vochtig worde; de tonnen worden op onderlagen in het ruim van het vaartuig opgestapeld en het water wordt dikwijls uitgeschept. De vaartuigen worden aan den mast van eene buskruidvlag voorzien en laten van het roer eene roode vlag waaijen.
Het B. is waarschijnlijk reeds in de vroegste tijden in het oosten van Azië, in China of Indië, waar het salpeter vrij zuiver gevonden wordt, bekend geweest, hoewel het misschien alleen tot lustvuurwerken en dergelijke doeleinden gebezigd werd, van hier zal die kennis ook wel in overoude tijden voorbijgaand naar Europa zijn overgegaan. Marcus graecus (846) en Roger Baco (1220) geven in hunne handschriften de buskruidsas reeds aan; in de 14e eeuw werd het meer bekend. Verschillende monniken worden als uitvinders van het B. genoemd, de bekendste hunner is Barthold Schwartz. Bij deze opgaven verwart men twee zaken, namelijk de uitvinding van de buskruidsas en de toepassing ze als voortdrijvende kracht der projectilen te bezigen. Misschien is men omstreeks de 14e eeuw op verschillende plaatsen, onafhankelijk van elkander, tot die gedachte gekomen, zoo als men meer dergelijke voorbeelden, zelfs in den nieuwsten tijd, vindt opgegeven. Het is ook zeer waarschijnlijk dat eene dergelijke gedachte in de kloosters geboren werd, daar deze de eenige bronnen van wetenschap waren en waar de monniken in oude handschriften snuffelende, misschien voorschriften voor de bereiding van buskruid, misschien reeds aanwijzingen vonden van het gebruik, dat men daarvan in den oorlog kon maken en dat men nu reeds sedert eeuwen in den uitgestrektsten zin maakt. Tot in de tweede helft der 15e eeuw werd het B. in den vorm van meelpulver gebezigd; men wilde het niet korrelen, omdat men het niet bevochtigen wilde. De Franschen schijnen het korrelen het eerst beproefd te hebben. Het eerste gekorrelde B. werd in Duitschland knollenkruid genoemd. Tartaglia in 1537 onderscheidt reeds drie soorten van B. voor grof, voor middelbaar geschut en bussenkruid; het eerste had 50 deelen salpeter, 33,3 zwavel en 16,7 houtskool, het tweede 66,7 salpeter, 20 zwavel en 13,3 houtskool en het laatste 83,4 salpeter 8,3 zwavel en 8,3 houtskool. In plaats van het fijn stampen in vijzels, werd reeds in de eerste helft van de 15e eeuw het stampen in stampmolens bekend. Biringuccio kende in 1530 ook reeds drukmolens. Er werd toch nog langen tijd, niettegenstaande de wetenschappelijke behandeling, die het B. ten deel viel, veel onzin met het B. uitgevoerd; men dacht daaraan door het bijvoegen van allerlei organische en anorganische stoffen, metalen, wortels, bloemen, zaad, door het beschilderen, door de vervaardiging op bepaalde plaatsen, onder galgen en op zekere uren, middernacht, meer of bijzondere krachten mede te deelen. Langzamerhand werd ook aan het B. voor geschut meer salpeter toegevoegd; op den buskruidmolen van Spandau deed men in het begin der 17e eeuw, reeds 68 percent salpeter daarin, terwijl Tartaglia slechts 50 percent gevorderd had. In Frankrijk vervaardigde men in 1685 voor geschut en kleingeweer, B. met 76 percent salpeter, in Spanje met 78 percent; de Franschen voegden daarbij 12 percent zwavel en evenveel houtskool; op den molen te Spandau werd 17,6 percent houtskool en 13,4 percent zwavel

{==93==} {>>pagina-aanduiding<<}

gebruikt. Simienowicz (1650) verlangde 66,8 tot 70 percent salpeter en gelijke hoeveelheden zwavel en houtskool; voor pistoolkruid wilde hij 78,7 salpeter 9,4 zwavel en 11,9 houtskool. Het B. voor geschut werd nog langen tijd met weinig zorg behandeld; in de 17e eeuw stampte men het slechts gedurende 10 uren. Men kwam intusschen al meer en meer daarvan terug; door een besluit van Lodewijk XIV werd in Frankrijk (1686) het beproeven van het B. door den proefmortier gelast; aldaar bestonden in het midden der 17e eeuw reeds 28 buskruidmolens, die met 829 stampers werkten en jaarlijks minstens 1 1/2 millioen pond buskruid konden opleveren. Het meest bekende B. te dier tijd was dat van Dantzig, Lissa, Ath en Bremen. In 1780 beproefden de Engelschen het eerst het droogen van het B. op koperen platen, die met stoom verwarmd werden, terwijl in 1787 het afzonderlijke fijnmaken der bestanddeelen in Frankrijk werd ingevoerd. De nieuwere wijzen van buskruidvervaardiging, die met de Fransche omwenteling in zwang kwamen, zijn hierboven reeds aangegeven. Zie ook Schietkatoen, Slagpreparaten.

Buskruidmagazijn

Zie Buskruid.

Buskruidmolen.

De molens, welke thans het buskruid aan het rijk leveren zijn: no. 1 Sollenburg bij Ouderkerk aan den Amstel, no. 2 de Krijgsman bij Muiden; no. 3 de Oude molen bij Ouderkerk; no. 4 de Lammerenberg bij Buiksloot; no. 6 bij Nieuwendam; no. 8 bij Utrecht aan de Vecht; no. 10 de gouden Draak bij Middelburg en no. 14 Prins Frederik te Valkenburg.

Buskruidsas.

Zie Buskruid.

Buskruidton

van goed droog eikenhout vervaardigd. De B. wordt gemerkt: 1o. met het jaartal der vervaardiging van het buskruid en nummer van den molen; 2o. met de letters I.N. voor infanterie-, A.N. voor artillerie-, C. voor crepé-buskruid; bij het nieuwe hoekig geglansd buskruid worden die letters door no. 1, 2 of 3 vervangen; 3o. met het gewigt bijv. 50 Nederlandsche ponden; 4o. met de proefworpsverheid, benevens met de letter N. als het buskruid nienw is.

Buskruidmaat.

Zie Handvuurwapens.

Buskruidworst.

Zie Mijnen.

Busmeester.

Verouderde benaming voor artillerist.

Bussenjager, busschutter.

Scherpschutter. Zie Infanterie.

Buttasella.

In het Fransch boute-selle, opzadelen. Het sein tot opzadelen; bij vroegere schrijvers komt dit woord zeer veelvuldig voor.



C.

Cachot.

Zie Straffen.

Cacolet.

Eene soort van ijzeren stoel, waarvan de Franschen zich bij hunne ambulances bedienen tot het vervoeren der gewonden, alsook om ze bij amputatien, enz. daarop te leggen. Tot het vervoer worden twee dezer stoelen aan weêrszijden van een muildier bevestigd, dat diensvolgens twee gekwetsten draagt; zwaar gewonden worden op de C. vastgebonden. Onder alle omstandigheden zijn echter wagens voor het vervoer der gekwetsten te verkiezen.

Calane.

Eeredegen bij de Japanezen.

Calatrava-orde.

Spaansche militaire ridderorde in 1185 door Sancho III koning van Castilië gesticht.


{==94==} {>>pagina-aanduiding<<}

Callerströmsche pijpjes.

Zie Ontstekingsmiddelen.

Camisade.

Nachtelijke overvalling, waartoe de soldaten om elkander te herkennen, witte hemden over hunne kleederen aantrekken.

Camouflet.

Damp- of Kwetsmijn. Zie Mijn.

Campagne.

1o. Gelijkluidend met veldtogt. 2o. Zie Dek.

Compidoctor.

Zie Drillen.

Cannelures.

Kringvormige insnijdingen of groeven op het cylindervormige gedeelte van verschillende soorten van puntkogels aangebragt.

Canour.

Turksche benaming voor de militaire reglementen.

Cantabrum.

Naam van den standaard, die onder de opvolgers van Konstantijn, bij de Romeinsche legers in gebruik was.

Capikhouli.

Bezoldigde staande krijgsmagt bij de oude Turken.

Capitane.

Turksch admiraalschip.

Caponnière.

Koffer of grachtgallerij noemt men eenen overdekten gang tot verdediging ingerigt, die tot communicatie over eene vestinggracht en te gelijkertijd tot hare flankverdediging dient. De C. der duurzame versterkingen worden uit steen of hout, die der veldwerken uit hout en aarde daargesteld. Men noemt de caponnièren dubbel als zij aan beide zijden ter verdediging zijn ingerigt; enkel als zulks slechts naar eene zijde plaats heeft; rug- of contrescarp-caponnièren, indien zij onder de contrescarp vóór de uitspringende hoeken worden aangelegd en zoo de beide daarop uitloopende grachten verdedigen. Wanneer eene vesting in plaats van door een gebastionneerd stelsel, alleen door eenen eenvoudigen regelmatigen veelhoek omgeven wordt, dan bestaat hier volstrekt geene grachtsverdediging. Men verkrijgt deze dan dadelijk, door op het midden van iedere polygoonszijde dwars over de gracht eene dubbele C. aan te leggen. Dit versterkingsstelsel wordt daarom caponnière-stelsel of polijgonaal-bevestiging genoemd.

Caracoleren.

Eene halve volte rijden; bij de haakbusschutters te paard van de 16de eeuw, waar deze als flankeurs optraden, was het zeer in zwang door den rotsgewijzen contramarsch, alle gelederen achtervolgens hun vuur te laten afgeven. De uitdrukking C. wordt bij de vroegere kavallerie in de 17de eeuw ook voor zwenken met eskadrons of pelotons gebezigd. Bij de Oostenrijkers noemt men C. het teruggaan van den enkelen infanterist, die met een' enkelen ruiter, welke in steeds engere cirkels om hen heen rijdt in gevecht is; hij tracht daardoor in de nabijheid van de achterhand van het paard te komen, van waar hij de slagen van den ruiter het best kan pareren en waar zijne bajonet voor dezen het meest gevaarlijk wordt.

Carawaden.

Zie Szarawaden.

Carenz.

Eene uitdrukking in Oostenrijk gebruikelijk voor het tijdsverloop gedurende hetwelk een tot een' hoogeren rang bevorderd officier, het hoogere traktement aan dien rang verbonden, hetwelk hij eerst na een' bepaalden termijn ontvangt, nog niet geniet.

Carlet.

Driesnijdig zwaard.

Carré.

Zie Formatiën.

Carrière.

1o. C. maken zegt men van officieren, wien eene spoedige bevordering ten deel valt. 2o. C. of renloop. Zie Gangen.

Carrobalist.

Rolbalist, een op raderen vervoerd werktuig bij de Romeinsche legers der laatste Keizers gebruikelijk.

Carronnaden.

Kamerstukken van 6 à 9 kalibers lengte, gemakkelijk te bedienen en vooral als scheepsgeschut gebruikelijk en tot bewapening van het bovendek gebezigd. De oorspronkelijke C. kregen hun naam van de ijzergieterij te Carron

{==95==} {>>pagina-aanduiding<<}

in Schotland, zij hadden geene tappen, maar onder aan het bodemstuk een breed en sterk oog, tappenklos genoemd, waardoor eene ijzeren bout gestoken werd, die in de pannen van het rolpaard rustende, de beide tappen verving. Hunne geringe schootsverheid en vooral hunne vernielende werking op de onderstellen hebben echter veroorzaakt, dat zij later meer en meer door de bom- of granaatkanonnen vervangen zijn. Bij onze marine zijn nog ijzeren C. van 36, 30 en 12 
{== afbeelding 	==} {>>afbeelding<<}
    
 in gebruik.

Carrousel.

Steek- of rijspel.

Cartel.

1o. Een verdrag tusschen twee naburige staten omtrent het uitleveren van deserteurs; in oorlogstijd gedurende eenen wapenstilstand, een verdrag tot uitlevering of uitwisseling van krijgsgevangenen. 2o. Uitdaging tot een tweegevecht.

Casine.

Gewoonlijk alleen Ca met den naam der plaats geschreven, bijv. Ca Rotta, zijn afzonderlijk liggende pachthoeven in de vlakte van Boven-Italië.

Casque.

Helm. Zie Hoofddeksel.

Cassatie.

Eene straf voor officieren, waarbij zij uit hunnen rang ontslagen worden, somtijds met verklaring van eerloosheid of onbekwaamheid gepaard.

Castrametatie.

Legermeetkunde. Zie Kampen en Kwartieren.

Castrum.

Legerplaats bij de Romeinen.

Cataphracten.

Zware ruiterij bij de Grieken. Zie Kavallerie.

Catapult.

Zie Geschut.

Cavalier.

Zie Kat.

Cavalier de tranchée.

Loopgravenkat. Zie Vestingoorlog.

Cavalli.

Zie Kamer, Kanon.

Celeren.

Zie Kavallerie.

Cementstaal.

Zie IJzer.

Centrale hospitalen.

Zie Geneeskundige dienst.

Centreren

der holle projectilen. Zie Excentrisch.

Centrum.

Het middelste gedeelte eener stelling, geheel algemeen en zonder dat men daarbij aan een bepaald gedeelte van eene zekere sterkte ten opzigte van de beide vleugels denkt; het woord C. wordt even zoo goed voor het midden der stelling op het oorlogstooneel als op het slagveld gebezigd. Men zie over centrale operatiën (operatiën op de binnenlijn), centraalstellingen, excentrische operatiën, doorbreken van het centrum, enz. de woorden: Gevecht, Operatiën, Veldslag, Stellingen en Slagorde.

Centurie.

Onderafdeeling in het Romeinsche leger, overeenstemmende met eene kompagnie. Zij telde 100 man en werd in decuriën verdeeld. Hare sterkte was echter dikwijls verschillend; eerst was C. gelijkluidend met manipel, later werd dit laatste in 2 centuriën verdeeld en telde eene C. bij de Hastaten en Principes 60, bij de Triariërs 30 man. Toen het legioen in kohorten verdeeld werd, bestonden deze ieder uit 4, 5 of 6, later zelfs uit 12 C. De aanvoerder der C. droeg den naam van Centurio of Centurione; de oudste hunner dien van Primipilus.

Cerneren,

Insluiten. Zie Vestingoorlog.

Cetra.

Rond lederen schild bij de oude Spanjaarden en Mooren in gebruik.

Chacot.

Zie Hoofddeksel.

Chalcaspiden.

Afzonderlijk korps in het leger van Alexander den Grooten. De manschappen waren allen van koperen schilden voorzien.

Chamade.

Een signaal op de trom of trompet gegeven, hetwelk aanduidt dat de belegerde in onderhandeling wil treden. Gewoonlijk wordt daarbij tevens de witte vlag opgestoken.

Chambrière.

Lange zweep, bij de afrigting der paarden gebruikelijk.


{==96==} {>>pagina-aanduiding<<}

Changeren.

1o. Uit den regtschen in den linkschen galop overgaan en omgekeerd. 2o. Van hand veranderen, dus regts in de manege zijnde, links daarin overgaan.

Charge.

1o. Gelijkluidend met bediening, rang. 2o. Aanval met de blanke wapens, hoofdzakelijk van kavallerie. Chargeert in vele legers het kommandowoord, waarop hel vuur moet beginnen.

Charter.

Grootte van een schip; bij koopvaardijschepen wordt deze gewoonlijk aangegeven door de tonnemaat, bij oorlogsschepen door het aantal vuurmonden, bij stoomvaartuigen door de paardenkracht, somtijds ook met bijvoeging van het aantal stukken.

Chasseurs.

Jagers. De Franschen hebben tegenwoordig jagers te voet in bataillons georganiseerd (Chasseurs à pied) afkomstig van de tirailleurs de Vincennes of de jagers van Orléans; jagers te paard (Chasseurs à cheval), die benevens de huzaren de ligte kavallerie vormen en onder deze een afzonderlijk korps voor de dienst in Afrika, Chasseurs d' Afrique. Zie Infanterie, Jagers, Kavallerie.

Chaussée.

Steenweg. Zie Wegen.

Chebeck.

Oorlogsvaartuig in de Middellandsche Zee vroeger vooral bij de zeeroovers in gebruik.

Chef.

Zie Regiment.

Chelone.

Beweegbare galerij bij de Grieken.

Chemie.

Zie Scheikunde.

Cherlesker.

Turksch luitenant-generaal.

Chevaux-légers.

Ligte paarden; in Beijeren en Hessen tegenwoordig nog eene soort van ligte kavallerie; bij de Oostenrijkers zijn onlangs de C. in ulanen veranderd. In het Fransche leger van Napoleon I verstond men onder chevaux-légers altijd lansiers. Zie Kavallerie.

Chevrons.

Zie Onderscheidingsteekenen.

Chiliarchie.

Zie Phalanx.

Chirurgijn.

Naam die nog niet lang geleden in de meeste legers aan de officieren van gezondheid gegeven werd.

Chorographie.

Landschapsbeschrijving; chorographische kaarten, zie Kaarten.

Chouans.

De naam der koningsgezinde opstandelingen ten Noorden van de Loire gedurende de Vendeesche oorlogen.

Christino's.

Naam van de aanhangers der koningin Christina, regentes van Spanje gedurende de minderjarigheid haver dochter Isabella.

Chronologie.

Zie Tijdrekenkunde.

Chronometer of tijdmeter.

Een uurwerk met de meest mogelijke naauwkeurigheid vervaardigd, vooral belangrijk aan boord van schepen ter juiste tijdsbepaling om daaruit de lengte, enz. te vinden.

Cijferkunst.

Zie Wiskunde.

Cijferschrift.

Zie Onderscheppen. Men noemt het lezen van C. ontcijferen; daartoe is een sleutel noodig, dat is de kennis van de wijze waarop in het C. de letters of cijfers, veranderd of verplaatst zijn. De beide personen, die door C. briefwisseling met elkander willen houden, moeten dus ieder een sleutel hebben. Men zie: Klüber Kryptographik.

Circulaire.

Een bevel of eenig ander geschreven stuk, dat aan verschillende personen of autoriteiten geadresseerd is en naar volgorde daarbij rondgaat, ten einde zij van den inhoud kennis kunnen nemen.

Circumvallatielijnen.

Zie Vestingoorlog.

Cirkelvormige bevestiging.

Het tracé van de vesting moet daarbij een'

{==97==} {>>pagina-aanduiding<<}

cirkel vormen; daar het aanbrengen van kruisvuren benevens eene doelmatige bestrijking der grachten daarbij niet mogelijk is, zoo wordt de cirkelvormige bevestiging, zelfs door degenen, die haar voorgesteld hebben nooit zuiver toegepast. Ronde redouten worden somtijds tot bevestiging van bergtoppen gebezigd, zoo als bijv. de Engelschen in hunne verschanste liniën van Torres-Vedras. Tot deze soort van bevestiging behoort ook de door Merkes voorgestelde redoute.

Citadel.

Kleine vesting; noemt men een aanzienlijk zelfstandig fort, dat in of bij eene opene stad of in of naast eene vesting gelegen is. De bestemming der C. is een toevlugtsoord voor de bezetting daar te stellen, als de stad zich niet langer verdedigen kan. Zij kan daarin het krijgsmateriëel en de overige oorlogsbehoeften uit de stad, die het van groot belang is te behouden, bewaren en de verdediging voortzetten, daardoor verhinderen dat de vijand zich geheel in de stad vastnestelt, ontzet afwachten of eene gunstige kapitulatie verwerven. Buitendien strekken de citadellen dikwijls om groote, woelige steden in bedwang te houden. De ligging der C. ten opzigte van de stad moet zoodanig gekozen zijn, dat zij haar in alle hare deelen, straten en werken beheerscht en er omgekeerd niet door beheerscht wordt. De C. moet door eene opene vrije vlakte van minstens 800 passen, de esplanade, van de gebouwen en wallen der stad gescheiden zijn, opdat de vijand eens de stad bemagtigd hebbende, haar niet gedekt zoude kunnen naderen.

Claimore.

Schotsch zwaard.

Clause.

In Oostenrijk een tot verdediging ingerigte bergpas.

Clibanarius.

Geharnaste Perzische ruiter.

Clich.

Perzische sabel.

Coaks.

Zie Kolen.

Cocarde.

Veldteeken van de nationale kleuren of van die van het regerende stamhuis aan het hoofddeksel der soldaten, gewoonlijk van ronden vorm.

Coehoorn-mortieren.

Zie Mortieren.

Cohorte.

Sedert Marius het tiende gedeelte en de taktische eenheid van het legioen, 300 à 500 man sterk. Zie ook Legioen van Eer.

Collaterale fronten, collaterale werken.

Nevenliggende fronten en werken. Zie Vestingoorlog.

Colleton'sche cylinders.

Zie Pontons.

Collodium.

Oplossing van schietkatoen (zie aldaar) in aether, eene dikke vloeistof in 1841 in Boston uitgevonden en in de wondheelkunde als hechtpleister gebruikt; men strijkt het op de wond, waarop het na verdamping van den aether een vlies vormt. In 1846 stelde Dr. Frank in Brunswijk voor, het gewone schietkatoen in plaats van pluksel te gebruiken. Het nut, dat dit zou opleveren, is echter nog zeer twijfelachtig.

Colour-serjeant.

Vaandelsergeant, heet bij de kompagniën infanterie van het Engelsche leger één der onderofficieren, uit de meest verdienstelijke gekozen, die aan een bijzonder onderscheidingsteeken op den arm, uit twee gekruiste vaandels bestaande, zijnen naam ontleent en eene verhoogde soldij geniet.

Combattanten.

Alle personen van het leger, die regtstreeks deel aan het gevecht nemen, in tegenstelling tot de non-combattanten, wier werkkring slechts middellijk invloed op het gevecht heeft. Tot de C. rekent men dus de officieren, onderofficieren, muzijkanten en soldaten van alle wapens, tot de non-combattanten het personeel van de geneeskundige dienst, van de verpleging, de justitie, den veldpost en de geestelijkheid.
Dit onderscheid kan men echter niet streng opvatten; er is altijd iets willekeurigs

{==98==} {>>pagina-aanduiding<<}

in. Een goed officier van gezondheid bijv., die zijn pligt wil doen, komt even goed in het vuur als de troepen; men rekent hem intusschen nergens tot de C.

Combe.

Hellende esplanade.

Commander.

Zie Officieren.

Comminge-mortieren.

Zie Mortieren.

Commissie.

Gelijkluidend met brevet, aanstelling; van daar in Engeland gecomissionneerde officieren (commissioned officers), officieren met brevet, in tegenstelling tot de onderofficieren (non-commissioned officers).

Commissarissen.

Zie Justitie.

Comité van defensie.

Eene inrigting bij ons te lande bestaande, welke dient om aan den Minister van Oorlog advies te geven omtrent alle zaken, welke 's rijks verdediging betreffen of daarmede in verband staan en welke hij aan hare overweging onderwerpt.

Commodore

(engelsch). Een kapitein ter zee, die voor een' bepaalden tijd of voor eene bepaalde onderneming een eskader onder zijn bevel heeft.

Communicatiën.

In de militaire taal wordt dit woord deels algemeen, deels in engere beteekenis gebezigd: 1o. Voor alle gemeenschapslijnen door middel van wegen op een oorlogstooneel of een slagveld. Zie Wegen. 2o. Voor eene afzonderlijk ingerigte of gemakkelijk te gebruiken gemeenschap tusschen een operatieleger en zijne bazis; in dit opzigt spreekt men van verzekering der C., afsnijding der C., enz. Zie Operatiën. 3o. In de versterkingskunst voor alle verbindingen tusschen de afzonderlijke werken en hunne onderdeelen, alsmede voor de gemeenschap van de vesting met buitenwerken, aldus voor poorten, deuren, poternes, bruggen, oprillen, trappen, caponnières. 4o. Bij den aanval van vestingen voor de loopgraven, die de gemeenschap tusschen de parallellen, de magazijnen, de depôts enz. daarstellen.

Comptabiliteit.

Zie Militaire administratie.

Concentreten.

Een leger C., het uit uitgestrekte stellingen op een engere ruimte zamentrekken. Geconcentreerd noemt men elke stelling, zoowel op het oorlogstooneel als op het slagveld, die bij geringe frontbreedte eene groote diepte heeft, dus naar alle zijden meer weêrstandsvermogen kan bieden, dan eene uitgestrekte stelling. Concentrische aanval, zie Operatiën, Gevecht. Concentrische holle projectielen, zie Excentrisch.

Concentrerings-marschen.

Zie Marschen.

Concussie-projectilen.

Zie Projectilen, Ontstekingsmiddelen.

Condottieri.

De aanvoerders van den door hen zelve aangeworvene huurbenden, in dienst der Italiaansche steden en vorsten der 14de en 15de eeuw. Meestal bestonden die benden uit ruiterij. De C. welke in dienst van vijandige staten stonden, waren het dikwijls met elkander eens en leverden elkander bloedelooze veldslagen, welke de staten hen toch op de eene of andere wijze betalen moesten; zij schiepen deze zonderlinge wijze van oorlogvoeren, waaraan tot schrik en verbazing van Italië een einde gemaakt werd door het verschijnen der Zwitsers en der Duitsche landsknechten, sedert den togt van Karel VIII van Frankrijk tegen Napels. Frans Sforza en zijn geslacht verhieven zich uit het midden der C. op den troon van Milaan. Tegenwoordig wordt de naam van C. uit minachting toegepast op officieren, die als gelukzoekers van de eene dienst tot de andere overgaan en zich met wervingen belasten voor staten, die gebrek aan soldaten hebben.

Conducteur.

Zie Onder-officieren.

Conduitelijsten.

Lijsten van de bekwaamheden, de handelingen, het karakter en het gedrag der officieren, die in vele staten door de bevelhebbers der troepen

{==99==} {>>pagina-aanduiding<<}

aan de hoogere militaire autoriteiten moeten ingegeven worden. Het beginsel moet niet onvoorwaardelijk verworpen worden; het kan niet anders dan weldadig werken, dat de bevelhebbers der troepen verpligt worden, nu en dan de eigenschappen hunner officieren eens klaar en duidelijk te onderzoeken en het hooger bestuur krijgt door die C., als ze naar waarheid en met opregtheid zijn opgemaakt, een grondslag om te beoordeelen, welke officieren tot buitengewone bevordering geschikt zijn, welke men als onbruikbaar, zoo spoedig mogelijk uit de gelederen verwijderen moet. De gebreken der zaak liggen meer in de toepassing dan in de zaak zelve, vooral ook omdat deze lijsten voor de belanghebbenden geheim gehouden worden en de bevelhebbers, zoo ze hoegenaamd aan geene contrôle onderworpen zijn, daarin kunnen schrijven wat zij willen; dat alzoo aan persoonlijke ongenegenheid en persoonlijke haat vrije handen gelaten worden, dat dikwijls lieden zonder de minste beteekenis, die alleen door ouderdom in hoogere rangen gekomen zijn, op deze wijze geroepen worden een oordeel te vellen over ondergeschikten, die hen in waarde verre overtreffen en die zij somtijds uit onnoozelheid, volstrekt niet uit boosheid, belasteren. Zonder nog te willen rekenen op de misbruiken, die daardoor bij staatkundige woelingen kunnen ontstaan, is het reeds dikwijls voorgekomen dat de onbeduidendste en nietswaardigste menschen, die zich door onderdanigheid en vleijerij in de gunst hunner chefs gedrongen hadden, bij keuze bevorderd of in bijzondere betrekkingen geplaatst werden, terwijl de beste officieren op allerlei wijzen benadeeld en gekwetst werden, omdat de chef ontevreden was, dat zij hem voorbijzagen of het versmaadden zijne gunst op eene lage en vernederende wijze te zoeken.

Congrevische vuurpijlen.

Zie Vuurpijlen.

Connétable.

Comes stabuli, dat is de graaf, die het oppertoezigt over de stallen der frankische koningen had, in de middeleeuwen en tot op den nieuweren tijd de hoogste militaire waardigheid bij de Franschen; de Connétable voerde het bevel onder den koning, de maarschalken onder den Connétable. In 1627 werd zij door Richelieu afgeschaft en van toen af was de waardigheid van maarschalk de hoogste in de Fransche legers. Napoleon I stelde in 1804 zijn' broeder Lodewijk, den lateren koning van Holland wel tot C. aan, doch later is die waardigheid niet meer vervuld.

Conscriptie.

Opschrijving van de jongelingen tot de krijgsdienst geschikt, waaruit later de ligting voor die dienst voortvloeit. Conscriptie-stelsel. Zie Weerstelsel.

Consigne.

Bevel of instructie voor de troepen, in het bijzonder voor de schildwachten, die ieder man, bij zijne aflossing aan zijnen opvolger moet overgeven. De troepen in de kazernes of kwartieren consigneren, is hen gelasten, ze voor eenen bepaalden of onbepaalden tijd niet te verlaten.

Contingent.

In het algemeen zekere opbrengsten van geld, troepen, enz. die volgens overeenkomsten op eenen bepaalden tijd moeten geleverd worden. Geld-contingenten zijn de sommen, welke de afzonderlijke staten van een verbond jaarlijks of maandelijks bijeenbrengen om eene gemeenschappelijke legermagt te onderhouden of om eenen oorlog te voeren; troepen-contingenten de troepen-korpsen die zij voor het bondsleger gestadig op de been houden of bij eenen oorlog moeten leveren; men noemt ook C. de manschappen, die telkens door de verschillende gemeenten en provinciën geleverd worden om de militie aan te vullen.

Contra-batterij.

Zie Vestingoorlog.

Contra-epaulet.

Zie Onderscheidingsteekenen.

Contramarsch.

Deze evolutie dient om eene frontverandering te maken zonder dat bij eene afzonderlijke afdeeling de gelederen of de vleugels verwisselen; zij wordt door eene in linie staande afdeeling infanterie uitgevoerd door uit de flank te maken en twee

{==100==} {>>pagina-aanduiding<<}

maal achter elkander met rotten van directie te veranderen, terwijl zij aan het punt gekomen waar de tegengestelde vleugel stond, halt en front maakt; de kavallerie handelt juist op dezelfde wijze. Zie Evolutiën, Frontveranderingen, Veranderingen van directie. De Grieken voerden deze geheele frontverandering uit door den rotsgewijzen C. dien zij Exéligmos noemden; zij hadden verscheidene soorten daarvan; bij de Spartanen maakte de eerste man van ieder rot regts-om-keert, ging dan in de tusschenruimte tusschen zijn rot en zijn nevenrot naar achteren tot dat hij achter het laatste gelid der opstelling kwam; de overige manschappen van het rot volgden die beweging bij opvolging. Was nu de C. uitgevoerd, dan stond in de nieuwe opstelling het rot, dat eerst op den regtervleugel gestaan had op den linkervleugel en omgekeerd het geheel diensvolgens bij inversie; men kon hierin nu weder voorzien door eenen gelidsgewijzen C. hetgeen volgens dezelfde grondbeginselen plaats had; in plaats van ieder rot kwam nu in ieder gelid, en in plaats van den eersten man in ieder rot de regter- of linkervleugelman van ieder gelid. In de 17de eeuw toen het vuurgevecht in gesloten orde reeds van veel waarde en tamelijk volmaakt was, terwijl de infanterie nog zeer diep opgesteld was en het laden veel tijd vereischte, gebruikte men eene beweging geheel gelijk aan den rotsgewijzen C. om een onafgebroken vuur te verkrijgen. Had bijv. het eerste gelid gevuurd, dan gingen de manschappen door de tusschenruimten der rotten terug en namen nu weder plaats als laatste gelid, het tweede gelid volgde en zoo voorts totdat het eerste gelid op nieuw geladen had en weder vooraan stond. Het is waarschijnlijk, dat ook de Romeinen bij het gevecht met hunne werptuigen, zoo als ook de boogschutters in de middeleeuwen op gelijkvormige wijze gehandeld hebben.
2o. Op zee beteekent contramarsch eene eenvoudige verandering van directie van eene kolonne; indien een aantal schepen die een eskader vormen, in elkanders kielwater zeilen en eene verandering van rigting moeten bewerkstelligen, dan geschiedt dit daardoor, dat het eerste schip op een geschikt punt wendt, terwijl het tweede en de volgende schepen achtereenvolgens tot aan dit punt doorzeilen en aldaar de wending verrigten. Dit noemt men dan C.

Contramijn.

Zie Mijn.

Contravallatielijn.

Zie Vestingoorlog.

Contreapproche, Contrebatterij.

Zie Vestingoorlog.

Contrefort.

Zie Revetementsmuren.

Contregarden en Couvrefacen.

Vestingwerken, die vóór de facen der bastions of ravelijnen gelegd worden, om het bresschieten daarvan op grooten afstand te beletten; deze werken worden contregarden genoemd als zij eenen walgang hebben, waarop geschut kan geplaatst worden, couvrefacen als zij alleen ter verdediging met kleingeweervuur zijn ingerigt. Zij mogen het vuur der achterliggende werken niet belemmeren en moeten er door gekommandeerd worden; ook is het doelmatig, dat de facen der contregarden en couvrefacen niet evenwijdig met de achterliggende bastionsof ravelijnsfacen loopen, opdat zij niet beiden door eene en dezelfde batterij zouden kunnen geënfileerd worden.

Contrepente.

Zie Glacis, Gracht.

Contrescarpe.

Zie Gracht.

Contresigne.

Zie Parool.

Contributiën.

Alle leveringen aan geld, levensmiddelen, kleedingstukken, enz. die een leger in 's vijands land tot verzorging van zijne troepen uitschrijft en door het landsbestuur bijeen laat brengen; de C. verschillen van de requisitiën vooral daardoor, dat zij op grooteren voet geschoeid zijn, door het hoofdbestuur van het leger

{==101==} {>>pagina-aanduiding<<}

aangeschreven en door het hoofdbestuur van het land geleverd worden, terwijl de requisitiën meer van plaatselijken aard zijn, door de chefs der afzonderlijke afdeelingen uitgeschreven en door de troepen zelfs, op zijn hoogst met medewerking van de gemeentebesturen, ingevorderd worden. Het is voordeelig, zoowel om het land te sparen, als om de krijgstucht staande te houden, dat het requisitiestelsel zoo veel als mogelijk is, den aard van het contributiestelsel heeft. Men noemt ook dikwijls C. de belastingen, die een staat heft tot dekking van de krijgskosten, die hij betalen moet; even zoo alle dergelijke belastingen, die op den oorlog betrekking hebben.

Contrôle.

Zie Militaire administratie.

Cordon.

1o. Iedere linie, welke in vergelijking tot het aantal troepen zeer uitgestrekt is; als men bij voorbeeld een leger van 100 000 man langs eene grensscheiding van 100 mijlen lengte ongeveer gelijkvormig verdeelt, dan verkrijgt men een C. Zulk een C. is zeer geschikt tot waarneming, bijv. voor ieder voorpostenstelsel, waardoor men niets anders beoogt, dan de waarneming van alles wat aan de grenzen voorvalt, waardoor hoogstens het verkeer van reizigers en handelslieden aan die grenzen kan verhinderd worden (grens-, pest-, cholera-cordon), maar het is onvoldoende om eenen ernstigen tegenstand te bieden aan eene sterke, middelmatig aangevoerde troepenmagt. Men heeft desniettegenstaande legers, die tot werkzaam handelen geroepen waren, in zulk een C. zien versnipperen. Het eerste wat daartoe voert, het cordonstelsel op zulk eene ondoelmatige wijze toe te passen, is gewoonlijk het opgeven van offensieve handelingen en de onzekerheid, wat men eigenlijk wil doen, welk doel men zich voor wil stellen; het eenvoudigste schijnt dan te zijn, alles te dekken en men vergeet daarbij alleen dat 100 man, een punt waartegen de vijand er 10 000 in beweging stelt, niet dekken, dat evenwel door het verlies van dat ééne punt het geheele cordonstelsel zijne waarde verliest. Ook legers, die zich een werkelijk doel voorstelden, zijn dikwijls tot dit cordonstelsel geraakt; vooral ziet men dit in het korte tijdperk, dat de oude krijgsvoering van de 18de eeuw, van de nieuwere, die door de Fransche omwenteling in het leven geroepen werd, scheidt; de naam van den prins van Coburg is er onafscheidelijk van. Men geloofde aan de Oostenrijksche zijde niet in Frankrijk door te kunnen dringen voor en aleer men een aantal vestingen aan de Noordelijke grenzen van dat land veroverd had; men begon ze dus te belegeren. Dit vorderde evenwel tijd en de Franschen zouden middelerwijl op de flanken van het belegeringsleger offensief te werk hebben kunnen gaan en wezenlijke uitkomsten hebben kunnen verkrijgen; men dekte diensvolgens de flanken van het belegeringsleger door zijwaarts gedetacheerde korpsen; daar deze evenwel niet offensief te werk mogten gaan, verkregen zij insgelijks flanken, waar de Franschen gevaarlijk zouden kunnen worden, zij detacheerden dus weder korpsen op deze vrije flanken en zoo zoude dit in het oneindige voortgegaan zijn, als de zee, welke men bereikte, geen einde aan de zaak gemaakt had. Het C. evenwel, de volkomene versnippering der strijdkrachten was daargesteld. 2o. C. de voorpostenketen, welke een berenningskorps om eene vesting stelt; het wordt onderscheiden in dag- en nachtcordon, zijnde het laatste digter bij de vesting dan het eerste, hetwelk over dag zoodanig geplaatst is, dat het buiten bereik van het laatste vuur der vesting is. 3o. Zie Revetementsmuren.

Corvée.

Zie Kampen en Kwartieren.

Coup-de-main.

Verrassende en stormenderhandsche aanval.

Coup-d'oeil.

Oogmaat, eigenschap waardoor men zoowel de voor- en nadeelen van het terrein met een oogopslag inziet, als de maatregelen beoordeelt, die in het gegeven oogenblik en in de bestaande omstandigheden het geschiktst zijn. Het

{==102==} {>>pagina-aanduiding<<}

is een praktische militaire blik, die alles omvat wat op het gelukken en mislukken eener onderneming van eenigen invloed kan zijn.

Coupé.

Zie Schermkunst.

Coupure.

Doorgraving van een' dijk, een' weg, waardoor de vijand die over dien dijk of dien weg voort wil rukken, opgehouden wordt; zij wordt ook dikwijls blijvend of tijdelijk in de borstweringen en walgangen der vestingen gemaakt.

Couroudji.

Turksche benaming voor invalide.

Courtine.

Zie Bastion; de oude Grieken noemde hetzelfde gedeelte wat wij nu C. noemen Mesopyrgion, dat is tusschen de torens, welke laatste de plaats der tegenwoordige bastions innamen.

Coutillier.

Krijgsknecht, gewapend met een' driekanten degen, Coutille, genoemd. Zie Ordonnanskompagniën.

Couvreface.

Zie Contregarde.

Cranequiniers.

Ruiters met ligte handbogen of cranequins bewapend.

Cremailleren.

Zaagvormige insnijdingen der borstwering, zoodat hare vuurlijn in plaats van eene regte lijn te zijn uit eene afwisseling van in- en uitspringende hoeken bestaat, die voor korte, facen eene zeer geringe lengte hebben. Men wilde daardoor de onbestrekene ruimte voor de saillant wegnemen, hetgeen intusschen zeer slecht gelukt is. Men bedient er zich echter met meer voordeel van om lange verdedigingslijnen bijv. de lange zijden van den bedekten weg tegen ricochetvuur te dekken.

Créneaux.

Schietgaten.

Creneleren.

Muren C., ze van schietgaten voorzien.

Crepékruid.

Jagtkruid. Zie Buskruid.

Croaten.

De C. komen in den dertigjarigen oorlog in de keizerlijke legers als eene bijzondere soort van ligte ruiterij voor. Zij bestonden echter niet alleen uit C. en andere Slavische volksstammen, maar ook uit Hongaren en in zoover bijna gelijkluidend met huzaren. Wegens hunne bruikbaarheid in den oorlog trachtte men in Frankrijk een dergelijken troep onder den naam van C. of Cravaten te organiseren; men bereikte echter daarmede het voorgestelde doel niet, terwijl de troep ook veel te zwaar bewapend was. In de 18de eeuw, vooral in den zevenjarigen oorlog, komen de C. ook als ligte infanterie voor; zij bezaten weinig krijgstucht, maar bewezen in den kleinen oorlog gewigtige diensten. Men kan ze als den oorsprong der grensregimenten beschouwen.

Crochet.

Haak, het stuk van iedere loopgraaf, dat over het naastachterliggende gedeelte loopgraaf uitsteekt; men bezigt deze haken deels om te wijken, wanneer vuurmonden, munitiekarren, enz. zich in de smalle loopgraven ontmoeten, deels om wachten, gemakken, enz. daarin te plaatsen. Zie Vestingoorlog.

Croquis.

Zie Opmeten.

Culot.

Dopje. Zie Projectilen.

Cunette.

Een togtsloot van grootere of kleinere afmetingen in het midden van drooge vestinggrachten; dient somtijds om de voordeelen van drooge en natte grachten daardoor te verbinden; verkrijgt in dat geval groote afmetingen en het water daarin wordt dan door beeren opgestuwd, die van sluizen voorzien zijn, zoodat men de C. ten minste gedeeltelijk met water kan vullen en weder ledig laten loopen. Zie Waterspoeling, Gracht.

Cymbalen.

Bekkens, muzijkinstrument.

Czaïke.

Eene kanonneerboot op den Donau; het voormalige bataillon Oostenrijksche Czaïkisten, dat deze booten bemande en bediende, had zijn hoofdkwartier te Tittel en behoorde tot de Oostenrijksche grenstroepen.


{==103==} {>>pagina-aanduiding<<}

Czapka.

Vierkante Poolsche muts, als hoofddeksel voor de ulanen of lansiers aangenomen bij alle mogendheden, die deze troepensoort hebben. Zie Hoofddeksel.



D.

Dag.

Zie Week.

Dagcordon.

Zie Cordon, Vestingoorlog.

Dagmarsch.

Zie Marsch.

Dagorder.

Zie Order.

Dal.

Zie Berg, Wateren.

Dal-kilidj.

Turksche benaming voor de uitgezochte manschappen, die tot bijzonder gevaarlijke ondernemingen gebezigd worden.

Dalversperring.

Eene versterking, welke dwars door een dal loopt; aan de randen van het dal moeten veldwerken opgerigt worden, waaruit men het front der versperring kan bestrijken.

Dam.

Eene kunstmatige verhooging van aarde, hout of steenen van aanzienlijke lengte ten opzigte van de breedte; de dammen dienen hoofdzakelijk: 1o. Om een' altijd begaanbaren weg door moerassen, broekland of land, dat aan gestadige overstroomingen blootgesteld is, daar te stellen. 2o. Langs de rivieren en de oevers van meeren (in dat geval dijken genoemd) om ze bij de verheffing van den waterspiegel binnen hunne oevers te houden. 3o. Dwars door rivieren getrokken om deze zoodanig op te stuwen, dat zij nog binnen hare oevers blijven of wel dat zij daarbuiten treden en het aangrenzende land bedekken; in het laatste geval moeten de dammen veel langer dan de breedte der rivieren zijn en sluiten zij gewoonlijk het geheele rivierdal af. Dammen, waarover wegen door doorsneden, laag terrein, die aan overstroomingen zijn blootgesteld, voeren, mogen het water niet aan eene zijde tegenhouden en zoodoende opstuwen; zij worden daartoe op geschikte plaatsen van doorlaten, dat zijn openingen voorzien, waarover men dan weder eene brug legt. Dammen, die opstoppingen moeten daarstellen worden tot hetzelfde doel van overlaten voorzien (zie Overlaten, Beer, Opstopping, Cunette, Kistdam en Paal), Men onderscheidt die dammen dikwijls naar de stof, waaruit zij vervaardigd zijn in fascinendammen, knuppeldammen, steenen, aarden dammen; de bovenbreedte hangt af van de gewilde breedte van den weg, bij opstuwingsdammen van de waterdrukking, waaraan zij weerstand moeten bieden. De taluds van alle soorten van dammen moeten tegen het afspoelen beschut worden door beplanting, door bekleeding met steenen muren, paalwerk, enz.

Damaststaal.

Gedamasceerd staal, eene kunstmatige verbinding van hard en week staal. Een aantal platen van deze verschillende staalsoorten worden daartoe zamengeweld. Het D. wordt zoowel tot de vervaardiging van klingen, damascener of gedamasceerde klingen als tot die van geweerloopen, gedamasceerde loopen gebezigd. Het damasceren is oorspronkelijk uit het Oosten en de beroemdste klingen werden vroeger te Damascus vervaardigd; de Oostersche wapensmeden gebruikten overigens eene veel omslagtiger vervaardigingswijze van D. dan tegenwoordig in Europa gevolgd wordt. Gedurende de kruistogten werd het D. aan de Europeanen bekend. Nagemaakt D. is niets anders dan gewoon staal of staafijzer op welks oppervlak de damastteekening door eene gedeeltelijke inbijting van eenig zuur is nagebootst.


{==104==} {>>pagina-aanduiding<<}

Damkuil.

Zie Geschutvervaardiging.

Dampkogels.

Damp- of stinkkogels uit een linnen zak bestaande, gevuld met eene sas van salpeter, zwavel, zwarte pik, hars en fijngestooten steenkolen werden vroeger gebruikt om aangestoken zijnde in de vijandelijke mijngalerijen, kazematten, enz. geworpen te worden en den vijand door verpesting van de lucht daaruit te verdrijven. Gewoon buskruid kan echter dezelfde dienst bewijzen. Tegenwoordig bezigt men ze nog wel als seinvuurwerken.

Dampmijn.

Zie Mijn.

Dannebrogs-orde.

In 1219 door den Deenschen koning Waldemar gesticht en in 1670 door Christiaan V vernieuwd.

Daressen.

Verouderde benaming voor Friesche ruiters.

Débandade.

1o. Gevecht in verstrooide orde; 2o. à la Débandade, wanordelijk, in verwarring.

Débarquement.

Landing, ontscheping.

Debloqueren.

Ontzetten, een beleg opbreken.

Deboiteren.

Uitschuiven; zich voor eenen bepaalden tijd buiten de rigting begeven.

Deborderen.

Overvleugelen.

Déboucheren.

Het verlaten van een défilé. Débouché, de uitgang daarvan; eene der moeijelijkste handelingen van den oorlog is het D. in het gezigt van den vijand; twee zaken komen hierbij in aanmerking: het verlaten van het défilé of het overtrekken daarvan (bijv. van eene brug) en de ontwikkeling der strijdkrachten voor den vijand. Zoo het eenigzins mogelijk is moet men door eene flankbeweging 's vijands opmerkzaamheid trachten af te leiden of te verdeelen; somtijds zal men ook hetzelfde doel kunnen bereiken door een overmagtig vuur van deze zijde van het défilé op den vijand te openen.

Debusqueren.

Den vijand uit eene gunstige stelling verdrijven.

Decade.

Eene Grieksche afdeeling van 10 man, door eenen decadarch aangevoerd. Een dergelijke bevelhebber droeg bij de Romeinen den naam van Decarch of Decan.

Dechargerevetement, dechargekazematten.

Zie Kazematten.

Decimeren.

Den tienden man van eene troepenafdeeling, die zich in haar geheel aan muiterij of eene andere militaire misdaad heeft schuldig gemaakt, doodschieten of eene andere straf doen ondergaan, ten einde het geheele korps niet te verliezen. Daartoe kan men dat korps in onderdeelen van 10 man afdeelen, welke dan onderling loten, wie het slagtoffer zijn zal. De uitdrukking D. wordt niet alleen gebezigd als juist de tiende man gestraft wordt; het kan even goed de vijfde, de vijftiende, de twintigste, enz. zijn. Deze straf werd bij de Romeinsche legers veelvuldig toegepast tot bestraffing van lafhartigheid of muiterij en in navolging daarvan ook bij de legers van Karel den Grooten. In 1642 zag men de straf door den aartshertog Leopold op het regement kavallerie Madlo toepassen, dat zich bij Leipzig niet goed gedragen had. In 1675 werd de muitende bezetting van Trier door den maaarschalk De Créqui gedecimeerd en in onze eeuw zag men die blinde, barbaarsche straf door Mina in het Spaansche schiereiland opleggen.

Declinatiehoek.

De hoek welke de as der ziel van eenen vuurmond met een horizontaal vlak maakt, dat door het middelpunt der monding gebragt wordt, indien die aslijn beneden het genoemde vlak valt. In sommige gevallen laat de zamenstelling der affuit slechts een geringe D. toe.

Decoratie.

Eereteeken, ridderorde. Zie Belooning, Eereteeken, Ridderorde.


{==105==} {>>pagina-aanduiding<<}

Decurie.

Zie Legioen.

Deel.

Eene dikke plank hoofdzakelijk als zij tot daarstelling van eene vloer gebezigd wordt.

Defensief.

Verdedigend. Zie Aanval, Gevecht, Operatiën, Slag.

Defensiehoek.

De hoek welke de defensielijn met de flank van het bastion maakt.

Defensielijn.

Strijklijn, noemt men de lijn, welke uit het hoekpunt van den courtinehoek van een bastion (zie Bastion) naar de saillant van het andere bastion van het gebastionneerde front getrokken wordt. Zij is dus de afstand van de saillant eens bastions tot aan de flank van het aangrenzende bastion. Zij mag niet langer zijn dan de dragt der wapens, die op de flank zullen worden opgesteld om de facen van het nevenliggende bastion te bestrijken en te verdedigen. Zijn die wapens draagbare vuurwapens, dan kan de D. tegenwoordig met de verbeterde vuurwapens 400 à 500 passen lang zijn (vroeger niet meer dan 300 passen); zijn het vuurmonden, dan neemt men hunnen kartetsschotsafstand als maatstaf aan.

Defensieve kazernes.

Kazernes in de vestingen, die in vredestijd even als gewone kazernes bewoond worden, doch tot verdediging zijn ingerigt en in oorlogstijd voor de verdediging gebezigd worden. Zij liggen hoofdzakelijk als reduits in voorname werken, hebben meestal verschillende verdiepingen waarvan de onderste gewoonlijk slechts tot verdediging met klein geweervuur zijn ingerigt, terwijl men op de bovenste geschut kan plaatsen. Zij zijn somtijds door grachten omringd en verkrijgen dan door caponnières eene grachtsverdediging. Haar tracé hangt af van de gedaante van het werk, waarin zij liggen. De keel van het werk is gewoonlijk door eenen keelmuur gesloten en een achterwaarts daarover uitstekend gedeelte der defensieve kazerne bestrijkt dezen muur. Het spreekt van zelve, dat alle defensieve kazernes bomvrij moeten zijn.

Defensioner.

In de 15de, 16de en 17de eeuw in Duitschland, vooral in Noord-Duitschland de landmilitie, welke de stenden tot verdediging van hunne landen of van het Rijk op de been bragten; de kavallerie werd hoofdzakelijk door de ridderschap, het voetvolk door de steden gegeven.

Défilé.

Elke vernaauwing van het begaanbaar terrein, welke geene groote uitbreiding van troepenmagt toelaat. Men begrijpt dus onder den naam van défilé: bergpassen, bruggen, waadbare plaatsen, dijken of dammen, straten in steden of dorpen, wegen in een moeijelijk bergachtig terrein. Men noemt défilégevechten alle gevechten, waarbij op de eene of andere wijze een D. in het spel komt. Men kan daarbij ten doel hebben den vijand in wanorde in het défilé te werpen of het D. te vermeesteren, ten einde er zelf door heen te trekken of daardoor in orde terug te trekken en den vijand in zijne vervolging tegen te houden, eindelijk den vijand het deboucheren (zie Deboucheren) onmogelijk te maken. In alle gevallen komen daarbij de lengte en de breedte van het D. in aanmerking, de gesteldheid der terreinafscheiding, waardoor het gevormd wordt of waarover het heen voert, of het zijwaarts van het D. geheel onbegaanbaar is of tot hoever zich die onbegaanbaarheid uitstrekt, of het van deze of van 's vijands zijde door het terrein beheerscht wordt en diensvolgens de nadering der uitgangen door het vijandelijke vuur bemoeijelijkt of onmogelijk gemaakt kan worden, of het défilé te omtrekken is en op welken afstand. Alle terrein-afscheidingen, zelfs diegenen welke in gewone omstandigheden zonder beteekenis zijn, spelen eene groote rol bij terugtogten; zij geven den terugtrekkenden gelegenheid stelling te nemen, zich tot het gevecht te ontwikkelen en daardoor den vijand op te houden. Zij geven dus aanleiding tot achterhoedegevechten en de beslissing heeft

{==106==} {>>pagina-aanduiding<<}

meestal plaats bij defilés, omdat de vijand natuurlijk op zulke wegen vervolgt, die bij de terreinafscheidingen défilés vormen.

Defilement.

Dekking tegen het vijandelijke geschutvuur; men onderscheidt het horizontale en het vertikale defilement; het eerste wordt door den vorm van het tracé, het laatste door de gedaante van het profiel der werken bepaald. Bij het horizontale defilement moet men vooral daarop letten, dat de verlenging van de lijnen van het werk op de werkzame schootsverheid der vijandelijke vuurmonden, zoo mogelijk in onbegaanbaar terrein vallen, waar de vijand zich niet kan vestigen; verder, dat als men twee borstweringslijnen achter elkander aanlegt, deze niet evenwijdig gemaakt worden, opdat de vijand beide niet te gelijkertijd uit dezelfde stelling in het verlengde zou kunnen nemen, dat daarentegen hunne verlengden naar 's vijands zijde hoe langer hoe meer uit elkander loopen en dezen dus noodzaken zijne opstellingen te verdeelen; dat eene lange bevestigingslijn, om dezelfde reden nooit in eene regte lijn, maar bijv. gecremailleerd moet daargesteld worden. Zie Contregarden, Cremailleren.
Bij het vertikale defilement komen de verschillende hoogten, zoowel van de plaats waar men het werk wil opwerpen, als van het omliggende terrein binnen het bereik van het werkzame vuur en van het gezigt in aanmerking.
Wij hebben gezien, dat men de hoogte eener borstwering in vlak terrein niet grooter dan 2 à 2,50 el behoeft te maken (zie Borstwering). Ligt echter op 600 of 800 passen van het werk eene hoogte, dan is dat niet meer voldoende; de vijand zoude van die hoogte over de borstwering in het werk kunnen zien, het minst van degenen die het digtst bij de borstwering staan, het meest van hen, die daarvan het verst verwijderd zijn. Trekt men nu van de lijn, tot welke men de ruimte achter de borstwering dekken wil een vlak naar het schijnbaar hoogste punt der beheerschende hoogte, dan zullen manschappen die op voormelde lijn staan door eene borstwering van 2 à 2,50 el op het genoemde schuinsche vlak staande, behoorlijk gedekt zijn. Dit vlak grondvlak genoemd is dan op de plaats waar de borstwering moet komen, reeds zekeren afstand boven den grond verheven; en dus moet men eerst op die plaats de aarde zeer hoog opwerpen, totdat zij het grondvlak bereikt en daarna hierop nog de gewone hoogte van 2 à 2,50 el aanbrengen. Een vlak dat op 2 à 2,50 ellen evenwijdig met het grondvlak loopt noemt men defilements-vlak. Hierin nu ligt de geheele leer van het vertikale defilement; maar hare toepassing bevat soms zeer groote moeijelijkheden. Een gewoon veldwerk wordt in den regel zonder verdere voorbereiding gedefileerd door van de lijn tot waar men gedekt wil zijn naar de hoogste punten der hoogte te zien en aan baken, welke het tracé van het werk vormen de snijdingspunten met het gezigts vlak op te teekenen, waarbij men dan nog 2 à 2,50 el voegen moet om de behoorlijke hoogte te verkrijgen. De zaak wordt bijzonder ingewikkeld door de volgende omstandigheden, die zich vooral bij groote werken voordoen: 1o. dat een en hetzelfde werk tegen verschillende omliggende hoogten, moet gedefileerd worden; 2o. dat verschillende werken tegen dezelfde hoogten moeten gedefileerd worden, terwijl zij onderling weder eene zekere hoogte verhouding moeten hebben; 3o. dat men het muurwerk van afzonderlijke werken, reduits, enz. aan het vijandelijke vuur moet onttrekken, terwijl deze werken toch weder een bepaalde hoogteverhouding moeten hebben ten opzigte van de werken waardoor men ze defileren wil. Voor groote werken kan men het doelmatige D. alleen bepalen, door de oplossing van tamelijk ingewikkelde vraagstukken der beschrijvende meetkunst op een goed plan, dat de hoogteverhoudingen bevat en waarop men het tracé der werken, welke gedefileerd moeten worden, teekent.

{==107==} {>>pagina-aanduiding<<}

Door de doelmatige plaatsing van het grondvlak kan men somtijds eene aanzienlijke besparing der borstweringshoogte verkrijgen, eveneens door een geschikt gebruik van bonnetten en traversen. Uit het voorgaande blijkt, dat hoe grooter de ruimte is, welke men achter de borstwering wil dekken, deze laatste des te hooger zal worden. Indien men nu op de helft dier ruimte eene borstwering aanlegt, dan behoeven de beide borstweringen ieder slechts de helft der oorspronkelijke ruimte te dekken; zij kunnen dus beide eene veel geringer hoogte bezitten, dan de eerste alleen had moeten hebben en dikwijls is het gemakkelijker twee lage dan ééne hooge borstwering op te werpen. Evenzoo kan men de binnenruimte eener vierkante redoute, die aan verschillende zijden door hoogten omringd is, door eene kruistraverse in vier gedeelten verdeelen, waardoor men de borstweringen veel lager kan maken. Somtijds volgt uit het defilement dat het eene einde eener versterkingslijn hooger moet zijn dan het andere; men kan nu, hetzij de vuurlijn regelmatig van het hoogere naar het lagere gedeelte laten afloopen of haar trapsgewijs laten, terwijl zij in iederen trap horizontaal loopt; dit laatste geschiedt altijd als het verschil aanmerkelijk is; gaat men van de laagste verdieping uit, dan doen de hoogere gedeelten zich als verhoogingen der lagere borstwering voor. Men noemt ze dan bonnetten of mutsen (zie Bonnet). Zelfs op volkomen vlak terrein, verhoogt men de borstweringen eenigzins in de saillanten; de vijand is dan genoodzaakt, zoo hij de liniën enfileren wil, hoogere elevatiën te bezigen, waardoor de opstijgende tak der kogelbaan ver boven de hoofden der bij de liniën opgestelde manschappen heenvoert. Men noemt dit het gewone defilement. Bronnen: Alle werken over versterkingskunst; Blesson, die Lehre vom graphische defilement.

Défilépost.

Zie Post.

Defileren.

1o. Den terugtogt door een défilé verrigten. Zie Evolutiën; 2o. Het voorbijmarcheren langs een hoogeren bevelhebber, voor wien eene parade of eene revue gehouden wordt; 3o. Een werk, eene linie D., de binnenruimte van een werk aan het vijandelijke vuur onttrekken, eene linie tegen de vijandelijke enfileerschoten dekken.

Degageren.

De kling der tegenpartij verlaten om aan de andere zijde over te gaan, hetzij om een slag uit te wijken, hetzij om daarna zelf uit te vallen.

Degen.

Een zijdgeweer, met lange, smalle twee- of eensnijdige puntige kling, hoofdzakelijk als stootwapen gebezigd. De D. is een der oudste wapens, daar men daarvan reeds bij de beschrijving der vroegste oorlogen gewag vindt gemaakt. Sedert de invoering van de vuurwapens en vooral van het bajonetgeweer kwam de D. al meer en meer in onbruik en tegenwoordig wordt hij bij sommige legers alleen gevoerd door de zware kavallerie en de officieren van eenige troepenkorpsen. Bij ons is de D. geheel en al uit het leger verdwenen. De ligte kavallerie heeft naar het voorbeeld der Oosterlingen, der Hongaren en der Polen den krommen sabel, geschikt om te houwen, aangenomen; de infanterie heeft bijna overal het zijdgeweer geheel verworpen of vervangen door een wapen, dat vooral tot kapmes, enz. dient. - De degen der zware kavallerie (pallas) heeft eene stalen scheede en een gevest met korf, de officiersdegens hebben hier en daar ondoelmatigerwijze nog lederen scheeden en slechts één beugel. De D. wordt thans gewoonlijk aan eene degenkoppel (ceinturon) om het lijf gedragen. Hij werd in de 16de en het begin der 17de eeuw op dezelfde wijze door de piekeniers gedragen, terwijl de muskettiers hem over den schouder aan eenen degenriem (baudrier) droegen; in het jaar 1684 voerde Lodewijk XIV voor de geheele Fransche infanterie de eerstvermelde draagwijze van den D. in, het eerst bij de Fransche en Zwitsersche gardes.


{==108==} {>>pagina-aanduiding<<}

Degraderen.

Den graad ontnemen en in een' minderen terugbrengen. Deze militaire straf wordt alleen in Rusland ook op officieren toegepast, bij alle andere legers van Europa alleen op onderofficieren, die men tot soldaat terugbrengt. Bij ons kan die straf door den regimentskommandant opgelegd worden, bij vele andere legers alleen ten gevolge van het vonnis van eenen krijgsraad.

Deining.

Het hoog loopen der zee na eenen storm en bij daarop volgende windstilte.

Deinzen.

Het terugwijken van een schip, dat bij een gevecht genoodzaakt wordt, de linie van bataille te verlaten. Ook het ankervallen verrigt men bij voorkeur met een deinzend schip om den schok te vermijden.

Dek.

Ieder der vloeren, die het schip in verschillende verdiepingen verdeelen en die verdiepingen zelve (zie Vaartuigen); het boven- of opperdek wordt gewoonlijk bij uitsluiting het dek genoemd; het schip heeft een glad dek wanneer het bovendek van voren naar achteren onafgebroken doorloopt, een gebroken dek, wanneer het bovendek slechts werkelijk van voren en van achteren voorhanden is en in het midden ontbreekt, zoodat het daaronder liggende gedeelte der volgende verdieping onbedekt is; deze opene ruimte wordt dan kuil genoemd. Zoowel bij het gladde als bij het gebroken dek noemt men het voorste gedeelte bij den boeg de bak, het achterste gedeelte halfdek. Hier bevindt zich gewoonlijk eene bovenkajuit tot verblijf van den kommandant of eene wapenkamer, waarvan het dek kampanje genoemd wordt. Het halfdek is met den bak verbonden door de bakloopplanken, die langs de boorden van het schip loopen en tegenwoordig eene aanmerkelijke breedte hebben, terwijl de kuil meestal met roosters gedekt is. Het dek, dat het eerst boven den waterspiegel ligt draagt den naam van onder- of tusschendek, daarop volgt het kuildek en voorts het bovendek, terwijl bij driedekkers nog een geschutdek tusschen het kuil- en onderdek ligt, middeldek geheeten. Het gedeelte van het schip, dat onder water ligt noemt men ruim, en het eerste dek dat zich daarin bevindt, draagt bij linieschepen en fregatten den naam van koebrug. De D. of verdiepingen boven water dragen geschut en worden ook wel met den naam van batterijen bestempeld.

Dekbalken, dekdeelen.

Zie Vaartuig.

Deken, dekkleed.

Zie Paardentuig.

Dekken.

Een voorwerp D. noemt men den vijand beletten het te naderen of te bemagtigen. Het te dekken voorwerp kan vast of bewegelijk zijn. Tot de eersten behooren geheele landen of landstreken, een dorp, een stad, eene brug; tot de laatsten transporten (konvooijen) van allerlei aard. De eenvoudigste wijze om een onbewegelijk voorwerp te dekken, is, dat men er zich vlak voor stelt of het aan alle zijden omgeeft; dit kan zeer dikwijls aanleiding geven tot eene groote uitbreiding van het front (zie Cordon) en is onder zulke omstandigheden zeer te verwerpen; het is te verkiezen, dat men zijne krachten bijeenhoudt en slechts een of enkele punten van het voorwerp regtstreeksch dekt, alle andere echter middellijk, met het voornemen den vijand, die een der niet regtstreeksch gedekte punten aanvalt, in het gepaste oogenblik te gemoet te rukken. Het hierboven gezegde is ook van toepassing op de dekking van bewegelijke voorwerpen en geldt even goed voor den oorlog te land als voor dien ter zee. Zie Bedekking, Beheerschen, Konvooi. Zich dekken tegen de uitwerking der vijandelijke wapens zegt men even goed van den afzonderlijken strijder als van geheele troepenkorpsen; de strijder dekt zich door zijne stelling tegen de slagen en stooten zijner tegenpartij, de tirailleur, alsook het bataillon door geschikte dekkingsmiddelen tegen het vijandelijke vuur en voor het vijandelijke oog. Een volko-
{==109==} {>>pagina-aanduiding<<}
mene dekking bevat altijd het denkbeeld van geheele ongeschiktheid tot eigen werkzaamheid; de soldaat die in eene van alle zijden geslotene ijzeren kast zit, kan zelf den vijand noch zien, noch beschieten; die zelf wil handelen, moet zich gedeeltelijk bloot stellen. Eene der voornaamste eigenschappen van den soldaat, zoowel als van den aanvoerder is het juiste begrip hiervan, is de gave de oogenblikken te onderscheiden, waarin men toch niets kan uitvoeren en zich dus dekken mag, de oogenblikken te kennen waarin men moet handelen, dus de dekking geheel of gedeeltelijk prijs moet geven en tevens de geschiktheid om de voorhanden dekkingsmiddelen spoedig te gebruiken.

Deklap.

Een sterk waterdigt linnen tot het dekken van geladen mortieren, waarmede niet dadelijk gevuurd zal worden.

Dekofficieren.

Zie Onderofficieren.

Dekzoden.

Zie Zoden.

Delogeren.

Den vijand D., hem uit eenen post verdrijven.

Delta.

Het lage land, door de verschillende uitwateringsarmen van eenen stroom ingesloten en gedeeltelijk door die armen zelf aangeslibt. De naam stamt af van de gelijkvormigheid van zulk eene landstreek, met de gedaante der grieksche letter Δ.

Demarkatielijn.

Elke lijn die met goedvinden van oorlogvoerende partijen getrokken wordt, om eene zekere grensscheiding op het oorlogstooneel daar te stellen; na den vrede van Bazel werd zulk eene lijn tusschen Noord- en Zuid-Duitschland getrokken en de Franschen verpligtten zich de onzijdigheid van het eerste te eerbiedigen. Bij het sluiten van eenen wapenstilstand wordt altijd eene D. tusschen de kwartieren der beide oorlogvoerende partijen getrokken, binnen welke zij bewegingen kunnen uitvoeren, requisitiën uitschrijven, enz., terwijl zij haar gedurende den wapenstilstand niet mogen overschrijden. Somtijds trekt men ook twee demarkatielijnen, waartusschen dan een strook onzijdig grondgebied wordt opengelaten, zoo als bijv. gedurende den wapenstilstand van 1813.

Demaskeren.

Ontmaskeren; men demaskeert bijv. eene batterij als de infanterie of kavallerie, die voor haar stond, zich zijwaarts opent en haar ruimte geeft om haar vuur te openen; bij belegeringsbatterijen noemt men ook wel D. als men het laatste stuk aarde, dat de embrasuren sloot, wegsteekt en deze dus voor het vuren opent.

Demi-lune.

Halve maan. Zie Ravelijn.

Demitteren.

Ontslaan, wegzenden.

Demonstratie

Elke militaire bedreiging. Men kan haar gebruiken: 1o. Om het doel van den oorlog zelf te bereiken, dat is den vijand te nopen toe te geven, zonder dat het werkelijk tot eenen oorlog komt. Zij bestaat dan in staatkundig-militaire nota's, in groote toerustingen, waarvan veel ophef gemaakt wordt, in de zamentrekking van aanzienlijke strijdkrachten aan de grenzen van den bedreigde, in één woord in ernstige toebereidselen. Hoewel deze staatkundig-militaire bedreigingen hun doel wel vervullen kunnen, als namelijk de bedreigde de zaak ernstig opneemt en overtuigd is, dat hij aan het kortste eind zal trekken, zoo vervullen zij het toch bijna nooit. Zelden toch wordt de eerste voorwaarde tot het bereiken van het doel vervuld, namelijk dat het nadeel waarmede men ernstig bedreigd wordt, in eene juiste verhouding staat, tot het nadeel, dat den bedreigden staat in geval van toegeven, zou treffen; dan verbitteren alle bedreigingen en lokken tegenbedreigingen uit, zoodat bij toenemende verbittering het nationale eergevoel zoodanig stijgt, dat een oorlog onvermijdelijk wordt. 2o. Gedurende den oorlog, om eene hoofdoperatie doelmatig voor te bereiden en haren gunstigen uitslag te verzekeren of het resultaat te

{==110==} {>>pagina-aanduiding<<}

verhoogen. De D. bestaat eigenlijk daarin, dat men de aandacht van den vijand op een punt vestigt, terwijl men op een ander punt werkzaam optreedt. De hoofdregels, welke men daaruit voor het gebruik der D. kan afleiden, zijn: a. De D. heeft slechts waarde met betrekking tot de hoofdoperatie. b. Iedere demonstratie vordert eene detachering, verzwakt alzoo de beschikbare magt voor de hoofdoperatie. c. Eene demonstratie kan alleen gelukken, als de vijand haar werkelijk opmerkt. d. Indien zij, wanneer zij tot ernst overging den vijand een noemenswaardig, gevoelig verlies zou kunnen toebrengen. e. Indien de vijand werkelijk gelooven kan, dat zij ernstig gemeend is. f. Het is gemakkelijker door eene D. den vijand in een denkbeeld te versterken, dat hij reeds heeft, dan hem daardoor eene geheel nieuwe meening op te dringen. Demonstratiën kunnen even goed op het geheele oorlogstooneel betrekking hebben als op het enkele slagveld; in het laatste geval noemt men ze schijnaanvallen.

Demonteerbatterij.

Zie Vestingoorlog.

Demonteren.

Vuurmonden, schietgaten des vijands D., ze door geschutvuur vernielen of ten minste voor eenigen tijd onbruikbaar maken.

Departement of Ministerie van Oorlog.

Zie Administratie.

Deployeren.

Ontvouwen. Zie Evolutiën.

Depôt.

Elke stapelplaats van strijdkrachten of voorraad van welken aard ook; men spreekt dus van depôts van levensmiddelen, van gereedschappen, van hospitaal-voorwerpen, van munitie, van paarden en van troepen. De paardendepôts zijn niets anders dan verzamelingen van trek- en rijpaarden tot aanvulling der verliezen in den oorlog geleden, hetzij op eene bepaalde plaats gevestigd, hetzij om het leger te volgen in welk geval zij vliegende D. genoemd worden. Met deze D. zijn gewoonlijk ziekenstallen verbonden. Geheel in denzelfden zin spreekt men van troependepôts, depôttroepen, depôtbataillons. Ook de kleinere magazijnen van bouwstoffen en gereedschappen voor de artillerie en de genie bij belegeringen worden tot onderscheiding van de grootere magazijnen van dien aard parken of depôts genoemd. Vestingen of tijdelijke versterkingen, die het doel hebben, depôts van eenigen aard in de nabijheid van den vijand te dekken, noemt men depôtplaatsen.

Depressie-affuit.

Zie Affuiten.

Derivatie.

Afwijking. Zie Kogelbaan.

Desarmeren.

Ontwapenen: 1o. In de schermkunst door een' slag tegen het wapen der tegenpartij te geven, waardoor het hem ontvalt; 2o. Eene vesting, het tegendeel van armeren, wapenen. Zie Armement.

Descente.

Nederdaling in de gracht. Zie Vestingoorlog.

Deserteur.

Overlooper. Desertie. Het overloopen, verlaten der vaandels zonder verlof of toestemming. De desertie was in de 18de eeuw eene zeer algemeene misdaad, toen de legers gedeeltelijk door werving, gedeeltelijk door loting in beide gevallen voor den geheelen leeftijd, bijeengebragt werden, toen zij uit het schuim van alle natiën bestonden en de soldaten op eene onwaardige wijze behandeld werden. In het Pruissische leger vormden de voorzorgsmaatregelen tot voorkoming der desertie zoowel in oorlogs- als in vredestijd een volkomen stelsel. In oorlogstijd moesten eenige beproefde troepenafdeelingen, zoo als de huzaren en de jagers te voet van Frederik den Grooten, de legerplaats geheel omgeven om de desertie te verhinderen; op marsch werd de strengste krijgstucht gehandhaafd, bewoonde plaatsen en bedekt terrein stelselmatig vermeden; de vrees voor desertie deed insgelijks haren invloed op de gevechtstaktiek gevoelen; zij belette gebruik te maken van het tirailleurgevecht, van dorps- en boschgevechten. In vredestijd mogten de soldaten het garnizoen niet

{==111==} {>>pagina-aanduiding<<}

voor den geringsten tijd, niet op den kleinsten afstand zonder bijzondere vergunning verlaten, alarmkanonnen stonden gereed om ieder geval van desertie in den omtrek bekend te maken, de boeren waren dan verpligt eene drijfjagt te houden; degene die een deserteur aanbragt kreeg dan echter ook eene bepaalde premie of vanggeld. De desertie is ten allen tijde streng gestraft geworden; hoe grooter de vrees voor het deserteren was, des te strenger waren de straffen. In den regel onderscheidt men bij de gevallen van desertie ook met betrekking tot de straf, de omstandigheden waaronder ze plaats vinden. De desertie in oorlogstijd van die in vredestijd, de desertie uit het gevecht of van de wacht van die uit het kwartier. Bij gewone desertie bestaat gewoonlijk een termijn, gedurende welke de deserteur als vermist wordt beschouwd en zich weder bij zijn korps kan vervoegen, zonder als zoodanig bestraft te worden; deze termijn is langer of korter naarmate der omstandigheden en den korteren of langeren diensttijd van den schuldigen. Bij ons te lande is daarvoor 28 dagen aangenomen. Eenige staten hebben met de naburige staten overeenkomsten, Cartels genoemd, over de uitlevering van deserteurs.

Despotaat.

Bij de Romeinen den naam van de verzorgers der gewonden.

Detachement.

Eene troepenafdeeling, die van het hoofdkorps wordt afgezonden om eene afzonderlijke bestemming te volgen. In den oorlog vormt men D. om requisitiën op te halen, tot dekking van konvooijen, tot bezetting van enkele punten, tot verzekering van de operatielijn of de flanken van het leger, tot waarneming van den vijand op zulke punten, waar men niet beslissend te werk wil gaan, tot het tegenhouden van dien vijand, indien hij tot het offensieve overging. Ieder D. verzwakt de hoofdmagt; men moet dus spaarzaam zijn met detacheren en eerst wel overwegen of een D. volstrekt noodig is, of men in dat geval niet beter doet, met de geheele magt eerst het eene oogmerk en daarna het andere te volvoeren, in plaats van dit tegelijkertijd door detachementen te doen; eindelijk welk doel het D. moet bereiken en welke sterkte het daartoe noodzakelijk moet verkrijgen. Zie Bedekking, Demonstratie.
Een D. kan zamengesteld worden uit de eene of andere taktische eenheid of een zamenstellend gedeelte daarvan, dus uit een bataillon, eene kompagnie, een eskadron of het kan zamengesteld zijn uit eene zamenvoeging van enkele manschappen, die uit verschillende taktische eenheden getrokken zijn. Het eerste is te verkiezen, omdat daarbij de manschappen hunne gewone aanvoerders blijven behouden; het laatste was vooral in vroeger tijd het meest gebruikelijk. In de 17de en 18de eeuw formeerde men dikwijls D. (Kommando's) tot het volbrengen van bijzonder gewigtige of bijzonder gevaarlijke ondernemingen; men trok manschappen uit de regimenten om bij de bestorming eener vesting de stormkolonne te vormen, om in het gevecht eene belangrijke post in te nemen, enz. In den tijd, toen de kompagnies-kommandanten uitsluitend verantwoordelijk waren voor hunne kompagnien, toen zij deze voltallig moesten maken en houden, was het billijk de mogelijke verliezen, gelijkmatig over hen te verdeelen. Daarenboven kwam hierbij in de 17de eeuw bij de infanterie nog de omstandigheid, dat men bij de bataillons eene bepaalde verhouding van muskettiers en piekeniers verlangde, welke verhouding in de regimenten en kompagnien zelden bestond. Deze telden meer muskettiers dan eigenlijk moest plaats hebben. Men trok daaruit detachementen muskettiers tot alle mogelijke doeleinden. Gustaaf adolf stelde ze bijv. in de slagorde tusschen de eskadrons kavallerie.
Men vindt dikwijls in de 17de eeuw detachementen ruiterij op de vleugels der geheele slaglijn. Zij hebben ten doel de flanken te dekken en den geslagen vijand te vervolgen en te omtrekken. Tot dat einde werden uit alle regimenten de beste ruiters

{==112==} {>>pagina-aanduiding<<}

getrokken. Op het laatst der 17de en in het begin der 18de eeuw stelden de Franschen op den regtervleugel van elk bataillon eene kompagnie grenadiers en in overeenstemming daarmede op den linkervleugel een detachement of piket uit de wacht bestaande. De detachementen, die in de 17de eeuw uit de troepen getrokken werden tot het volbrengen van bijzonder gevaarlijke of gewigtige ondernemingen, stemmen geheel overeen met de verloren knechten der Zwitsers en der landsknechten van de 15de en 16de eeuw; zij worden ook bij de Franschen nog altijd zoo genoemd (enfants perdus).

Detentie.

Arrest- of gevangenisstraf. Zie Straffen. Gedetineerde. Arrestant, gevangene.

Diastimeter.

Zie Afstandmeter.

Dienst.

Militaire dienst. Men onderscheidt de D. te velde en de D. in vredestijd. Onder inwendige dienst verstaat men alle dienstpligten der verschillende rangen en van den gewonen soldaat, die betrekking hebben op de regelmatigheid en de doelmatigheid van het bestuur, de instandhouding van orde en krijgstucht, de verpleging en het opzigt over het personeel en het materiëel van een troep, terwijl men daaronder ook wel begrijpt alle keuken- en kazernebezigheden en de werkzaamheden in de depôts en magazijnen. De dienstpligten in het algemeen, voor de verschillende rangen en in bijzondere gevallen zijn in alle legers door dienstreglementen of dienstvoorschriften vastgesteld.

Dienstdoener.

In Pruissen in de vorige eeuw de manschappen, welke onder de wapens beschikbaar waren voor de wachtdienst en bij de kavallerie tot verzorging der paarden in tegenstelling tot de verlofgangers en de vrijgestelden.

Dienstpaard.

In tegenstelling tot schoolpaard; de graad van afrigting maakt het onderscheid tusschen beide uit, zonder dat men hiervoor eene duidelijke grens kan aangeven; bij het D. ziet men meer op de snelheid en regelmatigheid der bewegingen, bij het schoolpaard zijn die door afrigting meer verkort en verzameld.

Diensttableau.

De regeling van de gewone dienst, die van tijd tot tijd door eene order vastgesteld wordt; het D. bepaalt wanneer de gewone appels plaats hebben, welke uren van den dag voor deze of gene dienst gebezigd moeten worden, wanneer reveille en taptoe geslagen worden, enz.

Diensttijd.

In ruimen zin, den tijd gedurende welken de in dienst gestelde soldaat dienstpligtig blijft; zoo zegt men bijv.: hier of daar loopt de diensttijd tot het veertigste levensjaar, zonder daarbij in aanmerking te nemen of de soldaat werkelijk tot dien tijd onder de wapens blijft of het grootste gedeelte daarvan met verlof is. D. in eenen engeren zin, is de tijd welken de soldaat werkelijk onder de wapens blijft. Bij de tegenwoordige zamenstelling der legers is deze laatste tijd, met betrekking tot den geheelen diensttijd meestal zeer gering. Behalve in de staten, die koloniën bezitten en die een deel van hun leger tot bewaking daarvan en tot de daar voorkomende veldtogten moeten gebruiken en dus niet uitsluitend over zeer jonge soldaten wenschen te beschikken, volgt men tegenwoordig het denkbeeld den werkelijken diensttijd niet langer uit te strekken, dan noodig is om den rekruut tot soldaat te vormen. Over den tijd hiertoe benoodigd zijn nu de meeningen zeer uiteenloopende, terwijl het eene leger daarvoor eenige weken of maanden genoegzaam rekent, vindt het andere daartoe drie jaren ter naauwernood voldoende.

Diepgang

van een schip. Zie Schip.

Dieplood.

Een stuk lood van kegelvormige gedaante om de waterdiepte te peilen of te looden.

Diepte

der stelling. In het algemeen de afmeting eener troepenopstelling,

{==113==} {>>pagina-aanduiding<<}

loodregt op het front genomen. De stelling eener taktische eenheid in gesloten orde, is des te dieper naarmate het aantal gelederen grooter is, de stelling op drie gelederen is dus dieper dan de twee gelederenstelling, de kolonne- dieper dan de liniestelling. Heeft men een grooter aantal taktische eenheden bij elkander, dan is hare stelling des te dieper, naarmate zij in meer liniën opgesteld zijn. Zij zal ook dieper zijn, naarmate de onderlinge afstand der liniën grooter is; deze laatste omstandigheid komt echter weinig in aanmerking, daar de afstand der liniën door de reglementen tamelijk gelijk bepaald is. Daarentegen moet men eene andere omstandigheid wel degelijk in acht nemen. Naarmate de intervallen tusschen twee taktische eenheden derzelfde linie grooter genomen worden, zal de geheele stelling namelijk ook een grooter of kleiner front beslaan. In het eerste geval kan het nu best gebeuren, dat men reeds dadelijk bij het begin van het gevecht de troepen der tweede linie in de eerste moet trekken, alleen om die openingen aan te vullen. In dat geval zal men de stelling wel niet meer diep kunnen noemen. Men handelt daarom beter, zoodra van groote troepenmassa's spraak is, de diepte der stelling aan te duiden, door het aantal manschappen dat op iederen pas der frontbreedte komt, bijv. als 100 000 man eene frontbreedte van 10 000 passen innemen, dan komen 10 man op iederen pas der frontbreedte of de stelling is 10 man diep, waarbij het natuurlijk is, dat die manschappen in 3 liniën of in 2 liniën en eene reserve zullen opgesteld zijn, daar het bekend is, dat de hedendaagsche liniestelling onzer infanterie en kavallerie op twee à drie gelederen is. Frontbreedte en diepte zijn van elkander afhankelijk, hoe grooter het front, hoe geringer de diepte en omgekeerd. Daar nu eene zekere frontlengte - gelijktijdige werking der wapens - even noodzakelijk voor het gevecht is als eene zekere diepte - opvolgende werking - zoo moet naar het aantal troepen steeds eene verhouding tusschen beide gezocht worden. In het algemeen blijkt het, dat hoe grooter het aantal troepen is, het des te gemakkelijker is de noodige frontlengte in te nemen, dat zij dus eveneens gemakkelijker eene aanzienlijke diepte kan beslaan dan eene kleine troepenmagt. Voor eene divisie van 10 000 man kan men reeds 3 à 4 man op elken pas der frontbreedte als de gemiddelde diepte beschouwen, voor 50 000 man 5 à 6 man als gemiddelde, minder dan 5 man als geringe, meer dan 6 man als groote diepte. De voordeelen der diepe stelling zijn gelegen: 1o. In de mogelijkheid het gevecht te vernieuwen; 2o. In de gemakkelijkheid, waarmede men ook front naar de flanken kan maken; 3o. In de gemakkelijkheid voor den opperbevelhebber zijne bevelen naar alle zijden kenbaar te maken, daar order en rapport bij de diepe stelling minder weg af te leggen hebben, dan bij de uitgebreide. Tot het marcheren, vooral langs gebaande wegen is de diepe stelling altijd noodzakelijk; deze wordt echter beter smalle genoemd, terwijl men dan de uitdrukkingen uitgestrekt en diep voor de gevechtsstelling behoudt.

Differentiaalrekening.

Zie Wiskunde.

Differenciometer.

Stuurlastmeter, diepgangsmeter.

Dijbeen.

Zie Ledematen.

Dijk.

Zie Dam.

Dimoerie.

Onderdeel der Grieksche phalanx, uit 8 hopliten bestaande.

Diopter, Diopterliniaal.

Zie Vizierliniaal.

Diphalangarchie.

Dubbele phalanx. Zie Phalanx.

Directie.

Rigting. Directielijn, Rigtingslijn, bijv. van een marcherende troep. Gaat men uit eene D. in eene nieuwe over, welke met de vorige eenen hoek maakt, dan geschiedt zulks door eene verandering van directie. Zie Frontverandering.

Directievlak.

Zie Rigten.


{==114==} {>>pagina-aanduiding<<}

Directrice.

As van de schietgaten. Zie Geschutstelling.

Discipline.

Krijgstucht, bestaat in de naauwkeurige opvolging van alle krijgswetten, niet alleen in tegenwoordigheid van den meerdere, maar ook in diens afwezigheid. De grondslag van alle ware krijgstucht is de eigene overtuiging van ieder soldaat en van ieder officier, dat zij noodzakelijk is voor het geheel en nuttig voor ieder afzonderlijk. De blindelingsche gehoorzaamheid door anderen ingeprent, kan moeijelijk die eigene overtuiging vervangen; zij werkt gewoonlijk niet meer, dáár waar de krijgstucht het meest noodig is en waar tijd en middelen ontbreken haar door straffen aan te wakkeren of in stand te houden. De troepen van beschaafde natiën zijn misschien moeijelijker aan de krijgstucht te gewennen dan barbaren, maar dit eenmaal geschied zijnde, is hare krijgstucht duurzamer en kan men er onder alle omstandigheden beter op rekenen, waar toch alles van afhangt. Bij troepen, die langen tijd oorlog gevoerd hebben onder vreemde natiën, die haar vijandig waren, wier taal en zeden zij niet verstonden, ontstond door de werking der kameraadschap meestal eene zeer strenge krijgstucht; de Spanjaarden der 16de en 17de eeuw leveren daarvoor een schitterend bewijs op. Men onderscheidt somtijds eene marschdiscipline waardoor men verstaat de strenge navolging van alle bevelen omtrent de marschorde, zoowel door officieren als door soldaten in acht te nemen, even zoo eene gevechtsdiscipline, eene kampdiscipline. Disciplinaire straffen noemt men zulke straffen, die door de meerderen, officieren en onderofficieren, kunnen opgelegd worden, zonder de uitspraak van eenen krijgsraad. Zij bestaan tegenwoordig overal in arrest, het opleggen van strafwachten en andere strafdiensten, enz. Zij zijn volstrekt noodzakelijk tot instandhouding der D., moeten evenwel met oordeel en regtvaardigheid toegepast worden en overeenkomstig zijn met den aard van de troep en de natie, waarvoor zij moeten dienen. Overal zijn thans bepalingen gemaakt omtrent de toepassing dier straffen; de grenzen daarvoor zijn enger voor de officieren van minderen rang, die bijna dagelijks met den soldaat in aanraking komen en zich gemakkelijk uit wraakzucht of persoonlijken afkeer zouden laten wegslepen, uitgebreider voor officieren van hoogeren rang, die minder met den soldaat omgaan en de dienst van een hooger standpunt beschouwen. In de vorige eeuw waren lijfstraffen als disciplinaire straffen zeer gebruikelijk. Onze eeuw heeft die straffen verworpen en men kan met regt beweren, dat bij den tegenwoordigen geest der beschaafde volken, een geest die ook in de legers aanwezig is, hunne wederinvoering het gehalte der legers zou verminderen, welke ware of valsche gronden men ook voor het nut van dergelijke straffen moge aanvoeren. Kompagniën van discipline, bij ons het dépôt van discipline zijn troepenafdeelingen, waarbij soldaten geplaatst worden, die wel volgens de strafwetten, geen misdrijf gepleegd hebben, maar die door een voortdurend slecht gedrag, dronkenschap en liederlijkheid verdienen, dat men hen voor zekeren tijd onder een strenger opzigt en strengere tucht plaatst, dan die bij het leger in gebruik zijn.

Disjoncteur.

Zie Electro-Ballistische slinger.

Dislocatie.

Verdeeling der troepen in kantonnementen of in kampen, enz. Zie Kampen en Kwartieren. Dislocatierapporten worden van tijd tot tijd door de chefs der korpsen ingediend, waarbij zij de verdeeling hunner troepen opgeven, alsmede de gebreken, die de kwartieren soms mogten opleveren.

Dispositie.

Het schriftelijk of mondeling medegedeelde plan tot eene onderneming, vooral wanneer daarbij eene veelsoortige wijze van beschikking over de strijdkrachten, eene doelmatige verdeeling daarvan en van haren werkkring voorkomt. De gewigtigste dispositiën zijn: Marschdispositiën en Gevechtsdispositiën. De marschdispositiën voor groote marschen worden altijd van het hoofdkwartier

{==115==} {>>pagina-aanduiding<<}

schriftelijk aan de onderbevelhebbers toegezonden. Zij moeten bevatten: de indeeling der geheele marcherende magt in kolonnen, de wegen, die het hoofdkwartier zal volgen en de etappen welke het op verschillende marschdagen zal maken, den weg, welke iedere afzonderlijke kolonne moet volgen, de plaats waar zich het hoofdkwartier der kolonne, welke de D. bijzonder betreft op iederen marsch- of rustdag zal bevinden, de grenzen tot hoever de kolonne aan ééne of aan beide zijden van den weg, hare requisitiën mag uitstrekken of waar binnen zij hare marschkwartieren kan betrekken, ingeval zij kantonneren moet, de uitbreiding, welke aan de kwartieren mag gegeven worden, den dag van afmarsch, het doel van den marsch, de hospitalen, waarin de zieken der kolonne achtergelaten of waarheen zij teruggezonden moeten worden, wat men van de bagaadje en de parken moet medevoeren of achterlaten, in het laatste geval wáár, wat de kolonne voor hare eigene veiligheidsdienst of voor die van het leger te verrigten heeft. Een gedeelte dezer bepalingen kan tabellarisch in een marschtableau zamengevat worden, volgens hetwelk dan de generale staven der afzonderlijke kolonne de bijzondere marschtableaux vervaardigen, met naauwkeurige opgave van de wegen door hunne afzonderlijke troepenafdeelingen te volgen en van de kantonnementen door haar te betrekken; de andere opgaven, waarbij algemeene gedragsregelen doelmatig kunnen gevoegd worden, komen in de eigenlijke marschorder. Indien het door de nabijheid des vijands of door onvoldoende bekendheid met het terrein onmogelijk is, zulke naauwkeurige marschorders met marschtableaux te geven, dan wordt in eene eenvoudige marschorder aan den bevelhebber van iedere afzonderlijke kolonne slechts opgegeven welken weg hij moet volgen en welke door zijne nevenkolonnen gevolgd worden, terwijl hem onder toevoeging van algemeene gedragsregelen gelast wordt, iederen dag in het hoofdkwartier te melden, welk punt van zijnen weg hij bereikt heeft.
De dispositiën tot aanvallende veldslagen of gevechten, moeten bevatten: de waarschijnlijke rigting en uitgestrektheid der vijandelijke stelling, hetgeen men van hare steunpunten, beheerschende punten, voornaamste toegangswegen weet, zoo veel als mogelijk is, de werkkring der verschillende grootere legerafdeelingen (hoofdaanval, schijnaanval, daarstelling der verbinding tusschen afzonderlijke legergedeelten, reserve) opgave op welk punt en wanneer ieder dezer afdeelingen zich moet ontwikkelen, langs welke wegen de vijand ingeval eener overwinning moet vervolgd worden, langs welke men terug moet trekken ingeval eener nederlaag, waar de opperbevelhebber zich zal ophouden, waar de munitieparken, de bagaadje, enz. opgesteld zullen worden.
De dispositiën tot verdedigende veldslagen of gevechten bevatten in de hoofdzaken hetzelfde. Hier komt het er vooral op aan de troepenkorpsen, die tot het verdedigen der stelling bestemd zijn, wel te onderscheiden van diegenen met welke men, zoo het geval zich voordoet, zelf tot het offensieve wil overgaan.
Alle dispositiën moeten kort en duidelijk zijn; men moet vermijden te veel te bepalen; vooral moet men niet te diep ingrijpen in den gang van het gevecht, maar daarin den invloed der aanvoering en der verschillende omstandigheden, die zich gedurende het gevecht zelf voordoen vrij laten. - Voor grootere veldslagen kunnen meestal schriftelijke dispositiën gegeven worden; voor de ontmoeting van kleinere korpsen, die zich sneller ontwikkelen en altijd eenvoudiger zijn, is dit meestal even onmogelijk als overbodig. Hier moet de opperbevelhebber de dispositiën vervangen door zijnen opperbevelhebbers eene korte mondelinge inlichting te geven over zijn doel en de middelen om daartoe te geraken. - Ter dispositie stellen. Eenig officier met pensioen of eenige andere schadeloosstelling ontslaan, onder voorbehoud hem des noods weder tot de dienst te kunnen oproepen.


{==116==} {>>pagina-aanduiding<<}

Disselboom.

Zie Bespanning, Voertuigen.

Distantie.

Zie Afstand.

Distel-orde.

Ook orde van St. Andries genoemd. Schotsche orde in 1540 door Jakobus V, koning van Schotland, gesticht, in 1687 door koning Jakobus II van Groot-Brittannië hersteld, in 1703 door koningin Anna en in 1723 ten derdenmale door koning George I veranderd en vernieuwd. Het aantal ridders is op 12 bepaald.

Distributie.

Uitdeeling van levensmiddelen, fourrage, enz. Zie Verpleging.

Divergerend.

Uit elkander loopend; divergerende operatielijnen. Zie Operatiën.

Diversie.

Afleidende operatie; terwijl men op een hoofdoorlogstooneel op de eene of andere wijze den vijand bezig houdt, begint men op een ander oorlogstooneel, eene andere onderneming, welke ten doel heeft de aandacht des vijands af te leiden, hem tot verdeeling zijner strijdkrachten te noodzaken, waardoor men dan op het hoofdoorlogstooneel des te eerder de beslissing kan verkrijgen. De D. verschilt van de demonstratie (zie Demonstratie) vooral daardoor, dat zij een nieuw oorlogstooneel opent, wat bij de demonstratie volstrekt niet noodig is en dat zij dus meer op groote schaal wordt toegepast. Diversiën vereischen altijd zeer sterke detachementen op verre afstanden. Men moet diensvolgens bij het ontwerpen eener D. alle vragen, die bij demonstratiën en detacheringen voorkomen, met zorg nagaan. Hierbij komt nog in aanmerking of de D., die men wil verrigten, op het nieuwe krijgstooneel dat men opent, geene vijandelijke strijdkrachten kan opwekken, die anders in het geheel niet in werking zouden gekomen zijn, bijv. volkswapeningen, bezettingen van vestingen, enz., verder of de D. werkelijk tijdig genoeg tot uitvoering kan komen, wat bijvoorbeeld met de Engelsch-Russische diversie tegen Napels in 1805 niet het geval was, daar op het hoofdoorlogstooneel in Duitschland reeds alles beslist was, voordat zij zich had kunnen ontwikkelen, veel minder nog eenigen invloed had kunnen uitoefenen. Diversiën zijn alleen dan aan te raden, indien men de daartoe bestemde strijdkrachten in het geheel niet of niet tijdig genoeg op het hoofdoorlogstooneel in werking kan brengen. Vloten zijn er bijzonder toe geschikt om diversiën ten voordeele eener onderneming, die te land wordt uitgevoerd, daar te stellen, omdat zij aldaar toch niet gebruikt kunnen worden en meer of minder verrassend op een of ander punt van de kusten kunnen verschijnen. Om echter wezenlijk iets van belang uit te voeren, moeten zij een aantal landingstroepen medevoeren.

Divisie.

1o. Legerafdeeling. Zie Leger. 2o. Eene taktische onderafdeeling van het bataillon; in de 17de eeuw, zoo lang als de piek nog in gebruik was, verdeelde men het bataillon in drie divisiën, eene divisie piekeniers in het midden en 2 divisiën muskettiers op de vleugels; na de afschaffing van de piek en de invoering van het bajonetgeweer werd het bataillon, zonder op het aantal kompagniën te letten in 4 divisiën ingedeeld; daarbij werden die kompagniën, als hun aantal ook niet juist vier bedroeg, uit elkander gerukt en de manschappen kwamen gedeeltelijk bij andere officieren dan hunne eigene; men liet daarom dit stelsel varen en deelde het bataillon taktisch in even veel divisiën als er kompagniën waren, dat wil zeggen men noemde hetzelfde ligchaam dat administratief kompagnie genoemd werd, taktisch divisie. 3o. Bij de Oostenrijksche infanterie-bataillons van 6 kompagniën noemt men twee naast elkander staande kompagniën-divisie; deze telt ongeveer 400 man; zij manoeuvreert in de omstandigheden, waarin bij andere mogendheden de kompagnies-kolonnen gebezigd worden, zelfstandig in de marschkolonne en is door hare sterkte meer geschikt, als zelfstandig ligchaam op te treden, dan eene kompagnie van 100 à 200 man. Ook bij de Franschen, waar iedere kompagnie een peloton vormt, heeten twee naast elkander staande kompagniën eene divisie. 4o. Bij de legers, die zeer sterke

{==117==} {>>pagina-aanduiding<<}

regimenten kavallerie hebben, worden niet deze, maar de divisiën, die elk 2 eskadrons tellen, als taktische eenheden der kavallerie beschouwd; dit is het geval in Oostenrijk, Rusland en Frankrijk. 5o. In het begin dezer eeuw bij sommige legers, gelijkluidend met veldbatterij. 6o. Iedere vloot (zie Vloot) welke een aanzienlijk aantal schepen bevat, wordt in drie divisiën de voorhoede, het hoofdkorps en de achterhoede ingedeeld, waarvan elk een gelijk aantal linieschepen en eenige kleinere vaartuigen bevat. Zijn de D. nog zeer sterk dan worden zij weder in onderafdeelingen verdeeld, die dan onder bevel der jongere schouten-bij-nacht of der oudste kapiteins als Commodore gesteld worden.

Divisiegeneraal.

Bij de meeste legers in den regel een luitenant-generaal, bij de Oostenrijkers een luitenant-veldmaarschalk.

Divisiepark.

Zie Trein.

Djayang-Sekar.

(Jeugdige krijgsheld). Inlandsche Javaansche ruiter of beter maréchaussée.

Djebedji.

Turksche geweermaker.

Djebeli.

Turksche leenkurassier, welke vroeger door elken sipah of leenman moest geleverd worden.

Docering.

Helling, glooijing of talud.

Doel.

Zie Schijf, Schieten.

Dok (droog).

Afgesloten gemetselde kom, waarin het water door middel van sluizen toegang heeft, tot het bouwen en repareren van schepen dienende. Wanneer de laatstgenoemde daar binnen gelaten zijn, worden de sluisdeuren gesloten, het water door de eene of andere inrigting uit het D. verwijderd en het schip alzoo droog gelegd.

Dol.

Zie Riem.

Dolboord.

De bovenste plank van het boord van een schip of vaartuig, bij kleinere vaartuigen eene op het boord gespijkerde lat.

Dolfijnen.

Naam, die vroeger aan de ooren der vuurmonden gegeven werd en welke van hunnen vorm afgeleid was.

Dolk.

Kort stootwapen met eene kling in den vorm van mes, werd behalve de overige wapens in de oudheid en de middeleeuwen gevoerd door de troepen, die hoofdzakelijk voor het gevecht van man tegen man uitgerust waren. De Fransche ridders, die met den D. hunnen uit den zadel geligten vijand den genadestoot toebragten, noemden hem Miséricorde. De kortste dolken heeten Stilets. Tegenwoordig wordt de D. als oorlogswapen nog alleen bij de zeemagt bij het enteren gebezigd.

Dolman.

Een buis tot op de heupen reikende en rijk met treswerk versierd, het kleedingstuk der huzaren, tegenwoordig in vele landen en ook bij ons dat van de rijdende artillerie. In Oostenrijk is onlangs de D. der huzaren door den Attila, in de gedaante van eenen wapenrok vervangen. Zie ook Pels.

Domineren.

Zie Beheerschen.

Dommekracht.

Aardwind, bestaat uit eene getande ijzeren staaf, die door middel van raderen en rondsels vertikaal op en neder kan bewogen worden. Aan de beide uiteinden der staaf bevindt zich een klaauw, welke dient om zware lasten op te ligten of voort te slepen. Het geheel, met uitzondering van de klaauwen is in een houten blok bevat.

Donderbus.

De naam, dien men in het begin der 16de eeuw aan de eerste vuurwapens gaf. Donderkruid. Oude benaming voor buskruid.

Donjon.

Reduit in den vorm van een' toren binnen een groot werk. Zie Toren. en Reduit.


{==118==} {>>pagina-aanduiding<<}

Doode hoek.

Zie Onbestreken ruimte.

Doodshoofdshuzaren.

De oude Pruissische zwarte huzaren (thans het 1e en 2e lijfhuzaren-regiment), zoo genoemd naar de versieringen (doodshoofden), die zij op hun hoofddeksel droegen.

Doode vloed.

Zie Ebbe en vloed.

Doodstraf.

Zie Straffen.

Doorbreken

van het centrum. Zie Gevecht, Operatiën.

Doorgaan.

Zegt men van een paard, welks ruiter, het niet meer in zijne magt heeft.

Doorlaat.

Zie Brug, Dam.

Doorslaan (zich).

Zegt men van de bezetting eener vesting of een ander geheel door den vijand omsingeld korps, dat zich met geweld door den vijand heen eene baan maakt. Tot het gelukken daarvan, behoort een verrassende aanval, terwijl het geweld door list kan ondersteund worden. Hoe meer bagaadje men mede te slepen heeft in verhouding tot het getal der strijdbare manschappen, des te moeijelijker wordt het doorslaan. Voorbeelden van dergelijke gelukte ondernemingen zijn, de bezetting van Meenen onder Hammerstein in 1794, Bagration bij Hollabrünn in 1805; ook kan men in menig opzigt hiertoe rekenen Blucher bij Champaubert en Etoges in 1814.

Doorslager, Zundgatdoorslager.

Eene ronde stalen pin met eenen hoogen vierkanten kop, waarin een langwerpig vierkant gat is aangebragt; de hamer, welke daarbij behoort is van koper en heeft een ijzeren steel.

Doorsnede.

Profielteekening van een gebouw, van een werktuig, enz. om daaruit gedeeltelijk de inwendige deelen, gedeeltelijk de hoogten aanschouwelijk te maken; men onderscheidt doorsneden over de lengte en over de breedte (deze in de naauwere beteekenis D. of profielen genoemd); de horizontale doorsneden worden gewoonlijk schetsen of grondteekeningen (in de versterkingskunst tracés) genoemd.

Doorsteken.

Een dam, een dijk D., dwars daarover heen eene gracht graven. Het doel kan daarbij zijn, den vijand, die dezen dijk moet overtrekken op te houden of het water eener inundatie of eener opstopping, dat door dien dam tegengehouden wordt, af te laten loopen. Zie ook Coupure.

Doorwaadbare plaatsen.

Ondiepe plaatsen in rivieren, enz. welke dwars daarover heen voeren en waarvan de troepen gebruik kunnen maken, om die wateren over te trekken. Eene doorwaadbare plaats mag niet dieper zijn dan 0,65 el voor artillerie, 0,95 voor infanterie en 1,30 voor kavallerie; de bodem moet vast, maar ook niet met groote steenen bedekt zijn. Gewoonlijk vindt men die plaatsen bij regtuitloopende gedeelten van rivieren, ook wel tusschen twee bogten der rivier; in het laatste geval loopen zij echter in den regel in eene schuinsche rigting over het water. Tot den overtogt moeten de grenzen der waadbare plaats regts en links door palen aangeduid, de toegangen aan beide oevers zoo gemakkelijk mogelijk gemaakt worden; dikwijls plaatst men eene linie kavallerie bovenwaarts bij de waadbare plaats dwars over de rivier om de stroomsnelheid te breken; in sommige omstandigheden ook nog eene andere benedenwaarts om de door den stroom medegesleepte manschappen op te vangen.

Dorp.

Men kan alle dorpen onderscheiden in verspreid en aaneengeschakeld gebouwde; de laatste weder in geslotene, wier omtrek ongeveer een cirkel, een vierhoek of eene dergelijke gedaante heeft en in uitgestrekte, die eene enkele straat langs eene beek, in een dal of langs een' straatweg loopen. Alle dorpen waarin de huizen verspreid liggen of die eene enkele straat vormen, hebben voor het gevecht

{==119==} {>>pagina-aanduiding<<}

geene andere waarde, dan die, welke zij aan de enkele pachthoeven of gebouwen, die ze bevatten, ontleenen. De gesloten gebouwde dorpen daarentegen, die een geheel op het slagveld vormen, geven deels gelegenheid ze als steunpunten voor eene stelling te gebruiken, deels worden zij aanvalspunten voor den vijand. Het is dus natuurlijk dat in de nieuwere krijgsgeschiedenis, sedert de Fransche omwenteling, sedert het verspreide gevecht in waarde gekomen is en men niet meer bevreesd is, infanterie in kleine afdeelingen en tirailleurketens op te lossen, de dorpsgevechten veelvuldig voorkomen en de uitkomst der veldslagen, dikwijls daarvan afgehangen heeft. Het hangt van de ligging van het dorp ten opzigte der eigene en van 's vijands stelling, benevens van den bouw van het dorp af, of het iets meer zal zijn dan een vaandel, dat men uitsteekt, dan een object dat men aan de troepen voor het gevecht aanwijst, dat gestadig genomen en hernomen wordt. Wanneer de huizen van leem of hout opgetrokken, met stroo bedekt zijn, wanneer de omheiningen zwak en onbeduidend zijn, wanneer in het dorp geene afsnijding, geen stevig reduit is, dan zal men er wel om kunnen strijden, maar dan zal het, gemakkelijk in brand te schieten en gemakkelijk te bestormen, geen buitengewoon vast punt zijn. Zijn daarentegen de huizen van steen gebouwd, met pannen of leijen gedekt, heeft het dorp een omtrek door muren, heggen, aarden wallen afgesloten, eenige breede straten, eene kerk, een kasteel, die verdedigd kunnen worden als men het overige van het dorp reeds verloren heeft, bestaan er afsnijdingen door beken of kleine rivieren daargesteld, dan kan de verdediger het dorp als een vast punt in zijne stelling beschouwen, het krachtig bezetten en in zoo ver de tijd beschikbaar is, het met behulp der veldverschansing tot nog krachtiger verdediging inrigten. Het zal vooral van de ligging van het dorp ten opzigte der vijandelijke stelling afhangen, of de aanvaller verpligt zal zijn, het in elk geval aan te tasten; dit zal het geval zijn, indien het dorp met zijn vuur een aanzienlijk gedeelte dier stelling beheerscht, indien het een toegang tot de vijandelijke stelling, waarop de aanvaller alleen eene beslissende uitkomst verkrijgen kan, afsluit, en dergelijke omstandigheden meer. De maatregelen tot verdediging van een dorp, hebben betrekking op de omheining en op het inwendige. De omheining moet, in zoo ver tijd en middelen dit veroorloven, worden versterkt door aardophoogingen tegen heggen en muren, door grachten, door de opstuwing van beken en grachten, door barrikaden of versperringen aan de ingangen, die somtijds met voordeel door voorgelegen aarden werken kunnen gedekt worden, door stevige gebouwen, die nabij den omtrek liggen ter verdediging in te rigten ten einde den binnengedrongen vijand met een levendig vuur te kunnen begroeten. In het inwendige moet men de communicatiën door wegwijzers aanduiden, nieuwe communicatiën van het inwendige naar de omheining maken, ten einde sommige punten daarvan op het juiste oogenblik door aangevoerde reserven te kunnen versterken, reduits inrigten, waarin men zich staande kan houden als overigens het geheele dorp tijdelijk verlaten moet worden, verder de bestaande afsnijdingen in het dorp tot verdediging en tot opname der terugtrekkende bezetting van de omheining inrigten. Men kan al verder daartoe rekenen alle maatregelen, die men neemt om de achterzijde van het dorp met zijn eigen vuur te beheerschen en den vijand, die het dorp vermeesterd heeft, het deboucheren daaruit, moeijelijk te maken.
De bezetting van het dorp bestaat uit die der omheining en die van het inwendige, waartoe dan verder nog de groote achterwaarts geplaatste reserven behooren. Aan den omtrek ontwikkelt men tirailleurliniën en daarachter kleine geslotene afdeelingen, die behoorlijk gedekt, toch zoodanig zijn opgesteld, dat ieder harer het haar

{==120==} {>>pagina-aanduiding<<}

toevertrouwde gedeelte der omheining werkelijk kan ondersteunen. De hoofdingangen worden vooral sterk bezet, eenige stukken geschut opgesteld tot bestrijking der wegen, die naar den vijand voeren en daarop gelet, dat de ingangen door doelmatig gekozen zijstellingen geflankeerd worden. Sappeurs staan gereed om zoo het noodig is, dadelijk versperringen te kunnen daarstellen, terwijl de ter verdediging ingerigte huizen nabij de ingangen met goede schutters bezet worden. De inwendige bezetting verdedigt de reduits en afsnijdingen en mag ze niet verlaten zonder daartoe bepaalden last te krijgen. Hoeveel moeite men zich ook geeft om in het dorp een overzigt over het gevecht te hebben en eene algemeene leiding mogelijk te maken, wordt dit doel toch steeds zeer onvolledig bereikt. Het is daarom ook nooit aan te bevelen eene sterke algemeene reserve, in het algemeen eene sterke bezetting in het dorp te hebben; men moet veeleer de bezetting zoo zwak mogelijk maken en de groote reserven, die tot verdediging van het dorp moeten medewerken, achter- en zijwaarts daarvan opstellen. De gang der verdediging is uit de bezetting op te maken; men ontvangt de aanvalskolonnen des vijands met geschutvuur, verdedigt de omheining door tirailleurvuur, ondersteund door de kleine soutiens van de tirailleurliniën, belet den vijand, die binnengedrongen is, zich geheel meester te maken van het dorp door de hardnekkige verdediging der afsnijdingen en der reduits en verrast eindelijk den vijand door aanvallen van buiten, waardoor men tracht hem zijne verovering te doen opgeven. Daar het voor den vijand nog moeijelijker dan voor de verdediger is, in het dorp een overzigt over het gevecht te verkrijgen, kan men al deze doeleinden met geringe magt bereiken en goed ingerigte dorpen zijn vooral voor eenen verdedigenden veldslag van groot gewigt, omdat men daardoor den vijand lokt, hem met geringe strijdkrachten tegenhoudt en zoodoende zijne troepen spaart, om zijwaarts van het vijandelijke aanvalspunt zelftot den aanval over te gaan.
Men moet den aanval op een goed bezet en ter verdediging ingerigt dorp alleen dan doen, als men het niet kan omtrekken. Kan men het dorp alleen door geschutvuur onschadelijk maken, dan moet de aanvaller zijne hoofdmagt zijwaarts daarvan ontwikkelen. Kan men evenwel den aanval niet vermijden, dan moet men hem altijd door een krachtig artillerievuur voorbereiden. Daarbij gebruikt men worp vuur, om, zoo het mogelijk is, het dorp in brand te schieten en kogelschoten om de verschillende hindernissen op te ruimen. Na deze voorbereiding rukken de stormkolonnen vooruit, welke van afdeelingen pionniers moeten vergezeld zijn; tirailleurliniën met hare soutiens gaan vooruit, om het vijandelijke vuur tot zich te trekken en van de hoofdkolonne af te leiden; het worpgeschut zet zijn vuur voort, om de communicatiën des vijands in het dorp en met de omheining moeijelijk te maken. Nooit met een de stormkolonnen afzonderlijk tegen het dorp vooruitrukken, zij moeten altijd in hare flanken door andere kolonnen begeleid worden, die de zijwaarts van het dorp opgestelde reserve des vijands aanvallen en zoo zij die niet mogten ontmoeten, het dorp in de flanken en in den rug aantasten. Is het aan de stormkolonnen gelukt, een gedeelte der omheining te bemagtigen, dan moeten zij zich daar vastnestelen, een paar gebouwen tot steunpunten inrigten, het verder vooruitrukken in het dorp, tot vermeestering van het inwendige echter, aan de tweede linie of aan hare reserve overlaten. Men moet als het in brand schieten niet gelukt, tegen het reduit zoo spoedig mogelijk eenige zware stukken geschut aanvoeren om er bres in te leggen.
Voor de marschen komen de dorpen in zoo ver in aanmerking, dat zij défilee vormen, die men gaarne vermijdt, als men in de nabijheid des vijands marcheert en in het geval kan komen, zijne magt oogenblikkelijk te moeten ontwikkelen; ver-
{==121==} {>>pagina-aanduiding<<}
der dat zij kwartier voor de manschappen, of als men bivouacqueert, legerbehoeften, hout, stroo, en levensmiddelen opleveren.

Dorpel.

1o. Zie Mijn. 2o. Zie Poort.

Draagbare vuurwapens.

Handvuurwapens. Zie Handvuurwapens.

Draagberrie.

Zie Geneeskundige dienst.

Draaghouten.

Zie Bespanning.

Draagrand.

Zie Hoef.

Draagriem, Draagwijze.

Zie Bepakking.

Draagstang.

Zie Karabijn.

Draaibassen.

Kleine kanonnen van 1/2 à 2 pond kaliber, op de schepen gebruikelijk; zij liggen op ijzeren affuiten mikken genoemd en kunnen daarmede in elke verlangde rigting gebragt worden. Deze mikken rusten zelf weder op eene vertikale ijzeren as. Men gebruikt ze nog bij uitzondering tot het bewapenen van kleine vaartuigen (sloepen, enz.) waarop weinig ruimte is, vroeger tot bewapening van de boorden der galeijen. Bij onze marine heeft men nog D. van 1 
{== afbeelding 	==} {>>afbeelding<<}
    
 kaliber, die naarmate van de behoefte in grooter of kleiner aantal op alle schepen voorhanden zijn. Zij worden echter niet meer aangemaakt.

Draaipijl.

Vireton, pijl waarvan de vederen spiraalsgewijze geplaatst waren, zoodat zij eene wentelende beweging om hare as aannam, even als de projectilen, die thans uit de getrokken vuurwapens geschoten worden.

Draconnarius.

Drakendrager bij de Romeinen, nadat deze onder Trajanus, den draak als vaandel van de Scythen en Daciërs hadden overgenomen.

Drongarius.

Naam van eenen hoogen bevelhebber in het Westersch Romeinsche keizerrijk. Zoo had men den D. van de vloot, dien van de nachtwachten des keizers, enz.

Draf.

Zie Gangen.

Dragon.

Degen of sabelkwast; de naam is afkomstig van de dragonders, die het eerst een uitgestrekt gebruik der vuurwapens makende, den sabel aan den arm moesten laten hangen, als zij hun vuur wilden afgeven. Van hen ging dit gebruik tot de overige kavallerie en naderhand zelfs tot de infanterie over, hoewel zij daar niet het minste nut heeft. De D. der officieren is hun onderscheidingsteeken; zulks is afkomstig van de vorige eeuw, toen de officieren die het Hof bezochten en aldaar altijd in burgerkleeding verschijnende, om zich van de burgers te onderscheiden, een' gouden of zilveren degenstrik droegen, in tegenstelling van de burgers, die er een linten strik aan hechtten. Bij het Pruissische leger dragen de 7e en 8e kompagnie van het regement grenadiers keizer Alexander, een' lederen sabelriem even als de kavallerie en zulks ter herinnering aan den slag van Cassano in 1706, waar hunne voorgangers van het grenadierbataillon Schönegg, den vijand met den sabel in de vuist aanvielen.

Dragonder.

Toen de naam D. in het begin der 17de eeuw in Duitschland in zwang kwam, verstond men daaronder bereden infanterie, zamengesteld zoo als de gewone infanterie van dien tijd, dus uit (bereden) muskettiers en (bereden) piekeniers. Even als bij de infanterie het aantal piekeniers steeds in verhouding verminderde, zoo verdwenen zij bij de D. bijna geheel en al en er bleven daarbij alleen bereden muskettiers of schutters over. Het paard van den D. werd uitsluitend als vervoermiddel beschouwd en veel meer waarde gehecht aan de vorming van den man als infanterist, dan aan die als kavallerist. Zijne bewapening was ook volmaakt die van den infanterist. De D. werden bij voorkeur gebezigd om met de kavallerie, die door onbereden infanterie niet spoedig genoeg kon gevolgd worden, vooruit te gaan, belangrijke punten te bezetten en tegen de mogelijke aanvallen des vijands te verdedigen,

{==122==} {>>pagina-aanduiding<<}

hetgeen door eenvoudige kavallerie niet had kunnen geschieden. Deze noodzakelijkheid heeft altijd bestaan en daarom komt de zaak, al is het dan ook niet algemeen, toch hier en daar door de geheele krijgsgeschiedenis voor. Men wil dragonders herkennen in de dubbelstrijders (Dimachae) van Alexander den Grooten; de Romeinsche ridders streden even dikwijls te paard als te voet; gedurende den geheelen loop der middeleeuwen zien wij zeer dikwijls dat de ruiterij afstijgt om te voet te strijden, voornamelijk handelt in den regel de ligte ruiterij, de boogschutters der leenruiterij, zoo; zij beschouwden dus ook hunne paarden slechts als vervoermiddelen en waren D. in den eigenlijken zin van het woord. Gedurende de oorlogen van de 14de en 15de eeuw tegen Frankrijk, stegen ook de Engelsche geharnaste ridders voor het grootste gedeelte af, terwijl slechts het best bereden gedeelte te paard bleef, om de eigenlijke ruiterij uit te maken. In den Schmalkaldischen oorlog streden de zwarte ruiters van de Duitschers even goed te voet als te paard; schutters te paard waren ook een zeer gebruikelijk wapen tijdens de Fransche godsdienstoorlogen in de laatste helft der 16de eeuw en hier komen zij zelf met schutters te voet in dezelfde kompagniën vereenigd voor. De zaak zelf heeft dus altijd bestaan en alleen de naam schijnt uit het begin der 17de of het einde der 18de eeuw af te stammen. Over de woordafleiding is men het echter niet eens; nu eens wordt het afgeleid van Draconarii, dat bij de Romeinen vaandeldragers waren, dan eens van dragen (als op paarden gedragen infanterie) afgeleid. De meest waarschijnlijke afleiding is die, dat de soldaten deze bereden troepen, die in galop langs kwamen stuiven, dan afstegen en vuur en vlammen spogen, draken (dragons) noemden. In Duitschland werd in de 17de eeuw, zoo als men uit het voorgaande ziet zonder reden, Ernst van Mansfeld als de uitvinder der D. genoemd, daar hij zonder operatie-bazis, zonder het bezit van steden of vaste stellingen, oorlog voerende, hoofdzakelijk behoefte had met snelheid te werk te gaan en den vijand te verrassen. Toen de pieken der infanterie afgeschaft werden, kregen ook de D. meest overal ligter geweren met bajonet, die zij aan eenen riem over den schouder droegen, als zij te paard zaten. Hoewel zij deze geweren nog gedurende de geheele 18de eeuw behielden, waren zij toch van den Spaanschen successie-oorlog af, de dubbelstrijders niet meer, die zij oorspronkelijk zijn moesten en werden hoe langer hoe meer eene soort van gewone ruiterij, die daardoor eene soort meer telde. Tegenwoordig onderscheiden zij zich bijna nergens door hunne bewapening van de overige kavallerie. Zij worden nu eens tot de zware kavallerie geteld, zoo als in Oostenrijk, dan weder tot de ligte, zoo als in Pruissen; in Frankrijk behooren zij tot de linie-kavallerie, in Engeland heeft men regimenten zware en ligte dragonders. In Frankrijk werden in 1803 een aantal regimenten dragonders, die men uit oudgediende infanteristen uitzocht, voor den tweeledigen strijd bewapend en geoefend; in plaats van laarzen kregen zij slobkousen; in 1805 verschenen zij grootendeels onbereden, onder Baraguay d'Hilliers in Duitschland, in 1806 en 1807 werden zij in noordelijk Duitschland allen bereden en sedert alleen als kavallerie beschouwd. Slechts in Rusland heeft keizer Nicolaas in later tijd getracht de D. weder in hunne oorspronkelijke gedaante daar te stellen; tot dat einde rigtte hij het tweede korps reserve kavallerie of dragonders uit 8 regimenten bestaande, op. Ieder regiment had 5 divisiën of 10 eskadrons en eene getalsterkte van omtrent 1500 man; 4 divisiën waren met het bajonetgeweer, de 5de met pieken bewapend. De 4 divisiën met bajonetgeweer, welke behalve de trompetters ook tamboers hadden, moesten afgezeten (behalve degenen, die de paarden vasthielden) een bataillon infanterie vormen, terwijl de piekeniers ook konden afstijgen of als kavallerie hunne infanterie ondersteunen. Noch in den Hongaarschen oorlog, noch in de Krim is het

{==123==} {>>pagina-aanduiding<<}

dragonderkorps in massa en in den voorgestelden werkkring opgetreden, hoewel in beide gevallen zich de gelegenheid daartoe dikwijls heeft voorgedaan. Men schijnt gewanhoopt te hebben aan de goede werking dezer schepping, alvorens ze beproefd te hebben. Het korps dragonders was tot aan de opheffing der militaire koloniën, in het gouvernement Charkow gekoloniseerd. Zie ook Kavallerie.

Dragt.

Zie Kogelbaan.

Dregge.

Zie Anker.

Drevel.

Zie Voertuigen.

Driedekker.

Zie Schip.

Driehoeknet.

Zie Opnemen.

Driemaster.

Schip met drie masten. Zie Mast, Schip.

Drieponder.

Driepondskanonnen. Zie Kanonnen.

Driepunt.

Zie Hoofddeksel.

Drijfsas.

Zie Vuurpijlen.

Drijvende Batterij.

Zie Batterij.

Drillen.

Rekruten D., ze tot soldaat vormen; tegenwoordig geschiedt dit bijna overal door de officieren en onderofficieren, die te gelijkertijd de bevelhebbers der troepen zijn, eene instelling, die Montecuccoli vergeefs wenschte. Vroeger bemoeiden de officieren zich niet met de vorming der soldaten en men hield daarvoor afzonderlijke drilmeesters, waarvan men den oorsprong reeds in de Campidoctoren van den Romeinschen keizertijd vindt, wier naam men met legerkampschoolmeesters zou kunnen vertalen. Van alle Europesche magten heeft alleen nog Zwitserland afzonderlijke drilmeesters, die daar instructeurs genoemd worden.

Droes (kwade).

Aanstekende paardenziekte. De kenteekenen van den kwaden droes zijn: zweren op de slijmhuid, uitvloeijing uit den neus, opzetting der onderkaaksklieren. Bij paarden die zware vermoeijenissen geleden hebben is de aansteking sneller dan bij onvermoeide paarden. Van daar de groote verwoestingen, welke de D. somtijds in den oorlog onder de militaire paarden aanrigt. De genezing van den D. is eene uiterst onzekere zaak, buitendien is de ziekte erfelijk. Een paard kan jaren lang met den D. leven; bij den ezel heeft die ziekte gewoonlijk na 14 dagen den dood ten gevolge.

Dronge.

Afdeeling Germaansche voetknechten van 1000 à 2000 man.

Drooge gracht.

Zie Gracht.

Druif.

1o. Der kanonnen. Zie Kanonnen. 2o. Zie Projectilen.

Druifhals.

Zie Kanon.

Drukkogel.

Overladene mijn. Zie Mijn.

Drukmolen.

Zie Buskruid.

Druschine.

(russisch) Afdeelingen militie of landweer, reeds in de laatste helft der vorige eeuw in Rusland naar het voorbeeld der oude Pruissische landweer georganiseerd. Zij kregen het eigenlijke kenmerk van landweer echter eerst bij de oproeping van keizer Alexander in 1806, terwijl zij later nog tweemaal onder de wapenen geroepen werden, namelijk in 1812 en in 1855.

Dschiggetaï.

Halfezel. Zie Paard.

Dubbel kanon.

Een oude vuurmond van 100 à 120 
{== afbeelding 	==} {>>afbeelding<<}
    
 kaliber. Zie Geschut.

Dubbel kroonwerk.

Zie Hoornwerk.

Dubbel rot

ontstaat daardoor als men twee rotten, die oorspronkelijk naast elkander stonden achter elkander, of twee rotten, die achter elkander marcheerden naast elkander schuift. Zie Verdubbelen.

Dubbel spoor.

Zie Spoorwegen.


{==124==} {>>pagina-aanduiding<<}

Dubbele excentrische terugtogt.

Zie Operatiën.

Dubbele loop.

Geweer, bus, pistool met dubbelen loop. Als oorlogsgeweer zijn dergelijke wapens wegens hunne zwaarte niet gebruikelijk. De Oostenrijkers hadden in 1778 de scherpschutters der grensregimenten met bussen met dubbele loopen bewapend, die, om daarmede te kunnen vuren, ondersteund moesten worden.

Dubbele posten, dubbele schildwachten, dubbele vedetten.

Zie Veiligheidsdienst.

Dubbele sappe.

Zie Sappen.

Dubbele spion.

Zie Berigten.

Dubbelhaak.

Walgeweer. Een oud handvuurwapen van een zeer groot kaliber van 1/8 à 1/2 
{== afbeelding 	==} {>>afbeelding<<}
    
 (oud gewigt). De D. is tegenwoordig door de wal- of jagerbus vervangen.

Dubbelsolder of Duplicarius.

Oud beproefd soldaat, ook wel een soldaat die van goede verdedigende wapens voorzien was en dubbele soldij genoot; men vindt ze in de oudste tijden reeds in de legers van Alexander den Grooten, terwijl zij bij de landsknechten nog bestonden. In de infanterie der 16de eeuw koos men daartoe gaarne edellieden, aanzienlijke mannen, die geen officier konden worden, omdat de plaatsen reeds vervuld waren. Door hunne bijzonder goede wapenrusting werden zij bij voorkeur in de eerste gelederen en op de flanken der groote slaghoopen geplaatst en werden in de monsterrol dikwijls met de officieren van het vaandel op het eerste blad (zie Blad) geplaatst.

Ductilimeter.

Werktuig om de rekbaarheid van eenig metaal te meten.

Duël.

Tweegevecht, was bij alle oorspronkelijke volken het natuurlijke middel tot vereffening der geschillen tusschen vrije mannen; eerst sedert de stichting der monarchie is het D. onder de misdaden gerekend, hoewel men het tot nu toe, vooral in de legers niet heeft kunnen uitroeijen. Alle militaire wetten over het D. zijn met zich zelven in tegenspraak, terwijl zij het aan den eenen kant verbieden, aan den anderen kant weder onvermijdelijk vergunnen; waar de wet deze tegenspraak niet bevat, daar ligt zij in de zeden van het land.

Duiker.

Gemetselde of houten waterleiding, zonder dubbele deuren.

Duim.

Zie Maten.

Duimeling.

Een gereedschap voor veldgeschut, dienende om gedurende het laden en wisschen het zundgat digt te houden, om de vonken, die in de ziel terugblijven te doen uitdooven. Bij het batterijgeschut is een dergelijk gereedschap onder den naam van Zundgatkussentje bekend.

Duimstok.

Een gewoonlijk korte, verdeelde maatstok van hout, been of metaal vervaardigd, die zamengevouwen kan worden, zoodat hij gemakkelijk in den zak kan medegevoerd worden.

Duinen.

Zandheuvels door de werking van den zeewind en der golven langs vlakke zandige zeeoevers opgeworpen, somtijds door kunst, beplanting, enz. tegen verstuiven bewaard.

Duitsche zadel.

Zie Paardentuig.

Duurzaamheid van het geschut.

Even als alle andere werktuigen verslijten ook de vuurmonden door het gebruik; de ziel wordt langzamerhand wijder, er vormen zich belangrijke kogelaanslagen, kogellegers, enz., die den vuurmond geheel ongeschikt voor het gebruik maken. Bij de hevige uitwerking van het buskruid op den vuurmond, kan het ook gebeuren, dat een stuk geschut bij het gebruik plotseling springt, zonder dat de voornoemde teekenen van onbruikbaarheid zich reeds vertoond hadden. Indien men echter een normale maatstaf voor de duurzaamheid van het geschut wil daarstellen, dan mag men deze laatste omstandigheid niet in

{==125==} {>>pagina-aanduiding<<}

aanmerking nemen. Een vuurmond kan ook weder een geheel verschillend aantal schoten uithouden, naarmate het gebruikt wordt; of men er met zware ladingen uit vuurt, of men al dan niet met proppen laadt, of men een groot aantal schoten kort na elkander daaruit doet of deze schoten over een aantal keeren verdeelt. Men moet voor al deze zaken de gewone omstandigheden tot grondslag aannemen om bepalingen over de duurzaamheid van het geschut te maken; door proeven met versterkte ladingen, met meer projectilen bij ieder schot, te nemen krijgt men hoegenaamd geene gegevens. In het algemeen heeft men bevonden dat metalen vuurmonden onder de normale omstandigheden van het gewone gebruik 2000 à 3000 schoten kunnen uithouden zonder onbruikbaar te worden; bij de ijzeren vuurmonden hangt zeer veel van de deugdelijkheid van het ijzer en de wijze van gieten af, goede ijzeren stukken kunnen in gewone omstandigheden minstens 1500 schoten uithouden, zonder onbruikbaar te worden; stalen overtreffen alle anderen, staan ten minste met de metalen vuurmonden gelijk. Dit alles is van toepassing op kanonnen; houwitsers waarin slechts zwakke ladingen gebezigd worden, houden het nog veel langer uit; bij mortieren, die slechts onder groote elevatiën werpen, kan de eerste grond tot onbruikbaarheid gevonden worden in het verbuigen of scheuren der tappen, indien deze niet sterk genoeg gemaakt zijn.

Duurzame versterkingen.

Zie Versterkingskunst.

Dwarswal.

Gelijkluidend met traverse. (Zie Traverse).

Dynamica.

Zie Wiskunde.

Dynamometer.

Krachtsmeter.



E.

Ebbe en vloed

(getijden). De geregelde beweging der zee, waardoor hare wateren telkens tot eene zekere hoogte rijzen en dan weder dalen en welke beweging tweemaal in de 24 uren plaats heeft; zij is een gevolg van de aantrekking, die de zon en de maan in hunne verschillende stellingen ten opzigte van de aarde op het vloeibare gedeelte van hare oppervlakte uitoefenen. De meerdere of mindere afstand van de maan en hare plaatsing ten opzigte van de zon en de aarde oefenen dan ook invloed op de meer of mindere hoogte van den vloed uit. In de open zee rijst het water van het Oosten af en daalt naar het Westen; aan de kusten brengen hierin hare gedaante, de monden der rivieren, de stroomingen, de winden en de hoogte van den vloed wezenlijke veranderingen aan. Binnenzeeën zoo als de Oostzee, de Zwarte zee, hebben geene getijden. De hoogste vloeden, die na volle en nieuwe maan voorkomen, noemt men springvloeden, de laagste doode vloeden. Ten tijde der nachteveningen zijn de springvloeden het hoogst, ten tijde der zonnestilstanden, de doode vloeden het laagst. Bij alle operatiën ter zee, in straten of andere naauwe vaarwaters en in de nabijheid der kusten moet men de getijden in aanmerking nemen; even zoo bij het slaan van bruggen, nabij de uitwatering van rivieren, alwaar zij zich nog op eenigen afstand doen gevoelen. Hier vooral moet men groote opmerkzaamheid wijden aan de verbinding van de gedeelten der bruggen, die op vaste ondersteuningsligchamen steunen, met die gedeelten welke op drijvende ligchamen rusten.

Echarperen.

En écharpe nemen, in eene schuinsche rigting beschieten; de artillerie neemt daartoe eene zoodanige opstelling ten opzigte van het front, dat zij

{==126==} {>>pagina-aanduiding<<}

beschieten wil, dat hare schootslijnen daarmede scherpe hoeken vormen; de écharpeerschoten hebben meer uitwerking op lange ondiepe liniën, dan de frontschoten.

Echelon.

Men vormt eene linie in échelons, door haar in een aantal deelen te verdeelen en deze van den regter- of linkervleugel of uit het midden voor- of achterwaarts ieder op zich zelf op eenen bepaalden afstand te laten marcheren. Bij den aanval heeft deze formatie het voordeel, dat men niet dadelijk al zijne strijdkrachten in gevecht brengt en toch door het bedreigen daarmede, de geheele vijandelijke linie in bedwang houdt, dat als de aanval van het eerste E. afgeslagen wordt, dat terug kan trekken en het tweede E. dadelijk het gevecht kan opnemen. Zij is dus bijzonder geschikt voor een wapen, als de kavallerie, dat minder door eenen enkelen aanval, dan door de snelle opvolging van verschillende aanvallen zijn doel bereiken kan en daarbij, zelfs als het overwinnaar is, gemakkelijk in verwarring kan geraken. De officieren, die door Frederik den Grooten in diens laatste levensjaren gevormd waren, pasten het stelsel van den aanval en échelon ook op de infanterie, zelfs op een geheel leger toe, vooral als een middel om tot de schuinsche slagorde over te gaan of om eene wig te vormen tot doorbreking van het vijandelijke centrum, waartoe zij er eene menigte noodelooze en ondoelmatige kunsten bijvoegden. Het nadeel der échelons-formatie is, dat ieder échelon afzonderlijk gevaar loopt door den vijand overvleugeld en geslagen te worden, zoo als zulks plaats had met het korps van Lannes op den tweeden dag van den slag bij Esslingen (22 Mei 1809). Bij de kavallerie zal het doelmatig zijn achter de vleugel-échelons eenige pelotons in kolonne te doen volgen, die tot bescherming der flanken dienen en daarom garde-flancs genoemd worden. - Men noemt bij de Franschen een leger of een korps langs eenen weg échelonneren, als de verschillende divisiën of brigades van dat korps elkander op eenen halven of geheelen dagmarsch afstands volgen; de afzonderlijke divisiën of brigades, dragen dan den naam van échelons. Ieder van die échelons betrekt dan op zich zelve de kantonnementen of het bivouac; men heeft daarbij het voordeel, steeds een zelfstandig korps bijeen te houden, zonder toch de kwartieren of de bewoonde plaatsen langs den weg, door requisitiën van levensmiddelen buitensporig te bezwaren en te spoedig uit te putten.

Echiquier.

Schaakbord; en échiquier schaakbordvormig; stelling en E., terugtogt en E. enz. Zie Liniën.

Echkendji.

Men gaf dezen naam aan de Janitsaren, die zich in werkelijke dienst bevonden.

Eclaireur.

Zie Veiligheidsdienst.

Edelluiden

van het geschut. Benaming, die oorspronkelijk aan de officieren eener kompagnie artillerie gegeven werd; voor den kapitein en de oudste luitenants werden bij ons te lande die benamingen reeds in 1697 vervangen, door de titels van Capiteyn, Lieutenant en Ordinaires Vuyrwercker, terwijl zij voor de jongste luitenants tot 1753 in zwang bleef, toen deze Sous-Lieutenants genoemd werden.

Eed.

Soldateneed, in het algemeen de gelofte, welke de soldaten bij hunne dienstneming afleggen en waardoor zij verzekeren alle hunne pligten te zullen vervullen. Bij de Grieken was de soldateneed een onderdeel van den burgerlijken eed en werd door de jonge lieden bij den aanvang hunner meerderjarigheid, bij hunne opname onder de staatsburgers, eens voor altijd afgelegd; de Romeinsche soldaten onder de republiek, legden den eed af aan hunne krijgsbevelhebbers, aan de consuls bij hunne indienststelling en telkens voor den tijd, dat het leger vereenigd zoude blijven; toen onder de keizers het Romeinsche leger een staand leger werd, werd de eed eens voor altijd door den rekruut bij zijne indienststelling, aan den keizer afgelegd en werd bij

{==127==} {>>pagina-aanduiding<<}

iedere verandering in de regering door de legioenen vernieuwd. In de tijden van het leenstelsel was de soldateneed één geheel met den eed van den leenman. De landsknechten zwoeren, zoodra zij zich tot een regiment zamenstelden, de pligten, die hun door de voorgelezen overeenkomst, den artikelbrief waren opgelegd, te vervullen voor den tijd, waarvoor zij zich aan den landsheer verhuurd hadden. Hier was de verhouding duidelijk en eenvoudig. Toen de Europesche legers in staande legers veranderden, werd vooreerst de eed op dezelfde wijze bijbehouden; de legers werden altijd door werving voltallig gehouden en de aangeworvene bezwoer de pligten, die hem opgelegd werden voor zijn geheele leven of ten minste een zeer groot tijdsverloop te vervullen. In de 18de eeuw kwam echter in plaats van de vrije werving, de conscriptie in gebruik, waardoor aan de onderdanen de verpligting werd opgelegd in het leger te dienen en daartoe opgeroepen te worden. Van toen af ging de loteling geen verdrag meer aan met den landsheer; het bestuur had eenvoudig het regt hem tot de dienst op te roepen, hij, de verpligting aan die oproeping gehoor te geven. Hoewel men nu den loteling volstrekt niet vroeg of hij soldaat wilde worden, moest hij bij zijne indiensttreding den soldateneed afleggen; deze kreeg nu den schijn van eenen gedwongen eed en heeft dien, waar men hem vergt, tegenwoordig nog. Toen in onze eeuw alom door de grondwet, de betrekking tusschen vorst en volk, regering en onderdanen geregeld werd, vond men er niets stootends in, dat de loteling gedwongen werd eenen eed af te leggen, maar wel, dat die eed uitsluitend aan den vorst, de uitvoerende magt, werd afgelegd. Men vreesde daardoor aan den vorst het leger als een werktuig zonder wil, in handen te geven, waardoor deze de grondwet weder omver zou kunnen werpen. Hierin dacht men te voorzien, door aan het leger den eed aan den vorst en daarbij tevens aan de grondwet te laten afleggen. De regeringen verzetten zich met alle magt daartegen, maar zelfs daar, waar het leger den eed aan de grondwet heeft afgelegd, is deze niet gered geworden, waar de aanleg tot hare omverwerping bestond. Het verstandigste zoude zijn den soldateneed bij militietroepen in zijn' tegenwoordigen vorm geheel af te schaffen en de Zwitsers ten voorbeeld te nemen, die bij de oproeping voor eenen veldtogt, de troepen voor den duur daarvan, de vervulling hunner pligten en trouw aan het bondgenootschap te doen bezweren. Bij ons te lande wordt alleen van de officieren eenen eed gevergd, terwijl de mindere militairen bij hunne indienststelling alleen met de krijgsartikelen bekend gemaakt worden.

Eenheid.

Iedere groote troepenmagt moet voor haar onderhoud en voor haar gebruik in kleinere afdeelingen verdeeld zijn; sommige van die onderdeelen beschouwt men bij voorkeur als militaire eenheden. Onder strategische eenheden verstaat men de groote legerafdeelingen uit de verschillende wapens zamengesteld, op wier sterkte en aantal de veldheer zijne berekeningen grondt, legerkorpsen of zamengestelde divisiën; taktische eenheden noemt men die afdeelingen, welke uit ééne wapensoort zamengesteld, klein genoeg zijn om door één chef aangevoerd te worden, maar die te gelijkertijd de noodige zelfstandigheid en deelbaarheid bezitten, om een eenvoudig gevecht op zich zelve te kunnen voeren en daardoor eene zigtbare uitwerking voort te brengen. De opgaven over de sterkte van een leger worden gewoonlijk in taktische eenheden uitgedrukt; de taktische E. van de infanterie is het bataillon, die van de kavallerie het eskadron (zie ook Divisie, Regiment), die van de artillerie de batterij. De enkele kompagnie infanterie kan dan alleen als taktische eenheid gelden, als het aantal voorhanden zijnde bataillons te gering is, om daardoor de noodzakelijke verdeeling in eenige liniën en reserven, ieder weder uit een aantal naast elkander staande ligchamen zamengesteld, te bewerkstelligen. Evolutie eenheden zijn on-
{==128==} {>>pagina-aanduiding<<}
derdeelen van de taktische eenheid, die noodig zijn om deze laatste gemakkelijker uit de eene formatie tot de andere te doen overgaan, divisiën, pelotons en sectiën. Administratieve eenheden noemt men die afdeelingen, welke geheel alleen uit een administratief oogpunt daargesteld worden. De kompagnie infanterie, het regiment infanterie, kavallerie of artillerie, het bataillon artillerie zijn zuiver administratieve eenheden. Het is altijd doelmatig de taktische zoo veel mogelijk met de administratieve eenheden te doen zamenvallen, zoodat officieren, die het administratief toezigt over een zeker troepengedeelte hebben, tevens die afdeeling in het vuur aanvoeren. Deze waarheid, hoe duidelijk ook, is toch eigenlijk eerst sedert de Fransche omwenteling geheel toegepast (zie Bataillon, Eskadron, Divisie). Ter zee kan eene divisie van eene vloot naauwelijks als strategische eenheid beschouwd worden, daar haar de zelfstandigheid van een legerkorps niet wordt toegekend; het afzonderlijke, gedetacheerde eskader daarentegen is, zonder de sterkte in acht te nemen eene werkelijke strategische E.; het afzonderlijke vaartuig is te gelijker tijd taktische, administratieve en evolutie-eenheid.

Eenhoorn.

De naam van den Russischen langen houwitser, van 10-11 kalibers lengte met kegelvormige kamer, wier monding dezelfde middellijn als de ziel heeft; de Russische 12 
{== afbeelding 	==} {>>afbeelding<<}
    
 batterijen hebben behalve hunne kanons, eenhoorns van 1/2 pud (15,50 dm. midd.); hunne 6 
{== afbeelding 	==} {>>afbeelding<<}
    
 batterijen, eenhoorns van 1/4 pud. (12,30 dm. middellijn).

Eerbewijzen,

worden volgens de militaire dienstvoorschriften door onder-officieren en soldaten aan alle officieren, die zij ontmoeten of voorbijkomen door schildwachten of geheele wachten, door stilstaande of marcherende troepen in bepaalde gevallen en aan bepaalde personen gegeven. Door geheel gewapende soldaten, door kavalleristen en officieren, die den sabel getrokken hebben, geschiedt dit door middel van het wapen, door salueren met den sabel, door schouderen of presenteren van het geweer, door ongewapende manschappen geschiedt het door stilstaan, het brengen van de hand aan den chacot, enz. Wachten komen in bepaalde gevallen in het geweer of treden ongewapend aan; somtijds moeten zij ook de trom roeren. Het doen der eerbewijzen noemt men saluëren; de muskettiers der 17de eeuw groetten nog, zelfs als zij geheel gewapend waren, door het afnemen van den hoed; dit was nog langen tijd daarna voor het groeten van officieren gebruikelijk. Het saluëren is een der uiterlijke kenteekenen van de militaire ondergeschiktheid. Aan boord der schepen geschiedt het saluëren voor hooge personen behalve door de bovengenoemde E. nog door het doen van eereschoten en het hijschen van vlaggen. Dergelijke eereschoten geschieden ook bij de landmagt, bij bijzonder plegtige gelegenheden, waartoe vooral voorvallen het regerende vorstenhuis betreffende, behooren.

Eeredienst.

De militaire E. wordt zoowel in de garnizoensplaatsen als te velde gevierd; in het eerste geval gewoonlijk in kerken en slechts bij uitzondering onder den vrijen hemel als het aantal der troepen, die daaraan deel moeten nemen te groot is, om door de kerken opgenomen te worden. Te velde daarentegen is het vieren van den E. in de open lucht de regel. De troepen marcheren daartoe gewoonlijk in een vierkant op, dat aan ééne zijne open blijft. Aan die zijde wordt dan uit zoden eene soort van preekstoel gebouwd of een altaar uit trommels opgerigt en met de vaandels der troepen versierd. Zeer dikwijls wordt de godsdienstoefening door eene parade gevolgd, welke bij verschillende legers den naam van kerkparade draagt.

Eereteeken.

Men zoude eigenlijk het grootste gedeelte der thans bestaande ridderorden, eereteekens kunnen noemen, daar zij alleen gegeven worden tot onderscheiding, zonder beperking in het aantal, zonder andere voordeelen voor den begiftigde of zonder dat de verschillende leden eener orde een geregeld ligchaam vor-
{==129==} {>>pagina-aanduiding<<}
men. Het is echter gebruikelijk alleen de orden van minderen rang, die niet aan officieren, maar aan onderofficieren en soldaten gegeven worden, met den naam van eereteekens te bestempelen.

Eerewacht.

Eene troepenafdeeling, die de wacht betrekt voor het gebouw, dat door eenen regerenden vorst, eenen prins of eenig ander hoog personaadje bewoond wordt, aan wien men eerbewijzingen wil doen. De sterkte der wacht hangt af van den rang van dengenen, aan wien de eerbewijzing plaats heeft; gewoonlijk wordt haar een vaandel medegegeven.

Eerewapen.

Militaire belooning bij de Romeinen in zwang. Naderhand werden door het Fransche bewind in de omwentelingsoorlogen insgelijks E. uitgereikt aan hen, die zich bijzonder onderscheidden, terwijl deze instelling door die van het Legioen van Eer vervangen werd. In vele landen, ook bij ons, worden nog somtijds E. als belooning voor schitterende wapenfeiten verleend.

Eergerigten.

Het doel der E. is de eer van den officiersstand in het algemeen en die van ieder officier in het bijzonder te waarborgen en de handelingen, die met het ware eergevoel of met den officiersstand in strijd zijn, hoewel zij door bijzondere wetten niet als strafbaar zijn aangemerkt, te bestraffen. Ook bedient men er zich van om uitspraak te doen in alle eergeschillen en de duëls zoo veel mogelijk te verhinderen of zoo gematigd mogelijk te maken. Zoo lang er officierskorpsen, in den thans bestaanden zin, in Europa zijn, hebben de E., wat het wezenlijke der zaak aangaat, bestaan, al was het alleen maar, dat officierskorpsen zich vereenigden om de verwijdering van een' onwaardigen te verlangen of te bewerken. Eene volkomen wettelijke zamenstelling daarvan, zoo als in Pruissen sedert 1842 bestaat, is eene geheel nieuwe inrigting. Bij de voordeelen, die zij oplevert, moet men evenwel ook de gebreken niet uit het oog verliezen, welke hoofdzakelijk gelegen zijn in het begunstigen van onkameraadschappelijke bespieding en bedilzucht. Vooral bij staatkundige beroeringen, kunnen de E. spoedig werktuigen in de hand van staatkundige partijen worden. Zie Justitie, Raad van onderzoek.

Eerloos.

In vroeger tijden werden soldaten, die zich volgens de heerschende denkbeelden of volgens de bepalingen der krijgsartikelen, aau onteerende daden hadden schuldig gemaakt, onder allerlei half treurige, half kluchtige plegtigheden, eerloos verklaard. De meest gewone plegtigheden bestonden in het verbreken der wapenen, afsnijding van de eereteekens en de onderscheidingsteekenen der uniform door den beul, die daarna den schuldige met een' schop tegen het achterste uit den kring van het verzamelde regiment of vaandel verwijderde. Somtijds gebeurde het wel eens, dat zulk een eerloos verklaarde, na eenigen tijd op zijn verzoek weder in zijne eer hersteld (gerehabiliteerd) werd. De plegtigheden daarbij, waren bij verschillende mogendheden tot in de 18de eeuw toe, nog veel bespottelijker dan die van de eerloosverklaring. Degene, die in zijne eer wilde hersteld worden, moest bij voorbeeld op handen en voeten den gesloten kring zijner afdeeling naderen, daarbuiten verscheidene keeren als een hond blaffen en op de vraag, wie hij was en wat hij verlangde, antwoorden, dat hij een eerlooze kerel was en weder eerlijk wilde worden; dan werd hij binnengelaten en als de troep genoegen nam met zijne rehabilitatie kreeg hij vergunning om op te staan, waarop zijne formele herstelling door het zwaaijen der vaandels en de plegtige verklaring van den kommanderenden officier plaats had. Bij de Zwitsers mogt de betreffende persoon opgerigt in den kring treden, bij anderen mogt hij er met de muts in den mond, op handen en voeten binnenkruipen. Zie ook Straffen.

Eerste batterijen.

Zie Vestingoorlog.


{==130==} {>>pagina-aanduiding<<}

Eerste officier.

Zie Officieren.

Eerste parallel.

Zie Vestingoorlog.

Eerste wacht.

Zie Wacht.

Eervolle melding.

Militaire belooning bij sommige ridderorden ingesteld voor iemand, die zich bijzonder onderscheiden heeft, ofschoon hij geen regt op het verkrijgen der orde heeft.

Egge.

Het bekende landbouwerswerktuig. Men kan eggen, als ze in genoegzame hoeveelheid voorhanden zijn, met voordeel als beletsel bezigen, namelijk om de ruimte tusschen twee afzonderlijk liggende werken af te sluiten en het daardoor aan de vijandelijke kavallerie onmogelijk te maken, in die ruimte voort te dringen en onze reserven in hetzelfde oogenblik aan te tasten, waarin hare infanterie tot den aanval op de verschansingen overgaat. De E. die naast elkander op den grond met de punten naar boven gelegd worden, moeten door piketpalen als anderszins stevig bevestigd worden. Men kan ze ook bezigen tot het onbruikbaar maken van waadbare plaatsen. Planken met groote spijkers digt bij elkander daar door heen geslagen, kunnen somtijds dezelfde dienst als eggen bewijzen.

Eicosipentarch.

Hoofdman over 25 man, bij de oude Grieken.

Eigenaar

(Inhaber) van een regiment. Zie Regiment.

Eikenkroon (orde van de).

Luxemburgsche orde in 1841 door den koning groothertog Willem II gesticht, in 1858 door Willem III veranderd.

Eiland.

Zie Wateren.

Eindgevecht.

Zie Gevecht.

Eindsnelheid.

Zie Snelheid.

Electro-balistische slinger.

Dit werktuig, eene uitvinding van den kapitein der Belgische artillerie Navez, is bestemd tot het meten der aanvankelijke snelheden en bestaat uit drie deelen: 1o. Den slinger met wijzerplaat. 2o. Den conjoncteur en 3o. Den disjoncteur. De kogel doorsnijdt bij het verlaten van den vuurmond eenen draad, welke kort voor de monding gespannen is en gaat voorts op eenen afstand van ongeveer 6 el door een raam, alwaar weder een draad doorgesneden wordt; de doorsnijding van eerstgenoemden draad doet eenen galvanischen stroom ophouden en den slinger in beweging komen, die van den tweeden stelt eenen tweeden stroom buiten werking en doet den slinger stilstaan, zoodat de lengte van den boog, welken de slinger doorloopen heeft klaarblijkelijk met den tijd overeenstemt, dien het projectiel besteedt tot het doorloopen van den afstand van den draad tot aan het raam. De conjoncteur (stroomsluiter), dient om den slinger met de galvanische batterijen in behoorlijke verbinding te stellen, door den disjoncteur (stroomleider) kan men den tijd vinden tot het overbrengen der galvanische werkingen, het overwinnen der wrijving, enz. benoodigd, en tevens den boog, dien den slinger in dien tijd beschrijft, welke boog diensvolgens van den hierboven genoemden moet afgetrokken worden, om eene naauwkeurige berekening te krijgen.

Electriciteit.

Zie Ontstekingsmiddelen.

Electrische telegraaf.

Zie Telegraaf.

Elementaire taktiek.

Zie Taktiek.

Eletto.

Naam dien de Spaansche soldaten in den 80jarigen oorlog, bij hunne veelvuldige muiterijen aan het opperhoofd gaven, dat zij verkozen.

Elevatie.

Verhooging van het geschut. Elevatiehoek. Verhoogingshoek, de hoek, welke de aslijn met de horizontale lijn door de monding getrokken, maakt.
De grootste elevatie, die men aan kanonnen kan geven, bedraagt 14o à l5o, aan houwitsers 22o; bij de mortieren is de kleinst gebruikelijke E. 15o, de grootste

{==131==} {>>pagina-aanduiding<<}

75o. Men verkrijgt de grootste schootsverheden met eene E. van 15o à 20o bij kanonnen, van 25o à 30o bij houwitsers en van 40o à 45o bij mortieren.

Elisabeth-Theresia orde.

Tweede Oostenrijksche militaire orde in 1750 door keizerin Elisabeth Christina gesticht en in 1771 vernieuwd en veranderd door Maria Theresia. Zij bestaat uit ééne klasse van 21 leden, die een zeker jaarlijksch inkomen genieten.

Elite.

Zie Keurtroepen.

Embolum.

1o. Ram of stormram. 2o. Spoor aan den voorboeg van een schip.

Elleboogbeen.

Zie Ledematen.

Embrasure.

Schietgat. Zie onder Geschutstellingen.

Emeritus.

Romeinsch krijgsman, die zijnen diensttijd eervol volbragt had. Deze diensttijd bedroeg 20 jaren of beter gezegd veldtogten bij het voetvolk of 10 jaren bij de ruiterij.

Encadreren.

1o. De rekruten in de kaders verdeelen. 2o. Eene troepenafdeeling tusschen twee officieren of onder-officieren plaatsen.

Enceinte.

Hoofdwal eener vesting.

Eneator.

Hoornblazer bij de oude Romeinsche legers.

Enfants perdus.

Zie Detachement.

Enfileerbatterij.

Zie Vestingoorlog.

Enfileren.

Eene vijandelijke stelling of verschanste linie in de lengte met artillerievuur bestoken, in de veronderstelling, dat men in haar verlengde opgesteld is; het E. wordt in de versterkingskunst door het horizontale defilement (zie Defilement) moeijelijk, zoo niet onmogelijk gemaakt.

Engagement.

Vrijwillige dienstverbindtenis. Zich engageren, vrijwillig dienst nemen. Reëngagement, vernieuwde dienstverbindtenis, nadat de eerste is verstreken.

Engliseren of Anglizeren.

Hierdoor verstaat men het afkorten van den staart eens paards, waarbij tegelijker tijd de nedertrekkende spieren van dat ligchaamsdeel doorgesneden worden. Wanneer dit laatste niet geschiedt en de staart alleen gekort wordt, dan wordt de bewerking juister niqueteren genoemd. Het eigenlijke E. is uitgevonden om minder edele paarden den staart even schoon te laten dragen als de meer edele paarden dit van natuur doen; zoo als de naam aanduidt is het uit Engeland afkomstig en het kwam in de 16de eeuw vrij algemeen in gebruik. Voorbeelden van het niqueteren vindt men echter reeds veel vroeger, zelfs in de oudheid. Tot voor weinige jaren bereden de officieren van de meeste legers geëngliseerde paarden of kortstaarten. In Pruissen waren hiervan alleen de huzaren-officieren uitgezonderd; zij moesten langstaarten berijden en had nu een huzaren-officier tot zijn bijzonder gebruik een kortstaart, dien hij in dienst rijden wilde, dan moest hij hem een' valschen staart aanbinden. Zulk een valsche staart, aan den staartwortel en den staartriem bevestigd, wordt nog dikwijls door paardenkoopers gebezigd, om den kooper te bedriegen.

Enomotie.

Onderdeel van de Grieksche phalanx; hare sterkte wisselde af van 25-36 man.

Ensemble.

Gelijke en juiste uitvoering der bewegingen.

Enteren.

Zie Vechtwijze.

Enterhaken, Enterdreggen.

Zie Anker.

Enveloppe.

Mantel, een voor den hoofdwal liggend werk, dat zich alleen van de contregarden en couvrefacen onderscheidt, doordien het, niet zoo als die werken, slechts de facen van enkele bastions of ravelijns, maar ten minste een geheel front, somtijds de geheele vesting omgeeft.


{==132==} {>>pagina-aanduiding<<}

Enveloppe-galerij.

Zie Mijnen.

Epaulement.

Schouderweer, elke aardopwerping, die niet tot verdediging ingerigt, alleen ten doel heeft, de achter haar opgestelde troepen tegen het vijandelijke vuur te dekken. In den vestingoorlog geeft men dien naam in het bijzonder aan dergelijke opwerpingen, waarachter de belegeraar afdeelingen kavallerie in de nabijheid der parallellen plaats, ten einde de vijandelijke uitvallen met kracht te kunnen terugslaan. Zulk een E. moet eene hoogte van 3 el hebben; gewoonlijk wordt het ingesneden, dat is de gracht aan onze zijde uitgegraven; somtijds wordt aan beide zijden eene gracht daargesteld, ten einde spoediger gedekt te zijn; de achterste gracht moet dan op de zool ten minste 7 passen breed zijn, opdat er twee gelederen kavallerie zouden kunnen staan, terwijl de taluds aan alle zijden zeer zacht moeten zijn om het uit- en inrijden gemakkelijk te maken.

Epaulet.

Zie Schouderversiersels.

Ephipparchie.

Bij de oude Grieksche krijgsmagt eene bende van 1024 ruiters.

Epilarchie.

Dubbel Grieksch eskadron; de E. telde 128 ruiters.

Epistates.

Benaming voor de rotsluiters der Grieksche phalanx.

Epitagme.

Grieksche krijgsafdeeling van 4096 ruiters of van 8192 voetknechten.

Epitarchie.

Zie Eskadron.

Eques.

(meerv. Equites). Romeinsche ruiterij. Zie Kavallerie.

Equipage.

Bemanning van een oorlogsschip. Zie Bemanning.

Equipement.

Zie Kleeding, Uitrusting.

Ernstvuurwerken.

Alle vuurwerken die tot oorlogsgebruik dienen, in tegenstelling tot de lustvuurwerken; ernstvuurwerkerij de kunst geene vuurwerken te vervaardigen. Tot de voornaamste E. behooren vooreerst de munitiën, daarna de vuurwerken tot ontsteking der ladingen, gewone en gezwinde lont, zunders, blusstangen, gezwindpijpjes, slag- en wrijvingspijpjes en buizen, de vuurwerken tot brandstichting, brandkogels, brandgranaten en bommenbrandsas (roche-à-feu), die tot verlichting, lichtkogels, pikkransen en flambouwen, eindelijk de vuurwerken tot het geven van seinen, vuurpijlen, alarmstangen en blikvuren.
Bronnen: Busch en Hoffmann, Kriegsfeuerwerkerei der preuszischen artillerie, Sesseler, Handleiding tot het vervaardigen van verschillende ernstvuurwerken. Ruggieri, Pyrotechnie militaire ou traité complet des feux de guerre et des bouches-à-feu. Meyer, Vorträge über die Artillerietechnik. Kuyck en Overstraten, Handleiding tot de kennis der artillerie.

Ersatz.

Bij het Duitsche bondsleger het gedeelte der contingenten, dat ter aanvulling van de hoofd- en reservecontingenten dient, wanneer deze gemobiliseerd zijn. Deze aanvulling moet in den regel om de twee maanden plaats hebben. In sommige legers dragen de ligtingen miliciëns, die telken jare opgeroepen en ingedeeld worden, denzelfden naam.

Erts of Brons.

Zie Brons.

Escalade.

Zie Beladdering.

Escarp, Escarpmuur.

Zie Gracht.

Escarp-galerij.

Hoofd-galerij. Zie Mijnen.

Escorte.

Gelijkluidend met geleide, bedekking. Zie Bedekking, Konvooi.

Escouade.

Onderdeel van de kompagnie. Zie Kompagnie.

Eskader.

Smaldeel. Een aantal oorlogsschepen onder één kommando, te klein om eene vloot genoemd te worden, doch geschikt om zelfstandig te kunnen handelen.

Eskadron.

Het eskadron wordt gewoonlijk als de taktische eenheid van de kavallerie

{==133==} {>>pagina-aanduiding<<}

beschouwd, hoewel dikwijls het regiment of de divisie van 2 eskadrons als zoodanig optreedt; men drukt echter de sterkte der kavallerie van een leger door het aantal eskadrons uit en dit met grond, daar in het algemeen de sterkte der eskadrons zeer weinig verschilt. Men neemt doorgaans als de beste gemiddelde sterkte van het E. 150 paarden aan, als de kleinste 100, als de grootste 200; het E. wordt gewoonlijk in 4 pelotons ingedeeld; 3, 4, 5, 6 of 8 eskadrons vormen een regiment (bij ons te lande 4). Oorspronkelijk was de benaming van eskadron (Squadrone, Schwadron) niet uitsluitend op de kavallerie van toepassing; zij werd bijv. door de Italianen in het begin der 16de eeuw in de beteekenis van hoop gebezigd, even goed voor infanterie als voor kavallerie; in dezelfde eeuw evenwel kwam zij nog uitsluitend voor kavallerie in gebruik. Even als iedere afdeeling infanterie in diepe slagorde opgesteld, bataillon heette, gaf men aan iedere afzonderlijke afdeeling kavallerie in diepe slagorde opgesteld, den naam van E., terwijl bij de gedeployeerde stelling de ruiterij op één of ook op meerdere gelederen op 30 passen afstands achter elkander geschaard (en haye) stond. De opstelling of de gevechtsformatie in eskadrons, was bij de Duitschers sedert overoude tijden gebruikelijk en geene uitvinding van Karel V zoo als men wel eens ten onregte beweert; hij maakte ook de eskadrons niet dieper, verminderde daarentegen zelfs hun aantal gelederen, dat even als bij de infanterie in het begin der 16de eeuw, gelijk genomen werd aan het aantal rotten. Tegen het einde der 16de eeuw werd door de kavallerie van alle staten, de gevechtsformatie in eskadrons aangenomen; te gelijker tijd maakte men de eskadrons kleiner, hoewel dit niet algemeen plaats had; de Nederlanders en de Franschen gaven hiervan het eerste voorbeeld. Gustaaf Adolf volgde dit en verminderde ook het aantal gelederen tot drie, terwijl de keizerlijken in den dertigjarigen oorlog nog zeer sterke eskadrons op 5 gelederen hadden. De eskadrons van Gustaaf Adolf telden ongeveer 200 paarden; een E. bestond altijd uit verschillende kornetten of kompagniën; tot daarstelling van een E. gebruikte men een zwak regiment of somtijds verschillende zeer zwakke regimenten of ook vormde men uit een zeer sterk regiment verschillende eskadrons. Tegen het einde der 17de eeuw werd de sterkte der eskadrons bijna algemeen op ongeveer 150 paarden vastgesteld en het E. werd nu bepaald een onderdeel van een regiment kavallerie, wat het vroeger niet geweest was. Hierin is tot op onzen tijd niets veranderd.
Bij de oude volken had men eveneens taktische eenheden ruiters, die met het E. kunnen vergeleken worden. Bij de Perzen was volgens Xenophon de kavallerie in afdeelingen van 100 man op 8 gelederen geschaard, verdeeld; het Grieksche E. epitarchie geheeten bestond uit 128 ruiters op 8 gelederen, terwijl bij de Romeinen de turma uit 40 ruiters op 4 gelederen bestond.

Espingarde.

Zie Geschut.

Espingolen.

Vuurwapens aan de Deensche artillerie eigen, voor het eerst in 1848 door haar gebezigd, doch zonder bijzonder gunstige uitkomsten. Men heeft drie soorten van E.: a. de ligte E. zijn in eene soort van lade op eene affuit bevestigd, die door een paard wordt voortgetrokken. In de lade heeft men eene koperen veiligheidsbuis, waarin de eigenlijke loop gestoken wordt; deze bestaat weder uit twee deelen, een koperen achterstuk voor de lading, een getrokken ijzeren loop van 0,30 à 0,35 el lengte, welke op het achterstuk geschroefd wordt en waardoor de kogels gedreven worden. De projectilen zijn looden geweerkogels van gewoon kaliber in het midden doorboord, welke uitholling door eene sas wordt volgeslagen; telkens worden 30 kogels op elkander geladen; tusschen elke twee kogels komt eene lading grofkorrelig buskruid. Aan de sas van den voorsten kogel is een eind gezwinde lont be-
{==134==} {>>pagina-aanduiding<<}
vestigd, waarvan het uiteinde uit den loop hangt en hetwelk ontstoken zijnde, achtervolgens de 30 kogels met 12 seconden tusschenpoozing, uit den loop drijft. Aan de veiligheidsbuis bevindt zich een vizier met korrel. b. De divisie-espingolen bevatten drie buizen op ééne affuit en schieten kogels van 15 à 16 in het pond (oud gewigt) terwijl de c. défilé-espingolen ook met drie buizen op ééne affuit, die door twee paarden aan eenen disselboom voortgetrokken wordt, looden kogels van 5 in het pond (oud gew.) schieten. Bij beide laatstgenoemde wapens bevat het achterstuk insgelijks eene lading van 30 kogels.

Esplanade.

Zie Citadel.

Esprit de corps.

Zie Korpsgeest.

Estacade.

Zie Staketsel.

Estocaderen.

Met stootdegens vechten.

Estoc.

Lange stootdegen.

Etagevuur

verkrijgt men in de versterkingskunst, door het aanleggen van kazematten, defensieve kazernes of andere dergelijke gebouwen met verschillende verdiepingen; of ook door twee of meer achter elkander gelegen borstweringen, waarvan de achterste de voorgaande kommandeert.

Etage-mijnen.

Zie Mijnen.

Etallonneren.

Op gelijke afstanden, met gelijke tusschenruimten verdeelen.

Etappewegen.

Militaire wegen, die ingerigt worden tot onderhoud van de geregelde gemeenschap van een leger op zijne operatielijn, dus tot gemeenschap van zijne oogenblikkelijke stelling met zijne bazis of zijne magazijnen van allerlei aard. Men kiest daartoe gunstig gelegene kunstwegen; zijn dit gewone straatwegen, dan worden zij in afstanden, elk van eenen dagmarsch ingedeeld; zulk eenen afstand noemt men etappe; de punten, welke de grenzen der etappe aangeven en waartoe men zoo veel mogelijk welvarende steden kiest, noemt men etappeplaatsen. Op iedere etappeplaats wordt een etappekommandant benoemd, die voor het beheer en de politie, beambten en detachementen troepen tot zijne beschikking heeft. Op den etappeweg volgen nu alle bezendingen van wapens, munitie, enz., alle transporten rekruten naar het leger, terwijl daarlangs alle zieken, gevangenen, enz. van het leger naar de bazis teruggezonden worden. De inrigting van de etappeplaats moet alzoo eene regelmatige verpleging van alle detachementen en transporten mogelijk maken, den noodigen voorraad van transportmiddelen opleveren, de opname van zieken, die niet verder vervoerd moeten of kunnen worden, veroorloven. De etappeplaatsen bezitten daarom in den regel magazijnen van allerlei levensbehoeften, die door leverantiën uit den omtrek gevuld worden, verder is daarbij een dienst van transportmiddelen geregeld, waartoe de stad en de omtrek paarden en wagens moeten leveren, een politiedienst om het onderhoud van den weg te verzekeren en het omliggende land in bedwang te houden; men heeft er hospitalen of zieken-etablissementen, die evenwel niet op elke etappeplaats noodig zijn. Men onderscheidt dan ook hoofd-etappeplaatsen, waar de voorname dienst van den etappeweg voornamelijk geconcentreerd is en tusschen-etappeplaatsen, waar men slechts de allernoodzakelijkste inrigtingen vindt. Men kan met groot voordeel, voorwaardeloos gebruik maken van de spoorwegen als etappewegen, wanneer men namelijk in bevriend land is; in een onrustig, oproerig land kan dit niet altijd zoo onvoorwaardelijk plaats hebben. In dit laatste geval moeten dikwijls de afzonderlijke etappeplaatsen versterkt en van eene sterke bezetting voorzien worden, die tegelijker tijd de gedeelten van den weg nabij de plaats bewaakt, geleiden voor konvooyen, mobiele kolonnen enz., moet leveren. Legt men door geheel bevriend land een etappeweg langs eenen spoorweg aan,

{==135==} {>>pagina-aanduiding<<}

dan zal men slechts weinig etappeplaatsen op grooten onderlingen afstand behoeven; men kan in dat geval aan de burgerlijke overheden de etappedienst overlaten, hoewel het altijd verkieslijk is, dat ten minste één militair in iedere etappeplaats aanwezig zij, om in regtstreeksche gemeenschap met den generalen staf van het leger te staan. Rukt het leger voor- of achterwaarts, dan moet men den etappeweg veranderen door de inrigting van nieuwe etappeplaatsen of door opheffing van oude; het is wenschelijk, dat deze verandering kan beperkt worden tot gewone verlengingen (bij het vooruitrukken van het leger) of verkortingen (bij den terugtogt); daartoe is het vooral noodig, dat bij den aanvang reeds de rigting van den etappeweg goed gekozen zij. Er wordt telkens eene bijzondere instructie opgesteld voor de dienst van den etappeweg, voor de inlevering van rapporten door de etappekommandanten, enz. - Indien een land, zoo als bijv. Pruissen in twee gedeelten gescheiden is, dan moet men noodzakelijkerwijze ook in vredestijd etappewegen hebben om het regelmatige militaire verband tusschen die deelen, door de tusschenliggende landen heen te kunnen onderhouden. Tusschen de verschillende regeringen moeten door afzonderlijke overeenkomsten gesloten worden waarin de rigting dier wegen, de etappeplaatsen daarlangs, de dienst daarin en de schadeloosstelling bepaald worden.

Etat-major.

De gezamenlijke officieren en adelborsten, die tot de bemanning van een oorlogsschip behooren.

Euthytona.

Zie Geschut.

Evenhoogen.

Houten torens of aarden hoogten opgerigt om over de muren heen in eene belegerde plaats te kunnen schieten. Zoo de E. van hout vervaardigd waren, werden ze met de versche huiden van het geslagte rundvee gedekt om ze tegen het in brand schieten te dekken. Zij waren hier te lande in de 13de, 14de en 15de eeuw in gebruik.

Eventail.

Men noemde in de vorige eeuw eenen opmarsch, gelijkstaande met eene regthoekige frontverandering op eene der vleugelafdeelingen, zoo als die thans plaats heeft, opmarsch en E.; in uitgestrekten zin ook iedere eigenlijke opmarsch.

Evenwigtsstelsel.

Zie Voertuigen.

Evenwijdige slagorde.

Zie Slagorde.

Evolutiën.

Wij zullen hier door het woord evolutiën, over welks juiste beteekenis, zeer verschillende denkbeelden bestaan, alle bewegingen, die gedurende het gevecht kunnen worden uitgevoerd, begrijpen. Men kan diensvolgens de E. in drie soorten verdeelen: 1o. de plaatsveranderende; 2o. de frontveranderende; 3o. de formatieveranderende. De eerste zullen wij beschouwen in de artikels Frontmarsch en Wendingen, de tweede in het artikel Frontverandering en ons hier tot de formatieveranderende evolutiën bepalen.
A. Landmagt. α. Infanterie. De voornaamste formatieveranderende E. van een bataillon, zijn: α. de overgang van de linie- tot de kolonnestelling. De overgang tot de opene kolonne (zie Formatiën) geschiedt: 1o. door zwenking van de verschillende afdeelingen (regts of links in kolonne); 2o. door de eerste of laatste afdeeling den afstand harer frontbreedte te laten vooruitmarcheren en daarna links of regts te laten wenden, terwijl die afdeeling door de overigen op den behoorlijken afstand gevolgd wordt (regts of links in kolonne om naar de linker- of regterzijde te marcheren); 3o. door zamentrekking op eene der afdeelingen (op eene vleugelafdeeling voor- of achterwaarts of op eene afdeeling van het midden met den regter- of linkervleugel voor op geheele distantie in kolonne); 4o. door afbreken; wanneer de linie in den frontmarsch begrepen is en men wil daaruit, bijv. eene kolonne met den regtervleugel aan het hoofd formeren, dan blijft het 1e peloton regtuit

{==136==} {>>pagina-aanduiding<<}

marcheren, terwijl de overige pelotons zich door de beweging schuins regts achter het 1e peloton voegen. Op deze wijze kan ook de kolonne van aanval geformeerd worden; de gesloten kolonne en de kolonne van aanval worden uit de linie altijd door zamentrekking gevormd, terwijl de overgang tot kompagnies-kolonnen op de bovengenoemde grondregels berust. β. De overgang van de liniestelling tot de carré-formatie. Om een vol carré te vormen, stelt de linie zich eerst in gesloten kolonne, hetzij op eene der vleugelafdeelingen, hetzij op het midden, waarna de openingen door enkele rotten uit het midden of door het opsluitend gelid aangevuld worden; om een ledig carré te formeren wordt eerst de kolonne d'attaque op pelotons-distantie gevormd, daarna zwenken de pelotons, die de zijflanken moeten uitmaken regts en links, sluit de achterste afdeeling op en maakt front achterwaarts. Om de kolonne tegen de kavallerie (het carré met verdubbelde gelederen) te formeren wordt eene divisie-kolonne op sectie-distantie gevormd, daarna worden de binnenste sectiën der divisiën door de buitenste verdubbeld en eindelijk zwenken die verdubbelde sectiën uit, terwijl de achterste divisie opsluit en verkeerd front maakt. γ. Het formeren eener kolonne van minder frontbreedte uit eene kolonne van grooter frontbreedte heeft meestal alleen in den marsch plaats en geschiedt door afbreken. Marcheert bijv. eene pelotons-kolonne met den regtervleugel aan het hoofd en men wil daaruit eene sectie-kolonne vormen, dan marcheert de eerste sectie van elk peloton regtuit en de tweede sectie stelt zich door den marsch schuins regts daarachter. Is de kolonne gesloten, dan moeten de achterste pelotons den pas markeren, tot dat het voorgaande afgebroken is, of alle pelotons moeten achtervolgens door den versnelden pas hunnen afstand naar voren winnen. Deze beweging geschiedt meestal als de breedte van den weg het grootere front niet meer toelaat. Somtijds gaat elk peloton zoodra het die engte voorbij getrokken is, weder tot de oorspronkelijke formatie over, zoodat alleen de pelotons, welke in en het digtst bij de engte zijn, met een verminderd front marcheren. Dit afbreken heeft eveneens plaats bij den frontmarsch van een bataillon, als eene of meer afdeelingen een hindernis ontmoeten; die afdeelingen stellen zich dan door eene beweging uit de regter- of linkerflank achter hunne nevenafdeelingen. δ. Het formeren der gesloten uit de open kolonne zonder verandering der frondbreedte geschiedt door oprukken op eene willekeurige afdeeling. ε. Om uit de gesloten kolonne tot de open kolonne over te gaan, zonder de frontbreedte te veranderen, markeren de achterste afdeelingen den pas tot dat zij haren behoorlijken afstand hebben, als de kolonne in beweging is; staat daarentegen de kolonne stil, dan kan men haar op eene willekeurige afdeeling openen. ζ. De formatie van het carré uit de kolonne. Zie onder β-η Het veranderen eener kolonne met den regtervleugel aan het hoofd in eene kolonne met den linkervleugel aan het hoofd behoort meer tot de frontveranderende evolutiën; het heeft plaats door den contramarsch. θ. De formatie der kolonne uit het carré. ι. De formatie der linie uit het carré. κ. Om een uit de flank marcherend bataillon in eene kolonne te veranderen, blijven de regtervleugellieden van het eerste gelid van ieder peloton regtuit marcheren of maken halt, terwijl alle overige manschappen van de beide gelederen regts of links opmarcheren tot dat zij in de rigting van de genoemde vleugellieden zijn. λ. Het formeren eener kolonne vast grooter frontbreedte uit eene kolonne van minder frontbreedte geschiedt eveneens door den opmarsch. Moet bijvoorbeeld eene sectiekolonne met den regtervleugel aan het hoofd in eene pelotonskolonne veranderd worden, dan maken de eerste sectiën der pelotons door den schuinschen marsch, het front der tweede sec-
{==137==} {>>pagina-aanduiding<<}
tie vrij, marcheren dan regtuit en markeren den pas, totdat zij met de tweede sectiën in dezelfde rigting zijn. Bij eene stilstaande kolonne met den regtervleugel aan het hoofd, blijven de onevene afdeelingen staan en stellen zich de evene daarnaast, door eerst uit de linkerflank te marcheren tot dat hun front vrij is en daarna uit de regterflank te marcheren, tot zij in de rigting der onevene afdeelingen zijn gekomen. μ. De overgang van de kolonne- tot de liniestelling. Eene opene kolonne gaat tot de liniestelling over: 1o. Door gelijktijdige zwenking der verschillende afdeelingen regts of links (regts of links in bataille); 2o. door opvolgende zwenking der afdeelingen (te regter- of te linkerzijde in bataille); 3o. door den opmarsch (voorwaarts in bataille); 4o. door uit de flank langs de diagonaal naar de lijn van bataille te marcheren (front achterwaarts in bataille). Eene gesloten kolonne gaat tot de liniestelling over door het deployement, hetwelk op elke willekeurige afdeeling kan geschieden. Om bijvoorbeeld eene gesloten kolonne met divisiën met den regtervleugel aan het hoofd op de derde divisie te deployeren, maken de beide eerste divisiën regts-, de vierde links-om. Daarna stellen deze divisien zich in marsch. De tweede maakt halt en front, zoodra zij het front van de 3e divisie vrijgemaakt heeft, welke laatste op dat oogenblik naar de lijn van bataille marcheert. De tweede divisie marcheert insgelijks naar de lijn, zoodra de eerste divisie haar front gedemasqueerd heeft. Deze divisie maakt op dat oogenblik halt en front en stelt zich eveneens in de lijn van bataille, terwijl de 4e divisie halt en front maakt als haar front vrij is en zich naar de lijn van bataille begeeft, zoodra de derde divisie derwaarts is gemarcheerd. Het deployement kan ook in de rigting van elke willekeurige afdeeling zoowel als in den marsch geschieden. Eene kolonne op het midden deployeert volgens dezelfde beginselen naar beide zijden, het regter half bataillon regts, het linker half bataillon links. Het is duidelijk, dat zulk eene kolonne veel spoediger uit de linie kan geformeerd worden, en deze veel spoediger kan herstellen, dan met eene kolonne op een' der vleugels geformeerd het geval is. ν. Bij al deze evolutiën, die in gesloten orde kunnen plaats hebben, komt nu nog de overgang eener gesloten afdeeling tot de verstrooide orde door het verspreiden en de herstelling der gesloten orde uit de tirailleurlinie door het verzamelen, waarbij alles in de oorspronkelijke orde hersteld wordt of door het carré's of massa's formeren, waarbij de tirailleurs, om zich tegen eenen verrassenden aanval van kavallerie op de vlakte, onregelmatige massa's of hoopjes vormen.
Even als het aantal formatiën kan men ook het aantal evolutiën tot in het oneindige vermeerderen. Hoe meer formatiën, hoe meer evolutiën. Indien het al eensdeels eene erkende waarheid is, dat eene vereenvoudiging der exercitiën voor de praktijk van den oorlog nuttig is, dan is het anderdeels niet minder waar, dat men in de praktijk met een zeer klein aantal formatiën en evolutiën volstaan kan. Het is nu van het grootste gewigt, dat deze zonder de minste verwarring en met de grootste snelheid kunnen worden uitgevoerd; deze uitkomst kan alleen door oefening verkregen worden, doch het hangt van de doelmatige inrigting der oefeningen af, of die manoeuvreervaardigheid werkelijk verkregen wordt. De oefeningen zullen doelmatig zijn, als de evolutiën in eene zekere eenvoudige opvolging verrigt worden, als evolutiën van gelijken aard elkander opvolgen, als verschillende evolutiën steeds zoodanig in verband worden gebragt, als zulks in de werkelijkheid meestal zal voorkomen en als de kommandant de manschappen er aan gewent, regtstreeks op zijn kommando te handelen en zoo dit somtijds niet mogt verstaan worden, op enkele teekens met den sabel te letten. De tusschenkommando's der pelotonskommandanten moeten tot het volstrekt noodzakelijke beperkt worden en dit kan

{==138==} {>>pagina-aanduiding<<}

bij de infanterie inderdaad veel meer dan bij de kavallerie geschieden, zonder dat dik nadeel aan de zaak toebrengt. De manschappen moeten er aan gewoon worden, zoodra eene evolutie verrigt is, dadelijk voeling en rigting in de nieuwe formatie te nemen, zonder dat zulks door wijdloopige bewegingen behoeft te geschieden, zonder dat het bataillon, als het juist in beweging is, daartoe die beweging zou moeten staken. De voornaamste evolutiën, kolonnenformatïën en deployementen, moeten even goed in den marsch als stilstaande op de plaats kunnen uitgevoerd worden en dit moet dus ook beoefend worden. De afdeelingen, wier plaats in het bataillon bij de evolutie verandert en die zulks op de plaats met den gewonen pas verrigten, moeten als de evolutie gedurende den marsch geschiedt, hunne nieuwe plaats met den looppas bereiken. Men moet er bijzonder opmerkzaam op zijn, dat de tirailleurliniën bij alle evolutiën van het gesloten bataillon, dat zij dekken moeten, daartoe de doeltreffendste stelling nemen.
b. Hetgeen wij hierboven van de evolutiën der infanterie gezegd hebben, is ook in alle hoofdpunten op die der kavallerie en artillerie toepasselijk. Het verschil daarin vloeit voort uit de verschillende ruimte, welke de enkele onderdeelen beslaan en uit het gebruik van verschillende gangen bij deze laatste wapens. De kavallerie gebruikt tot het gevecht bij voorkeur de open kolonne of de kolonne met afstanden, terwijl de kolonnen met tweeën, vieren, enz. voor de marschen op gebaande wegen dienen. Bij het formeren der kolonne moet zij dus hoofdzakelijk het uitzwenken en afbreken en bij het herstellen der orde van bataille, het inzwenken en den opmarsch (schuins regts of schuins links) bezigen. Bij den schuinschen marsch komt de binnenknie van elken ruiter achter de buitenknie van zijnen nevenman aan de zijde werwaarts men schuins marcheert; bij de zwenking moet de ruiter, die de spil vormt, zijn paard op de plaats, omzetten bij de wending beschrijft de spil zelf eenen kleinen cirkelboog. Tot het doortrekken van zeer naauwe défilés, stemt bij de kavallerie het afbreken met tweeën of vieren (met drieën als zij in afdeelingen van drieën is ingedeeld) overeen met den flankmarsch der infanterie. Daar hierbij de kolonne zich in vergelijking met de frontbreedte aanzienlijk verlengt, zoo moet deze evolutie door de afzonderlijke afdeelingen achtervolgens uitgevoerd worden en elke afdeeling, die aan de beurt komt, moet daarbij een' snelleren gang aannemen. Nadert bij voorbeeld een eskadron in kolonne met pelotons in den pas een défilé, dat het met deze frontbreedte niet kan doortrekken, dan breekt het eerste peloton op behoorlijken afstand van het défilé met tweeën of vieren in draf regts af, welke beweging door de overige pelotons opgevolgd wordt. Het eigenlijke deployeren komt bij de kavallerie slechts zelden voor; het wordt in den regel door opmarschen vervangen en nooit in den marsch maar altijd stilstaande gebezigd. Moet bijvoorbeeld een regiment in gesloten kolonne van eskadrons, met den regtervleugel aan het hoofd op de plaats links deployeren, dan blijft het hoofd-eskadron stil staan; ieder der overige eskadrons zwenkt met pelotons links en marcheert dan zoo ver, dat het tegenover zijne plaats in bataille is, waarop het met pelotons regts zwenkt en in de lijn van bataille inrukt.
c. De voornaamste evolutiën der artillerie zijn: α. De overgang uit eene geopende formatie tot de daarmede overeenstemmende geslotene. β. Tegenover de voorgaande evolutie, het sluiten der intervalle staat het openen daarvan of de overgang uit eene geslotene tot eene opene stelling, waarbij het omgekeerde geschiedt, maar waarbij insgelijks de lijn van bataille 25 à 30 passen vooruitgeschoven wordt. γ. Het formeren der verschillende kolonnen uit de linie door afbreken of wenden. δ. Formatie van de eene kolonne uit de andere. ε. Formatie der linie uit de kolonne door den schuinen opmarsch, door deployeren of door wenden.

{==139==} {>>pagina-aanduiding<<}

B. Zeemagt. De voornaamste evolutiën van een eskader zijn: a. De overgang uit den staat van rust van de ankerplaats in de marsch- (konvooi-) orde door het opvolgend ligten van het anker en het onder zeil gaan der afzonderlijke schepen, zoo als zij zich in de kolonne moeten stellen. b. De overgang uit de marschorde in eene enkele kolonne tot die in meerdere kolonnen (zie kolonne). c. De overgang uit de marschorde in verscheidene kolonnen tot die in eene enkele. d. Stoomschepen kunnen uit de marschorde, hetzij in eene of in verscheidene kolonnen tot de linie van bataille overgaan door den opmarsch, waarmede ieder afzonderlijk schip, zoodra het bij den vijand komt, de opening van het gevecht verbindt; moet echter een stoomeskader uit de marschorde de linie van bataille vormen, zonder dadelijk tot het gevecht over te gaan, dan moet ieder schip na volbragten opmarsch nog zoodanig wenden, dat alle kielen zich nadat de wending volbragt is, in ééne lijn bevinden. e. Uit deze linie van bataille gaat een stoomeskader dan tot de marschorde in ééne of verscheidene kolonnen over, doordien ieder schip wendt tot in de streek van het kompas, welke men volgen wil; vervolgens stuurt het schip, dat het hoofd der enkele kolonne of de schepen die het hoofd der onderscheidene kolonnen moeten uitmaken voorwaarts terwijl de overige schepen zich, door verder te wenden en regts of links voorwaarts te sturen, in het kielwater hunner kolonnen stellen. f. Een zeil-eskader gaat uit de marschorde bij elke streek van het kompas tot de linie van bataille over, doordien het zich door middel van den contramarsch (zie Contramarsch), op die bij-den-windslijn plaatst, waarop de linie van bataille moet geformeerd worden. g. Moet de vloot in linie van bataille geschaard in eene rigting manoeuvreren, die van de bij-den-windslijn afwijkt, waarop zij staat, dan gaat zij tot de gewilde manoeuvreerorde over, door de even groote wending van elk schip, dat daarna zijn eigen koers volgt, terwijl toch alle schepen gezamenlijk de lijn onderhouden, waarop het eskader vroeger geformeerd was; het eskader zeilt ruitsgewijze. h. Men gaat door den contramarsch uit eene linie van bataille op de bakboords-bij-den-windslijn, tot die op de stuurboords-bij-den-windslijn over en omgekeerd. i. De contramarsch is evenzeer dienstig om uit de slagorde tot de retraite-orde over te gaan en omgekeerd en om op elke willekeurige streek van het kompas uit de marschorde tot de linie van bataille over te gaan. k. Om uit eene enkele kolonne verscheidene kolonnen te vormen, draait die kolonne, welke de loefzijde moet nemen bij; de kolonne, welke het digtst lijwaarts van haar moet zeilen neemt den noodigen afstand door het afvallen van ieder afzonderlijk schip; terwijl zij door het loeven van elk dier schepen de evenwijdige rigting met de loefkolonne neemt, voorwaarts zeilt, totdat zij met haar op dezelfde hoogte gekomen is en dan eveneens bijdraait; eene derde kolonne, die weder lijwaarts van de tweede moest zeilen, zoude juist op dezelfde wijze handelen. Indien alle kolonnen op gelijke hoogte zijn, stellen zij zich tegelijkertijd in beweging. De overige evolutiën zijn gemakkelijk uit de hierboven vermelde af te leiden.

Examineertroep.

Een troep uit een' onderofficier en eenige manschappen bestaande, bestemd om alle personen die zich aan de linie der voorposten vertoonen en zonder verder onderzoek door de schildwachten daar niet ingelaten kunnen worden, te examineren, hunne begeerte te vragen, hunne bewijsstukken in te zien en de vormen voor te schrijven, die zij voor hunne binnenlating in de keten moeten in acht nemen, alsook ze daaraan te houden. Bij lange voorpostenketens bestemt men een punt als ingangspunt, werwaarts dan al die genoemde personen heengewezen worden, indien voor hen niet uitdrukkelijk eene uitzondering op dien regel is gemaakt. De E. wordt dan nabij dat punt opgesteld.


{==140==} {>>pagina-aanduiding<<}

Exautoratie.

Afdanking van krijgsvolk bij de Romeinen.

Excentrisch.

1o. Men noemt een' kogel E. als zijn zwaartepunt niet in zijn middelpunt van grootte valt; den afstand dier beide punten noemt men excentriciteit. De lijn, welke de twee punten vereenigt kan nu ten opzigte van de ziel van den vuurmond, waarin de kogel geladen wordt, de meest verschillende standen aannemen; een en hetzelfde excentrische projectiel, dat, wat zijne gedaante en zwaarte betreft nooit veranderde, zoude toch als het honderdmaal achter elkander in eenen vuurmond geladen werd, waarschijnlijk ook honderdmaal verschillend in den vuurmond liggen. De uitkomst van elk der schoten zoude dan ook, alle omstandigheden geheel gelijk nemende, telkens verschillend zijn, dewijl de zwaardere helft van het projectiel later in beweging gesteld wordt, dan het ligtere en daaruit de omwenteling voortvloeit, die bij elke verschillende ligging van het projectiel in den vuurmond, verschillend zijn zal en eene verschillende lengteafwijking zal opleveren, als zij van boven naar onderen of omgekeerd, eene verschillende zijdelingsche afwijking, als zij van de regter- naar de linkerzijde of omgekeerd, plaats heeft. Bij volle kogels, die bij hunne digtheid slechts eene geringe excentriciteit kunnen hebben, is de zaak van minder gewigt, bij holle projectilen daarentegen (bommen en granaten), die bij een groot volume, weinig massa hebben is dit, alle andere omstandigheden daar latende, geheel anders. Om nu de daaruit voortvloeijende nadeelen zoo veel mogelijk tegen te gaan, heeft men bij verschillende artillerien het centreren, equilibreren of regelen der holle projectilen ingevoerd. Dit geschiedt door het projectiel in een vat met kwik te laten drijven; de ligtere helft is daarbij natuurlijkerwijze boven en het drijvende projectiel plaatst zich zoodanig, dat de lijn, die het zwaartepunt met het hooger liggende middelpunt van grootte vereenigt, loodregt op de kwikoppervlakte staat; men trekt nu van het buisgat van het projectiel naar den ligteren pool op de buitenoppervlakte eene streep met witte verw, teekent daarop den ligteren pool aan en kan nu bij het laden, altijd die streep in de as der ziel plaatsen; naarmate men grootere of kleinere schootsverheden verlangt, plaatst men den ligteren pool beneden-of bovenwaarts waardoor het projectiel van beneden naar boven of omgekeerd omwentelt. De zijdelingsche afwijkingen, die uit de plaatsing van het zwaartepunt zijwaarts van de as der ziel voortvloeijen, zullen dan theoretisch geheel, praktisch voor een groot gedeelte, verdwijnen. 2o. Men noemt buitendien eene bom excentrisch, die niet overal eene gelijke ijzerdikte heeft, doch waarvan de doorsnede eenen ring vormt, welks beide grenscirkels uit verschillende middelpunten getrokken zijn. Op die wijze geeft men aan het holle projectiel opzettelijk eene grootere of kleinere excentriciteit. Zulks had vroeger bij ons alleen plaats bij de granaat van 13 duim terwijl zij thans even als de bommen van eene bodemversterking voorzien zijn. Bij de plaatsing van het zwaartepunt benedenwaarts, zoodat het ligtere gedeelte in den vuurmond boven ligt, verkrijgt men dan wel de kleinste worpsverheden, maar te gelijkertijd ook veel geringer lengteafwijkingen, dan bij den tegenovergestelden stand; 3o. Excentrische terugtogt. Zie Operatiën.

Excentrische terugtogt.

Zie Operatiën.

Executie.

De voltrekking van eene militaire straf, met name van de doodstraf; men noemt in dien zin ook de manschappen, die tot het doodschieten van eenen ter dood veroordeelden gekommandeerd worden executie detachement.

Executie parade.

Eene parade, waarop vonnissen aan militairen ten uitvoer worden gelegd.

Exercitiën.

De oefeningen der soldaten in de behandeling hunner wapens en in de taktische bewegingen; thans als eene noodzakelijke voorwaarde en een voornaam

{==141==} {>>pagina-aanduiding<<}

gedeelte hunner vorming (zie Vorming) erkend. De voorschriften over de handgrepen, bewegingen, enz. zijn vervat in de zoogenaamde exercitiereglementen; ieder wapen heeft zijne eigene reglementen. Zoo als wij uit Xenophon's nagelaten schriften weten, was in het oude Griekenland en vooral bij de Spartanen, de exerceerkunst reeds zeer vroeg tot eenen hoogen trap van volmaaktheid geklommen, terwijl zij bij de overige volken zeer veel te wenschen overliet. Met de uitbreiding der koninklijke magt in de Grieksche rijken, sedert de verheffing der Macedoniërs, werd zij zelfs kunstwerk, zoo als men daarvoor opvallende bewijzen vindt in de werken der zoogenaamde tactici Aelianus en Arrianus over de exercitiën en de evolutiën van de phalanx (zie Köchly en Rüstow, griechische Kriegsschriftsteller). Waarschijnlijk was het vooral Pyrrhus, koning van Epirus, die de oude Grieksche exerceerkunst in dezen zin beoefende. De Romeinen beoefenden de exerceerkunst eveneens met veel ijver, bleven echter bij hun zeer eenvoudig taktisch stelsel gedurende den geheelen bloeitijd der republiek en zelfs nog lang onder het keizerschap, ook daarbij de eenvoudigste vormen behouden. De middeleeuwen en het leenstelsel bragten de exercitiën bijna geheel buiten gebruik; maar zoodra de monarchie met krachtige hand de orde in Europa herstelde, kwamen ook de exercitiën der troepen weder te voorschijn; Karel de Stoute, hertog van Bourgondië liet zijne soldaten exerceren, eveneens Lodewijk XI, koning van Frankrijk, die tot einde zelfs eene aanzienlijke magt in een oefeningskamp bij Pont-de-l'Arche, nabij Rouaan, vereenigde. Maar gedurende de geheele 15de en 16de eeuw bepaalde het zich tot onzamenhangende pogingen. Zoo lang het geheele voetvolk van een leger zich alleen in drie groote vierkante hoopen opstelde en de ruiterij dit voorbeeld volgde, gevoelde men de behoefte aan werkelijke exercitiën niet, niettegenstaande het aan de opzettelijk daartoe aangestelde officieren (sergeants de bataille, opperwachtmeesters) somtijds veel moeite kostte zulk een hoop uit de marschkolonne te formeren en niettegenstaande bij de ongewoonte der troepen om in rij en gelid te marcheren, zulk een hoop zeer gebrekkig manoeuvreerde en dikwijls zelfs de geringste voorwaarden van orde, welke men daarvan verlangde, niet vervulde. Eerst toen op het laatst der 16de eeuw de Nederlanders het gevecht in groote hoopen afschaften, vele kleinere hoopen vormden, welke ieder afzonderlijk manoeuvreervaardig moesten zijn, om de anderen doelmatig te ondersteunen en er door ondersteund te worden, toen te gelijkertijd de schriften der oude Grieksche tactici weder in Europa bekend werden, werd op nieuw eene eigenlijke exerceerkunst geboren. Het was Maurits van Nassau, aan wien de eer toekomt, bij de Nederlandsche troepen voor het eerst weder geregeld exercitieoefeningen (door Montgommery de Corbozon met die van Aelianus vergeleken) ingevoerd te hebben en daarover een reglement op te stellen. Dit reglement is in zijn geheel tot ons gekomen in het werk van Jacob de Gheyn, Wapenhandelinghe van roers, musquetten en spiessen. 's Gravenhage 1607, in het Duitsch en Fransch vertaald, terwijl ook Wallhausen in zijne Kriegskunst zu Fusz en Kriegskunst zu Pferd, die reglementen heeft te boek gesteld. Wallhausen noemt Maurits van Nassau een minnaar van drillen. In navolging der Nederlanders liet ook Gustaaf Adolf zijne troepen gestadig exerceren, nadat hij in 1629 in Pommeren geland was, waarvan men zeer belangrijke gelijktijdige berigten heeft van vreemde officieren, die in zijn leger dienden. De exerceerkunst nam eene bijzonder hooge vlugt met de instelling der staande legers; van het einde der 17de eeuw werd zij niet meer alleen als eene voorbereiding tot den oorlog beschouwd, maar ook als een middel om de vorstelijke magt bij vreedzame tooneelen in haren schitterendsten glans te toonen. Men vond de zonderlingste formatiën uit, namelijk voor de zoogenaamde defensieve bataillons (zie Bataillon), de ver-
{==142==} {>>pagina-aanduiding<<}
fijndste kunstgrepen om een troep door een paar kommando's uit elke willekeurige formatie van dien aard tot elke gewilde andere formatie te doen overgaan. Wie heeft nooit hooren spreken van de formatie van (H.H.M.) Hunne Hoogmogenden bij ons te lande en van meer dergelijke wonderlijke manoeuvres? De afschaffing der pieken bij de infanterie beperkte deze kunsten een weinig en voerde tot eenvondige vormen terug; maar spoedig kwam men op het denkbeeld, datgene wat nu aan verscheidenheid der formatie moest opgeofferd worden, door meerdere juistheid der evolutiën te vergoeden. Leopold van Dessau, gaf hiertoe aanleiding door het invoeren van den gelijken pas, die reeds bij de Grieken, de Romeinen, de Zwitsers in de 15de eeuw, de Zweden gedurende den dertigjaren oorlog in gebruik geweest, maar telkens weder in vergetelheid gekomen was. Frederik de Groote volgde hierin het voetspoor van Leopold van Dessau en begunstigde vooral bij de infanterie de beoefening eener schoolsche exerceerkunst, welke, daar Pruissen ten voorbeeld strekte, door alle legers nageäapt werd. De omwenteling maakte hieraan in Frankrijk het eerst een einde en gedurende vele jaren bleef het exerceren in het Fransche leger slechts bij wijze van overlevering bestaan; slechts enkele generaals hielden er gedurende de korte rust, welke de oorlog toeliet, de hand aan en trachten daarbij het tirailleren, dat als eene nieuwe grondstof in de taktiek was opgenomen, met het werktuigelijke der exercitiën te verbinden. Bij de verschillende Fransche legers en korpsen waren verschillende vormen en kommandowoorden gebruikelijk. Napoleon maakte aan die heerschende verwarring een einde, door een groot gedeelte van het Fransche leger van 1803 tot 1805 aan de kusten van het kanaal nabij Boulogne in legerkampen bijeen te trekken, waar men vlijtig exerceerde, vooral op de gelijkvormigheid van de uitvoering der kommando's bij de verschillende troepengedeelten lette en tevens de beweging van groote massa's door kommando's trachtte daar te stellen. Gedurende de oorlogen van het Fransche keizerrijk maakten alle staten zich de nieuwe taktiek en de nieuwe zamenstelling der legers eigen; de legers vereenvoudigden de exercitiën en kregen nieuwe reglementen. De lange vrede na Napoleon's val deed weder allerlei kunsten en eene zekere schoolgeleerdheid te voorschijn komen, als welks grootste vijand in den nieuwsten tijd de verbeterde vuurwapens zijn opgetreden, die, wel is waar ook weder op eene overdrevene wijze, alle aandacht tot zich trekken. Men kan tegenwoordig de exercitie-oefeningen gevoegelijk in drie soorten rangschikken: 1o. de instructie der rekruten; 2o. het oefenen der taktische eenheden, bataillons, regiments- of eskadrons-, batterij-exercitiën; 3o. de oefening van groote troepenkorpsen, uit alle wapens bestaande, die in elken staat nu en dan in legerkampen vereenigd worden. Bij die gelegenheden volvoert men dan tot oefening deels veldmanoeuvres, waartoe het geheele leger in twee elkander vijandig tegenoverstaande partijen verdeeld wordt, of korpsmanoeuvres, om zich de juiste zamenwerking van troepenmassa's eigen te maken, waarbij men den vijand vooronderstelt of door zeer kleine afdeelingen aanduidt.
De oefening der rekruten kan zoowel in de open lucht, als bij ongunstig weder in exercitiehuizen, exercitieloodsen, gesloten en bedekte maneges, enz. plaats hebben; voor het exerceren der taktische eenheden moet men altijd over ruime plaatsen exercitieplaatsen van aanzienlijke uitgestrektheid kunnen beschikken, opdat de troepen alle evolutiën niet alleen stilstaande, maar ook gedurende den marsch kunnen volvoeren en iedere beweging niet dadelijk hare grenzen vindt (zie Evolutiën); - voor veldmanoeuvres heeft men een zeer uitgestrekt terrein noodig, dat echter niet even als eene exercitieplaats vlak en open, maar veeleer bedekt, doorsneden, moet zijn, zooals de natuur het oplevert; de plaatsen voor korpsmanoeuvres

{==143==} {>>pagina-aanduiding<<}

behoeven wel juist geene effen vlakten te zijn, maar moeten toch zoo min mogelijk bedekt en doorsneden zijn.

Expeditie.

1o. Eene krijgsonderneming van ondergeschikten aard, niet belangrijk genoeg om veldtogt of oorlog genoemd te worden; zij kan geheel op zich zelve staan of een gedeelte van eenen veldtogt uitmaken; in het laatste geval wordt echter vereischt, dat zij haar eigen object heeft, dat men er dus een groot detachement voor bezigt. Zoo was bijv. de onderneming der Bondgenooten in 1855 in de Asow'sche zee eene expeditie. 2o. E. van brieven, rapporten, enz. hunne verzending en bezorging. Men heeft gewoonlijk in de hoofdkwartieren van grootere troepen-afdeelingen een afzonderlijk expeditiekantoor onder het toezigt van den kommandant van het hoofdkwartier of van den officier der ordonnance-kavallerie. Zie Berigten, Hoofdkwartier.

Ezel.

Zie Paard.

Ezelshoofd.

Zie Mast.

Ezelsrug.

Zie Beer, Kazemat.



F.

Face.

Zie Bastion.

Falcaire.

Zeiszwaard. Falcari. Zeiszwaarddragers.

Falconet.

Zie Geschut.

Fandolfe.

Steenwerptuig in de middeleeuwen gebruikelijk.

Fanega.

Zie Maten.

Fanfare.

Trompetgeschal.

Fanion.

Rigtvlag, dient ter vervanging van het vaandel bij de bataillons, die daarvan niet voorzien zijn, ten einde benevens de algemeene guides, de rigting aan te geven.

Fascinen.

In het algemeen zijn het rijs- of takkebossen, die van afstand tot afstand door middel van taaije wiepbanden, zamengebonden zijn. Naar het verschillende doel, waarvoor zij gebruikt moeten worden, verkrijgen zij verschillende afmetingen, zamenstelling en namen. a. Bekleedingsfascinen tot het bekleeden der binnentaluds van borstweringen, eindtaluds, enz. hebben eene lengte van 3,8 tot 5,7 eene dikte van 0,31 el, terwijl de banden op 0,31 van elkander gelegd worden en de eerste en laatste band op 0,16 van de uiteinden komen. b. Bekrooningsfascinen tot het bekroonen van de borstweringen der loopgraven, lang 2 el en dik 22 duimen met drie banden zamengebonden. c. Traceerfascinen tot het traceren der loopgraven, die met de onbedekte gezwinde sappe moeten daargesteld worden, lang 1,50 el, dik 15 duimen en met drie banden gebonden. d. Waterfascinen of zinkfascinen, die bij waterbouwkundige werken gebezigd worden, 2 el lang en 32 à 48 duimen dik, met 6 banden gebonden en van binnen met steenen gevuld, ook wel zonder steenen, in welk geval alle dikke uiteinden der takken aan dezelfde zijde liggen. e. Blinderingsfascinen van de zwaarste rijstakken vervaardigd, tot het dekken van geblindeerde gebouwen, enz. 2,50 el lang en 20 duimen in middellijn met 5 banden gebonden. f. Rolkorffascinen 2,30 el lang en 22 duim in middellijn, tot vulling der rolkorven. g. Worsten van onbe-
{==144==} {>>pagina-aanduiding<<}
paalde lengte op afstanden van 0,31 el gebonden en 12 à 22 duimen in middellijn, die naderhand bij het gebruik tot de gewilde lengte worden afgesneden. h. Sappenbundels 0,80 el lang en 22 duim in middellijn twee maal gebonden, bij den sappenarbeid gebruikelijk. - Tot het vervaardigen der fascinen worden de manschappen in ploegen van minstens 4 man afgedeeld; ieder deze ploegen arbeidt aan eene fascinenbank, die uit eene rij schragen bestaat; deze schragen bestaan uit twee palen onder eenen hoek van 45o in den grond geslagen en op 62 duimen van den grond kruiselings door touwen verbonden of door eene pen vereenigd. De schragen worden op eenen onderlingen afstand van ongeveer 60 duimen van elkander geslagen; het rijshout geregeld in de bank gelegd zijnde, zoodanig dat de dikke einden over en weer komen te leggen, wordt de fascine op alle punten, waar banden gelegd moeten worden, gewurgd. Hiertoe heeft men een wurgketting of een wurgtouw, dat aan ieder einde eene lus of oog heeft en twee wurghouten, welke daardoor gestoken zijnde als hefboomen dienen; de wiepbanden ineengedraaid zijnde, worden nu op die gewurgde plaatsen gelegd, waarbij men er op letten moet, alle knoopen naar denzelfden kant en op eene regte lijn te leggen. Men heeft bij de vervaardiging der fascine ongeveer 4 minuten tijds voor elken band noodig. Men gebruikt dikwijls ook banden van goed uitgegloeid ijzerdraad van 1 a 2 streep dikte. De fascinen blijven dan langer goed, het wurgen vereischt minder geoefendheidt, en men kan met het slechtste hout fascinen maken.
Tot brandstichten gebruikt men ook fascinen met teer, pik, enz. besmeerd. Men kan tot het vervaardigen van F. alle soort van hout, zoowel loof hout als naaldhout gebruiken, liefst echter geen eiken- of beukenhout, omdat men daarbij veelal korte en kromme takken vindt. Tot het bekleeden met fascinen worden de fascinen langs het talud, dat bekleed moet worden, in zoo veel rijën gelegd als de hoogte van het talud vereischt.

Fascinendam.

Een dam van fascinen vervaardigd, kan in den vestingoorlog door den belegeraar tot den overgang van natte vestinggrachten gebezigd worden. De F. door de Spanjaarden bij het beleg van Ostende vervaardigd, werden door de belegerden in brand gestoken.

Fascinenmes.

Een gewoon hakmes, doch aan de scherpe zijde cirkelvormig uitgehold, somtijds is de rug nog zaagvormig uitgevijld.

Fathom.

Zie Maten.

Fausse-braye.

Onderwal, lage borstwering op of voor eene breede verlaagde berme opgeworpen en die zich slechts weinig boven het maaiveld verheft; haar doel is een laag bestrijkend frontvuur in de hoofdgracht te brengen, hetgeen natuurlijk uit den hoogen hoofdwal geheel onmogelijk is. De fausse-braye onderscheidt zich van de gemeenschapsgalerij, daardoor, dat deze eene borstwering van muurwerk heeft, terwijl gene uit aarde is opgeworpen, zij onderscheidt zich van de contregarden, couvrefacen en enveloppen door hare geringe hoogte, zoodat zij den muur van den hoofdwal niet tegen het vijandelijke geschutvuur kan dekken; de borstwering der F. springt meestal slechts zeer weinig voor de escarpe van de hoofdgracht uit, zoodat de bestormende vijand, welke de F. bemagtigd heeft, daarin vele voordeelen voor de beklimming van den hoofdwal vindt, als deze namelijk ook een aarden wal is. Daarenboven moet deze onderwal verlaten worden, als de vijand op de kruin van het glacis gekomen is, doordien hij alsdan dat werk geheel beheerscht. De F. verliest dus hare geheele waarde, juist dan wanneer hare goede uitwerking beginnen moet. Ook door inrollende granaten van den hoofdwal wordt zij onhoudbaar. Is de F. door eene behoorlijk uitgediepte gracht van de escarpe der hoofdgracht gescheiden, dan wordt zij

{==145==} {>>pagina-aanduiding<<}

gedetacheerde faussebraye genoemd. De F. werd in den tachtigjarigen oorlog en in de versterkingsmanier, die zich toen ontwikkelde, veelvuldig door onze voorouders gebezigd. De hoofdwal van Deventer is er nog tegenwoordig van voorzien.

Feinte.

1o. Zie Schijnstoot. 2o. In de militaire taal wel eens in plaats van demonstratie gebezigd.

Feloek.

Roeisloep in de Middellandsche Zee veel in gebruik.

Fencibles.

De kustbewoners in Engeland, die op het laatst der vorige eeuw, bij de algemeene vrees voor eene landing der Franschen, tot eene krijgsmagt zamengesteld werden.

Fijnkorrel.

Zie Vizier.

Fladdermijn.

Fougas. Zie Mijn.

Flambouw, Fakkel.

Een vuurwerk tot verlichting van open galerijen, poorten, bressen, grachten, sortiën, enz. De F. bestaat uit 5 einden gewone lont, waarvan de strengen losgedraaid en in een mengsel van hars en terpentijn gedoopt worden. Daarna tot één geheel zamengedrukt zijnde, worden zij met kardoespapier bekleed.

Flank.

Bij elke troepenopstelling is de zijde, welke naar de vijand gekeerd is, het front, de tegenovergestelde zijde de rug, de beide zijden regts en links de flanken; men bezigt deze uitdrukkingen niet alleen bij de gevechtsstellingen van enkele troepenkorpsen of van geheele legers, maar ook bij hunne opstelling op het oorlogstooneel, hunne strategische opstelling. De flanken worden als de zwakste gedeelten eener stelling beschouwd en dat wel om twee redenen; ten eerste namelijk omdat in den regel de flanken korter dan het front zijn, zoodat men daarop minder strijdkrachten kan ontwikkelen, ten tweede, en dit geldt in het algemeen, zelfs als de lengte der flanken gelijk aan de frontlengte was, omdat de oplettendheid van den opperbevelhebber en alle strijdkrachten zich in die rigting van het front bewegen, hetzij dat hij daar zelf handelend wil optreden, hetzij dat hij van daar 's vijands aanval verwacht en zich voorbereid heeft, dien af te slaan. In allen gevalle moet hij dus zijne aandacht eene andere rigting geven, zijne voorzorgsmaatregelen en bevelen veranderen, indien 's vijands aanval niet op het front maar op de flank zijner opstelling plaats heeft. Hierop en op de mogelijkheid om bij een' flankaanval den rug en de verbindingslijnen van den vijand te bereiken, berust de groote invloed der flankaanvallen op het oorlogstooneel zoowel als op het slagveld (zie Gevecht, Operatiën); hierop berust dan ook het gewigt der flankstellingen; daaruit ook kan men de moeijelijkheid van alle flankbewegingen en flankmarschen in het aangezigt van den vijand afleiden, eveneens de pogingen, welke altijd aangewend worden om de flanken te dekken, hetzij door aanleuningspunten op het terrein te zoeken bij vaste stellingen, hetzij door troepenafdeelingen gedurende de beweging. Deze afdeelingen verkrijgen verschillende benamingen: flankdekkingen en zijtroepen bij marschen, flankkorpsen bij de opstelling van het leger op het oorlogstooneel, wanneer zij in de flank van de hoofdmagt zijn opgesteld, om eene omtrekking tegen te gaan of er zelf een uit te voeren; garde-flancs, offensieve of defensieve flanken op kleinere schaal, als bijvoorbeeld hunne taak is een bataillon infanterie, een regiment kavallerie tegen flankaanvallen te verzekeren of de uitwerking van den frontaanval door eenen flankaanval te verhoogen. - In de versterkingskunst noemt men flank, elke lijn met betrekking tot eene andere, waarmede zij eenen inspringenden hoek maakt en welke zij dus bestrijkt (zie ook Bastion, Nevenflank); somtijds verstaat men er ook eene lijn door, welke een werk regts of links afsluit, bijvoorbeeld de flank eener lunette.


{==146==} {>>pagina-aanduiding<<}

Flankaanval.

Zie Flank, Gevecht, Operatiën.

Flankbatterijen.

De F. komen bij het nieuwe Duitsche vestingstelsel veel voor. Zij worden gevormd door de escarpmuur van de flanken der bastions, waarachter contreforten zijn aangebragt, die als steunmuren voor gewelven gebezigd worden. De gewelven worden van aanraseringen voorzien en met eene laag aarde bedekt.

Flankdekking.

Zie Veiligheidsdienst.

Flankeren.

1o. De dienst van flankeur verrigten. 2o. Zich in de flank van een eigen of van een vijandelijk korps bevinden. 3o. Bestrijken.

Flankhoek.

Zie Bastion. In het algemeen de hoek, welke elke bestrijkende lijn maakt met de lijn, welke zij bestrijkt.

Flankeurs.

1o. Zie Formatiën (der kavallerie). 2o. Zie Infanterie.

Flankmarsch.

Zie Flank, Marsch, Wending.

Flankredoute.

Zie Vestingoorlog.

Flankstelling.

Zie Flank.

Flankvuur.

1o. Vuur tegen de flank van eene troepenafdeeling. 2o. Vuur van eene borstwering, ter bestrijking van eene andere.

Fleche.

Een open veldwerk, waarvan het tracé niets anders is dan een uitspringende hoek; bij grootere afmetingen geeft men het den naam van redan; somtijds wordt tot bestrijking der grachten, aan het einde der facen nog een kleine uitspringende hoek aangebragt, waarvan het eene been, met de face eenen hoek van 90o maakt.

Fleschjeswaterpas.

Zie Waterpassen.

Fleuret.

Ligte schermdegen.

Flits.

Pijl of schicht. Flitsboog. Zie Boog.

Flottille.

1o. Eene vloot van een gering aantal schepen; hiervoor is echter de uitdrukking eskader of smaldeel meer gepast; 2o. Eene vloot, die geheel of grootendeels uit kleine oorlogsvaartuigen bestaat, zoo als die, waarmede de Bondgenooten in 1855 de expeditie in de zee van Asow volvoerden. Men geeft alzoo ook den naam van F. aan een aantal kanonneerbooten tot dekking der kusten of in eene breede rivier gestationneerd.

Fluit.

Groot driemastschip gewoonlijk tot transportschip ingerigt.

Fok.

Zie Zeilen.

Fokkemast.

Zie Mast.

Forceren.

Zich met geweld eenen doortogt banen.

Formatiën.

A. Landmagt. a. Infanterie. Een enkele infanterist volledig bewapend en bepakt, heeft eene ruimte van 0,50 à 0,60 Ned. el in de breedte en in de diepte noodig om zijn ligchaam vrij te kunnen bewegen en zijne wapens met gemak te kunnen behandelen. Een vierkant van die afmetingen wordt alzoo de grondslag voor de verschillende opstellingen der infanterie. Men kan deze vierkanten digt naast en achter elkander plaatsen om de opstelling te vormen en verkrijgt dan de gesloten orde; men kan ze ook door grootere of kleinere tusschenruimten van elkander scheiden, aldus meer plaats beslaan dan volstrekt noodig is en krijgt dan de verspreide of verstrooide orde. Eene dezer opstellingswijzen moet als normaal beschouwd en de andere daaruit afgeleid worden, terwijl dit het geval is met de gesloten orde. Bij grootere infanteriekorpsen kan men de beide opstellingswijzen met elkander verbinden en men verkrijgt dan de zamengestelde orde. Ieder van deze vormen heeft weder hare onderdeden.
a. De opstelling in linie (in bataille) wordt voor een bataillon infanterie als de grondslag der gesloten orde aangezien. Eene afdeeling infanterie van eene willekeurige sterkte wordt in linie geschaard, als men eerst door het achter elkander

{==147==} {>>pagina-aanduiding<<}

plaatsen van twee of drie man, rotten vormt en die rotten vervolgens naast elkander plaatst of indien men eerst de geheele afdeeling in twee of drie gelijke deelen verdeelt, door het naast elkander plaatsen van al de manschappen van zulk een deel, gelederen vormt en daarna twee of drie gelederen achter elkander opstelt. Men noemt het eerste gelid het front, het achterste den rug, het eerste en laatste rot van het bataillon, de regter en linker flank. Terwijl bij de infanterie van de meeste legers van Europa met uitzondering van de jagers of scherpschutters de driegelederenstelling nog normaal is, hebben de Engelsche, de Zwitsersche, de Nederlandsche, de Belgische en sedert 1858 ook de Fransche infanterie, de tweegelederenstelling aangenomen. Een bataillon op twee gelederen heeft bij gelijke sterkte een langer front dan een bataillon op drie gelederen. Men haalt ten gunste van de tweegelederenstelling aan het grooter aantal vuurwapens, dat bij gelijke sterkte in gevecht komt, de mogelijkheid met het grooter front, de kortere vijandelijke linie te overvleugelen, de geringe uitwerking, welke het vijandelijke geschutvuur op de minder diepe opstelling zal hebben; voor de driegelederenstelling daarentegen: de mogelijkheid om het kortere bataillon beter in de hand en onder het kommando van den aanvoerder te houden en gemakkelijker te bewegen, gewonden en dooden uit de beide voorste gelederen spoedig uit het derde gelid aan te kunnen vullen zonder het front te verminderen, de mogelijkheid bij den aanvang van eenen veldtogt sterke bataillons in het veld te brengen, die door hunne verliezen niet te spoedig tot kleine, onbeduidende hoopjes zamensmelten, den grooteren innerlijken zamenhang, die door de grootere diepte, vooral bij bewegingen verkregen wordt, de mogelijkheid om het derde gelid voor de tirailleurdienst te gebruiken, zonder op deze wijze het front te verlengen als de tirailleurs inrukken of te verkorten als zij uitzwermen.
Het bataillon in linie is over zijne frontlengte in verschillende deelen verdeeld: 1o. in den regtervleugel en den linkervleugel of het regter- en het linker halve bataillon, die van elkander gescheiden worden, doordien men het vaandel tusschen hen plaatst. 2o. In de kompagniën waaruit het bestaat en wier aantal bij de verschillende legers 4, 5, 6, 8 of 10 is; de kompagniën worden van elkander gescheiden, door den kommandant daarvan, die op den regtervleugel van het eerste gelid zijner kompagnie staat, terwijl hij in het tweede of derde gelid achter zich een onderofficier heeft. Terwijl de kompagniën op deze wijze als onderdeelen van het bataillon met het oog op de bewegingen daarvan, zijn opgesteld, verkrijgen zij bij eenige legers nog verschillende andere benamingen, nu eens pelotons, dan weder zoo als bij ons divisiën, al naarmate zij al dan niet, nog verder zigtbaar verdeeld worden; het eerste heeft zoodoende plaats waar de bataillons veel, doch zwakke, het laatste, daar waar zij weinig maar sterke kompagnien tellen. 3o. Iedere kompagnie wordt nu nog eens in twee gedeelten verdeeld; dit geschiedt zigtbaar, in welk geval iedere helft den naam van peloton (of sectie) verkrijgt; op den regtervleugel van het tweede peloton eener kompagnie wordt dan de oudste luitenant, met een onder-officier achter zich geplaatst, op dezelfde wijze als de kapitein op den regtervleugel der kompagnie staat; òf die verdeeling heeft onzigtbaar plaats, alleen door aanduiding van den regtervleugelman van de tweede helft; men noemt in dit geval de halve kompagnie meestal sectie. 4o. Waar de kompagnie zigtbaar in twee pelotons verdeeld is, wordt het peloton, door aanduiding van den regtervleugelman van het tweede gedeelte weder in twee deelen sectiën verdeeld, - (halve sectiën genoemd, waar de pelotons den naam van sectie dragen); deze sectiën worden nu bij eenige legers nogmaals in kleinere afdeelingen van 4, 5 of 6 rotten afgedeeld, die daar sections (bij ons halve sectiën) genoemd worden. Door de verschillende

{==148==} {>>pagina-aanduiding<<}

beteekenis van dezelfde woorden kan gemakkelijk verwarring ontstaan; om deze hier te vermijden zullen wij de benamingen bezigen, zoo als zij in ons exercitie-reglement voorkomen: halfbataillon, divisie, peloton (halve kompagnie), sectie (half peloton) en halve sectie.
β. Bij de kolonnestelling staan de verschillende onderdeelen, niet naast maar achter elkander; men kan hier de meest verscheidene formatiën aannemen, naarmate van de afdeeling, die men tot grondslag aanneemt. Ieder dier formatiën kan dan echter weder eene geslotene of eene opene kolonne zijn, naarmate de afdeelingen meer of minder digt achter elkander geplaatst zijn. Bij eene opene kolonne is iedere afdeeling van de naastvoorgaande op eenen afstand verwijderd, die gelijk is aan hare frontlengte (geheel opene kolonne, kolonne op geheele distantie) of slechts op eenen afstand, van hare halve frontlengte (kolonne op halve distantie, half opene kolonne) of op eenigen anderen afstand, die men op eene dergelijke wijze kan aangeven. De voornaamste kolonnen, die men uit een bataillon kan vormen, zijn: 1o de kolonne met pelotons; hier kan nu het eerste peloton vooraan zijn, gevolgd door het tweede, het derde enz. of de orde is omgekeerd en het laatste peloton staat vooraan, opgevolgd door het voorlaatste, enz. In het eerste geval zegt men dat de kolonne den regtervleugel aan het hoofd, in het tweede, dat zij den linkervleugel aan het hoofd heeft. Deze opmerking is van toepassing op alle andere dergelijke kolonnen met verschillende frontbreedten. 2o. De kolonne met sectiën. 3o. De kolonne met halve sectiën; deze kan wegens hare geringe frontbreedte alleen open zijn. - Deze drie genoemde kolonnen zijn, open of half open gebezigd, zeer geschikt om te marcheren; de breedte van den weg, waarop men zich beweegt, zal het gebruik van de eene of andere dezer kolonnen bepalen; ook is de kolonne met pelotons zeer geschikt voor de voorbereidende bewegingen in het gevecht. Hoe breeder het front is, des te meer kan men de kolonne verkorten, wat van veel belang is, indien verschillende bataillons elkander op eenen weg volgen en zich toch spoedig moeten deployeren. Men geeft aan de hier opgenoemde kolonnen ook wel den naam van pelotons-, sectie of halve sectie-kolonne; dit kan aanleiding geven tot vergissingen, daar men bijv. door pelotons-kolonne ook wel verstaat eene kolonne, die uit een enkel peloton gevormd is, even als men met het woord bataillonskolonne eene kolonne van een enkel bataillon aanduidt. 4o. De kolonne met divisiën, op den regter- of linkervleugel geformeerd, voornamelijk bij de mogendheden, welke bij hunne bataillons grenadierkompagniën hebben, die dan gewoonlijk op den regtervleugel staan en de spits der kolonne uitmaken. 5o. De kolonne d'attaque, aanvalskolonne op de twee middelste pelotons zamengetrokken, zoodat het eerste en het laatste peloton de achterste divisie uitmaken. Deze kolonne heeft het voordeel van spoedig zamengetrokken of gedeployeerd te kunnen worden, terwijl zij een gemakkelijke overgang tot de carré-formatie daarstelt. Deze beide kolonnen met eene kompagnie's frontbreedte worden meestal gesloten gebezigd en dragen dan den naam van gevechts- of aanvalskolonnen, omdat zij voornamelijk in het gevecht en wel tot den bajonetaanval gebezigd worden. 6o. Eene andere soort van gevechtskolonnen, vooral in den laatsten tijd veel gebruikt, zijn de kompagnieskolonnen (bij de Oostenrijkers divisiekolonnen). De Pruissen vormen deze kolonne door het achter elkander schuiven van drie sectiën (pelotons) of van zes halve pelotons (halbzüge) op twee gelederen. In het bataillon formeren zich de beide kompagniën van het regter halve bataillon met den linkervleugel, die van het linker halve bataillon met den regtervleugel aan het hoofd, zoodat men in het midden eene kern van twee kompagniën en op elken vleugel eene afge-
{==149==} {>>pagina-aanduiding<<}
zonderde kompagnie verkrijgt. Voor het gevecht kan men nu die kompagniën naar omstandigheden verder uit elkander laten gaan, op twee of drie liniën scharen, enz. In het Oostenrijksche bataillon van 6 kompagniën worden twee in linie naast elkander staande kompagniën divisie genoemd; iedere kompagnie heeft 4 sectiën en elke divisie vormt eene kolonne op het midden, zoodat het bataillon drie zulke divisiekolonnen telt. Bij ons te lande worden de kompagnieskolonnen geformeerd door iedere kompagnie afzonderlijk met sectiën in opene kolonne zamen te trekken. De kompagnieskolonnen worden voornamelijk gebezigd, daar waar een klein aantal bataillons een zelfstandig gevecht moeten voeren, waar men zich door het verdeelen der bataillons een grooter getal eenheden moet verschaffen, dan deze op zich zelve opleveren; zij zijn vooral geschikt voor de verdediging, voor het verspreide gevecht, in doorsneden, zeer bedekt terrein. Het is echter niet zeldzaam en gemakkelijk er misbruik van te maken, waardoor dan altijd een zeer nadeelige invloed op de leiding van het gevecht wordt uitgeoefend.
γ. De carrés der infanterie zijn: 1o. ledige en 2o. volle carrés. De ledige carrés ontstaan door de plaatsing van het bataillon in een vierkant of regthoek, dat naar alle zijden front maakt; de volle ook verdedigingsmassas of verdedigingskolonnen genoemd, zijn eenvoudig geslotene kolonnen, waarvan de tusschenruimten der flanken door eenige manschappen uit het midden genomen, of door het opsluitend gelid aangevuld worden. Alle carrés zijn bestemd om infanterie, die zich op eene vlakte bevindt, tegen de aanvallen van kavallerie te beschermen. Daaruit volgt, dat zij genoegzame binnenruimte moeten hebben om de bereden officieren, de muzijkanten, gewonden, enz. te kunnen opnemen, dat zij spoedig moeten kunnen geformeerd worden, dat men zich in deze formatie moet kunnen bewegen en dat het voor de kavallerie moeijelijk moet zijn ze te doorbreken. Men verwijt aan de volle carrés, dat zij geene binnenruimten hebben, dat de officieren in die digte massa geen overzigt hebben, dat zij veel van het vijandelijk geschutvuur te lijden hebben; aan de ledige - dat zij moeijelijker en langzamer geformeerd worden en moeijelijk in beweging te stellen zijn. Men zoekt de verzekering tegen het doorbreken der kavallerie hetzij in eene krachtige vuuruitwerking en uit dat oogpunt verdienen de ledige carrés de voorkeur, omdat zij de grootste en aan alle zijden eene gelijke vuuruitwerking hebben, terwijl bij de volle carrés die der flanken altijd veel te wenschen zal overlaten - of in den stoffelijken tegenstand van de digt opgesloten massa, als wanneer de volle carrés te verkiezen zijn. Het is echter onbetwistbaar, dat enkele ruiters in een ledig carré binnengedrongen, nooit zulk eene verwarring zullen doen ontstaan als in een vol. De voorstanders van de ledige carrés, die met regt de grootste waarde aan de vuuruitwerking hechten, willen desniettegenstaande het voordeel van den stoffelijken tegenstand tegen het indringen niet laten varen en verlangen dus, dat hunne zijden minstens 4 à 6 man diep gemaakt worden; hoewel zooveel gelederen achter elkander toch nooit op eene doelmatige wijze hun vuur kunnen afgeven.
Bij de onbetwistbare voordeelen der ledige carrés met betrekking tot de vuuruitwerking en de even zoo onbetwistbare der volle carrés ten opzigte van de beweegbaarheid, zoude men eenen tusschenvorm moeten uitvorschen, die zoo min mogelijk van de aanvalskolonne verschilde, evenwel langere flanken had dan het gewone volle carré.
In den regel worden carrés slechts uit één bataillon zamengesteld, somtijds echter uit meerdere, zooals bijvoorbeeld de Egyptische carrés van de Franschen; deze waren aan alle zijden 6 a 9 gelederen diep; het eerste gelid viel op de knie, het tweede en derde vuurden daarover heen, het vierde laadde de geweren en verruilde ze met

{==150==} {>>pagina-aanduiding<<}

die van het derde; het eerste gelid vuurde eerst in het laatste oogenblik tegen de borst der aanrennende paarden. Hoe grooter men een carré maakt, des te gemakkelijker kan men de voordeelen der volle en ledige carrés vereenigen, des te grooter echter, zijn ook de verliezen indien de vijandelijke kavallerie er binnengedrongen is.
Indien twee carrés op dezelfde lijn naast elkander staan, dan kunnen zij elkander tegen kavallerie, welke tusschen hen doordringt, slechts door schuinsch aan te leggen en dan nog zeer onvolkomen ondersteunen; om hierin te voorzien heeft de Fransche generaal Pelet de zoogenaamde schuinsche carrés of carrés op de diagonaal ingevoerd, die men daarstelt door ieder carré eene frontverandering van 45o te laten verrigten. De formatie heeft echter beslissende bezwaren; zij is te kunstmatig en omslagtig en zal dus ook in de praktijk niet dikwijls toegepast kunnen worden.
Even als de gesloten orde bij alle marschen en ook bij omstandigheden van het gevecht met vrucht kan gebezigd worden, zoo kan men ook bij vele omstandigheden de verspreide orde aanwenden.
De verspreide orde, de orde en tirailleur der infanterie vervalt in twee hoofdsoorten: 1o. de gewone tirailleurlinie en 2o. de linie van tirailleurgroepen.
De gewone tirailleurlinie wordt op twee verschillende wijzen gevormd, namelijk zoodanig, dat de enkele manschappen op eene lijn ieder op 5 of 10 meer passen van elkander verwijderd staan of zoodanig dat de twee (of drie) man van hetzelfde rot steeds bij elkander blijven om zich wederkeerig te ondersteunen, terwijl die rotten tirailleurs op eene lijn ontwikkeld, op 5, 10 of meer passen van elkander staan. De laatste wijze, welke ook in ons leger gebruikelijk is, heeft het voordeel, dat de manschappen van een rot, waarvan de een den anderen ondersteunt, elkander wederkeerig aanmoedigen en men op deze wijze altijd van een geregeld vuur over de geheele linie verzekerd is, daar een der manschappen altijd geladen moet hebben, eer de andere zijn schot mag afgeven; hierbij komen voor bijzondere gevallen, bijv. bij de voorpostendienst (zie Veiligheidsdienst) nog meerdere voordeelen. Met de gesloten linie vergeleken, heeft de tirailleurlinie de volgende voordeelen: de afzonderlijke manschappen of rotten kunnen zich vrij en ongedwongen bewegen, zij vuren niet op kommando, elk hunner kan zijn schot aanbrengen wanneer het hem goeddunkt, hij kan daarbij elke houding aannemen, van de minste voordeelen van het terrein gebruik maken, om zich voor 's vijands gezigt en vuur te dekken; de intelligentie, het doorzigt en de moed der enkele manschappen vertoonen, ontwikkelen en versterken zich; de dekking des terreins niet eens in aanmerking nemende, biedt toch de tirailleurlinie door de groote tusschenruimten een veel slechter doel voor het vijandelijke vuur dan eenige geslotene opstelling. Als nadeelen staan daar tegenover: het geringe verdedigingsvermogen tegen de kavallerie op open en vlak terrein, de moeijelijkheid van de leiding en beweging van lange tirailleurliniën, die zich vooral in doorsneden en bedekt terrein het meest doet gevoelen; de mogelijke verkwisting van munitie, de vrije werking van zooveel afzonderlijke bestanddeelen, die mogelijk het algemeene doel naauwelijks begrijpen en waarvan ieder zijn eigen weg gaat, omdat ieder zijne eigene inzigten en zijn eigen belang heeft.
Hieruit volgt nu dat het tirailleurgevecht nooit geheel op zich zelf moet staan, dat men het altijd in verband met en in zekere natuurlijke afhankelijkheid van gesloten afdeelingen moet houden en dat men met betrekking tot het tirailleren eene doelmatige spaarzaamheid als de hoogste wet moet beschouwen. Men vindt dan ook werkelijk, dat daar waar de leiding niet medegesleept, niet meer door de soldaten beheerscht werd, dan zij deze beheerschte, deze regel steeds gevolgd werd; moge het in

{==151==} {>>pagina-aanduiding<<}

de Fransche omwentelingsoorlogen en gedeeltelijk in die van het keizerrijk ook al dikwijls voorgekomen zijn, dat geheele divisiën infanterie zich in zwermen tirailleurs oplosten, dan moet men dat toch niet als een stelsel beschouwen, maar kan men gerust aannemen, dat door verschillende omstandigheden de bevelhebbers den invloed verloren hadden, dien zij hadden moeten bewaren om het gevecht volgens hunne inzigten te leiden.
De grondslag bij het zamengestelde gevecht is, dat de taktische eenheid slechts een betrekkelijk klein gedeelte van hare geheele magt voor het tirailleurgevecht bezigt, terwijl zij het overige gesloten bijeen houdt. Het gedeelte, dat daarvoor gebezigd wordt is òf het derde gelid van een bataillon, zoo als bij de Pruissen en de overige legers die hen nagevolgd hebben, òf het zijn afzonderlijke kompagniën van het bataillon, ligte, tirailleur-, voltigeur- of jagerkompagniën genaamd zoo als bij de Engelschen, de Nederlanders, de Franschen, de Zwitsers en meer anderen. Bij de Pruissen formeert iedere kompagnie uit het derde gelid van hare twee pelotons (züge) een peloton tirailleurs (schützenzug) op twee gelederen. Van de vier zoo gevormde pelotons gaan er aanvankelijk slechts twee vóór het bataillon, dat nu slechts op twee gelederen staat. Deze twee pelotons lossen zich echter niet geheel op, maar verspreiden slechts een derde of twee derde hunner sterkte in eene tirailleurlinie, die zich op 300 passen voor het gesloten gedeelte van het bataillon, over de lengte, die het in linie zoude innemen (onverschillig in welke formatie het bataillon staat) uitbreidt; het niet opgeloste gedeelte der twee pelotons blijft in twee kleine hoopen als ondersteuningstroep (soutien) gesloten op 150 passen vóór het bataillon bij elkander. Uit dat soutien kan nu naar omstandigheden de tirailleurlinie afgelost of versterkt worden en daarbij vindt zij, als zij bijv. door kavallerie bedreigd wordt haar natuurlijk vereenigingspunt, waaromheen zij zich scharen kan. Eerst indien de twee oorspronkelijk vooruitgerukte pelotons geheel zijn opgelost, worden de tot nu achter het bataillon staande pelotons op 150 passen daarvoor opgesteld en vormen dan het soutien van de beide andere, tot dat zij insgelijks geheel of gedeeltelijk tot aflossing of tot versterking verspreid werden. Dezelfde grondregels, welker nakoming alléén, eene doelmatige leiding van het tirailleurgevecht door den bataillons-kommandant toelaat, worden ook in de hoofdzaken opgevolgd door de infanterie van die mogendheden, welke afzonderlijke tirailleurkompagnien hebben. Staan deze kompagniën op drie gelederen, dan kan men aanvankelijk uit het eerste gelid van ieder peloton of van iedere sectie (indien de kompagnie slechts één peloton uitmaakt), eene gewone tirailleurlinie vormen, terwijl de twee laatste gelederen als soutien achterblijven, zoo als niet lang geleden bij de Fransche linie-infanterie gebruikelijk was.
Men neemt aan, dat de doelmatigste verhouding van het gedeelte des bataillons, dat tot de tirailleurdienst moet bestemd worden, een derde gedeelte van het geheel bedraagt. Door verschillende redenen, waaronder de verbetering der handvuurwapens en de algemeene neiging tot het verspreide gevecht, die bij de officieren van alle legers heerscht, omdat daardoor ook de jongste van hen, eene soort van zelfstandigheid verkreeg, de voornaamste zijn, vergenoegde men zich echter niet met dat gedeelte. Daar alle soldaten in de tirailleurdienst geoefend werden, vooral ook om hen de zoo wenschelijke persoonlijke zelfstandigheid te geven, moesten en wilden zij ook allen voor die dienst gebezigd worden. Men zoude dit doel nu zeer gemakkelijk hebben kunnen beruiken door heden de eene, morgen de andere kompagnie als tirailleurkompagnie te gebruiken, maar men koos daartoe veelal een ander middel, namelijk door het bataillon in kompagnieskolonnen op te lossen en daardoor aan iedere kompagnie de mogelijkheid te verschaffen op eigen hand het tirailleurgevecht te voeren. Dewijl nu

{==152==} {>>pagina-aanduiding<<}

in elke kompagnie dezelfde strekking heerschte, die de oplossing van het bataillon in zijne onderdeelen veroorzaakt had, moest natuurlijkerwijze daardoor het verspreide vuurgevecht een belang en eene uitbreiding verkrijgen, die duizende moeijelijkheden veroorzaakte voor eene krachtige leiding van het geheel en diensvolgens voor het krachtig optreden en het vervolgen van één doel, omstandigheden, die in de werkelijkheid ook wezenlijk zijn voorgekomen; het schijnt diensvolgens eene der eerste vraagstukken te zijn, welke de taktiek moet oplossen, dit ingeslagen dwaalspoor te doen verlaten en op den regten weg terug te voeren, waarop eene betere verbinding van het vuurgevecht met den bajonetaanval en met de leiding der massa's plaats vindt. In Italië hebben de Franschen onlangs ingezien dat het bij een te uitgebreid tirailleurstelsel moeijelijk is de tirailleurs weder te verzamelen.
Het zoogenaamde tirailleren met groepen kan echter niet als een overgang daartoe beschouwd worden. Terwijl de Fransche jagers, die op twee gelederen staan, hunne tirailleurlinie uit groepen elk van twee rotten, dat is van vier man (camarades de combat) vormen, is men in den laatsten tijd, vooral bij de infanterie der noordelijke Duitsche staten in die rigting verder gegaan; men vormt daar de tirailleurlinie uit tirailleurgroepen (feuergruppen), die elk bestaan uit eene sectie van 5, 8 of meer rotten der tweegelederenstelling (dus 10, 16 of meer manschappen). Ieder dezer groepen wordt vereenigd gehouden en onder het bevel van eenen onderofficier of korporaal gesteld. De aanleiding tot deze formatie was de invoering der verbeterde vuurwapens, met eene ten opzigte van vroeger zeer verhoogde dragt en hier en daar met eene veel snellere ladingswijze. Daar deze verhoogde dragt slechts dienstig kan zijn, als de afstanden behoorlijk geschat en diensvolgens het vizier behoorlijk gesteld wordt en men den afzonderlijken schutter hierin niet volkomen vertrouwde, terwijl de mogelijkheid van spoediger te laden, het gevaar van nuttelooze verkwisting van munitie sterk vermeerderde, voelde men de noodzakelijkheid van een strenger opzigt en eene naauwkeuriger leiding der afzonderlijke schutters; van daar hunne vereeniging in grootere groepen aan ieder van welke men een man kan toevoegen, die in beide genoemde opzigten geheel te vertrouwen is. Uit dit oogpunt kan men tegen de tirailleurgroepen niets inbrengen. Vergelijkt men overigens deze wijze van tirailleren met de gewone tirailleurlinie, dan vindt men, dat de zoo goed werkende ontwikkeling der ware militaire eigenschappen bij gene verloren gaat en dat men door die formatie het tirailleren weder aan zekere bepaalde vormen onderwerpt, wier gemis volgens het algemeene gevoelen juist een der grootste voordeelen van het tirailleurvuur boven het vuur in gesloten orde uitmaakt. Door het tirailleren in groepen krijgt de leiding hare magt in het klein terug, echter volstrekt niet in het groot, terwijl men juist daarnaar moet streven haar in het groot krachtig te laten werken. Dit nu schijnt niet anders mogelijk dan door het gebruik der kompagnieskolonnen niet tot regel te laten worden, maar binnen zekere grenzen te beperken, terwijl men het grootere taktische verband van het bataillon als normaal aanneemt.
b. Kavallerie. De kavallerie heeft even als de infanterie eene geslotene en eene verspreide orde. Men rekent voor elken ruiter eene frontbreedte van 1 en eene diepte van 3 passen. Drie ruiters naast elkander, beugel aan beugel, vormen een vierkant. Wordt de kavallerie op twee gelederen geplaatst, dan moeten die 1 pas tusschenruimte hebben, zoodat dus eene afdeeling van 7 rotten een vierkant vormt. De taktische eenheid van de kavallerie is het eskadron, gemiddeld van 150 paarden, voor grootere afdeelingen de divisie van 2 eskadrons of het regiment van 3, 4, 5, 6 of 8 eskadrons.
De geslotene formatiën van het eskadron zijn: α. de opstelling in orde van

{==153==} {>>pagina-aanduiding<<}

bataille of de gewone liniestelling; het eskadron wordt verdeeld in 3, 4 of 5 pelotons, gewoonlijk 4; de pelotons worden naast elkander gesteld; op den regter- en linkervleugel van het eskadron en tusschen de verschillende pelotons staat een onder-officier in het eerste gelid, de officieren pelotonskommandanten één pas voor het midden van hun peloton, terwijl de overige officieren en onderofficieren in het opsluitend gelid staan. Ieder peloton moet met uitzondering der onderofficieren, ten minste 9 rotten tellen, opdat het kunne uitzwenken; het wordt ingedeeld in afdeelingen van vieren (van vier rotten), die met de sectiën bij de infanterie overeenkomen. β. De linie met eene offensieve of defensieve flank, waarbij 3 pelotons zoo als gewoonlijk in linie staan, terwijl het eerste of laatste peloton, het tweede of derde op ongeveer 30 passen afstand volgt, met het doel wanneer de eerste linie aanvalt, vijandelijke tegenaanvallen te keeren of door zelf vooruit te rukken den frontaanval der eerste linie door eenen flankaanval te ondersteunen. γ. De kolonne met échelons of de halve kolonne, hetzij regts of links afgemarcheerd; in het eerste geval is het eerste poloton vooraan, het tweede volgt links achterwaarts daarvan op eenen afstand van eene halve pelotonsbreedte, vervolgens het derde en het vierde op dezelfde wijze; in het laatste geval komt eerst het vierde peloton, daarna het derde regts achterwaarts, enz.; deze beide laatste formatiën zijn bij onze kavallerie niet reglementair voorgeschreven. δ. De kolonne met pelotons, altijd eene opene kolonne. ε. De kolonne met vieren, tweeën of eenen waarbij hier te lande het genoemde aantal rotten elkander beurtelings opvolgt, terwijl bij andere legers deze F. geheel overeenstemt met den flankmarsch van onze kavallerie. Zie Wending.
De geslotene formatiën van het regiment, dat hier van vier eskadrons wordt voorondersteld, zijn: α. de orde van bataille of de gewone opstelling in linie; de eskadrons staan in linie volgens hun nummer van den regter- naar den linkervleugel met eene onderlinge tusschenruimte van twaalf passen naast elkander, de standaard in het midden van het regiment, op den linkervleugel van het tweede eskadron, de opgenoemde orde wordt de oorspronkelijke orde genoemd, terwijl men, als de eskadrons in omgekeerden zin hunner nummers zijn gerangschikt of de onderdeelen der eskadrons in dien zin geplaatst zijn, zegt, dat het regiment in tijdelijke orde is opgesteld. β. De linie met eene offensieve of defensieve flank, even als hierboven is gezegd, met uitzondering, dat de flank meestal uit een geheel eskadron bestaat en in linie of in kolonne met pelotons kan gerangschikt zijn. γ. De orde in échelon even als hierboven, behalve dat de échelons uit geheele eskadrons bestaan en bij ons eenen normalen afstand van 56 passen onderhouden; men kan deze formatie ook met de naastvoorgaande verbinden. δ. De kolonne met pelotons of halve eskadrons (kolonne met afstanden), ieder eskadron is met pelotons in kolonne en de eskadrons volgen elkander, het hoofdeskadron aan het hoofd als men regts, het vierde eskadron als men links is afgemarcheerd. ε. De kolonne met eskadrons; de eskadrons staan gedeployeerd achter elkander met den regter- of linkervleugel aan het hoofd; zij kan open of gesloten zijn; in het eerste geval hebben de eskadrons eenen onderlingen afstand van 56, in het laatste geval eenen afstand van 12 passen. Indien de gesloten kolonne tot den aanval gebezigd wordt, dan wordt gewoonlijk het laatste eskadron voor de helft regts, voor de andere helft links buiten de kolonne getrokken. ζ. De kolonne op het midden met pelotons; het regter- en het linker halve regiment staan naast elkander het eerste in kolonne met pelotons links, het laatste met pelotons regts afgemarcheerd. De geheele breedte der kolonne bedraagt drie pelotons-
{==154==} {>>pagina-aanduiding<<}
breedten, met inbegrip van de tusschenruimte, die in de orde van bataille tusschen het tweede en derde eskadron bestond. η. De eskadronskolonne. Ieder eskadron is op zich zelf in kolonne met pelotons; de 4 eskadrons staan dus op dezelfde lijn, en hebben een onderlingen afstand van eene eskadronsbreedte. De beide laatste kolonnen worden hoofdzakelijk als manoeuvreervormen gebezigd, tot het doortrekken der liniën of het doortrekken van défilés.
De verstrooide formatiën komen bij de kavallerie even als bij de infanterie in het gevecht te pas, altijd in verband met gesloten troepenafdeelingen en wel op tweederlei wijze. Men onderscheidt: α. de aanval en fourrageur en β. de tirailleurlinie.
De kavallerieafdeeling, die tot den aanval en fourrageur overgaat, verspreidt zich in galop voor het front en tast den vijand met de grootste onstuimigheid aan, waarbij niet alleen de manschappen van hetzelfde rot, maar alle ruiters elkander wederzijds ondersteunen. De aanval en fourrageur kan met vrucht gebezigd worden tegen vijandelijke infanterietirailleurs op de vlakte of tot vervolging van eenen vijand, die in verwarring terugtrekt. Hoe grooter die verwarring is, des te minder zal men van eenen tegenaanval te vreezen hebben en des te grooter kan ook het gedeelte van den troep zijn, dat zich verspreidt; van een eskadron moet ten minste een peloton, van een regiment voor ieder eskadron één peloton in gesloten orde blijven.
Eene tirailleurlinie (flankeurlinie) wordt door eene betrekkelijk zwakke afdeeling van een grootere kavallerietroep gevormd, als deze, hoewel niet onmiddelijk onder het vuur of in gevecht met den vijand, hem toch wil observeren om het geschikt oogenblik tot den aanval af te wachten en tegelijkertijd enkele vijandelijke ruiters beletten wil te digt te naderen. Een regiment bijvoorbeeld zendt daartoe een eskadron op 200 of 250 passen vooruit; dit eskadron verspreidt dan weder op ongeveer 100 passen voorwaarts een peloton, dat zich in eene linie van minstens de frontbreedte van het regiment uitbreidt. Zij zijn de flankeurs, dragen den sabel aan den sabelkwast aan het vuistgewricht en gebruiken de karabijn. Is de geheele kavallerie niet met karabijnen bewapend, dan gebruikt men tot het tirailleren altijd afdeelingen, welke van dat wapen en bij voorkeur van getrokken karabijnen voorzien zijn.
c. Bij de artillerie moet men nog meer dan bij de andere wapens de formatie voor de vuuruitwerking en voor de beweging onderscheiden. Voor de vuuruitwerking staan de stukken altijd in linie (in batterij). De stukken zijn afgelegd, de monding naar den vijand gekeerd, terwijl in tweede linie achter de lijn der stukken de bespannen voorwagens en de kaissons opgesteld zijn. De batterij-reserve (zie Batterij) blijft 200 à 400 passen of nog verder achter de manoeuvreerbatterij. De bespanningen van de voorwagens en kaissons maken front naar de zijde of naar de tegenovergestelde zijde van den vijand; het eerste als de batterij, nadat zij haar vuur eindigt voorwaarts moet rukken, het laatste als zij terug moet gaan. Een bespannen vuurmond behoeft eene breedte van omtrent 3 en eene diepte van 20 passen als het een ligte, van 30 passen als het een zware vuurmond is. De gewone tusschenruimte waarop de stukken in batterij van elkander staan is 20 à 70 passen; deze kan echter tot op 10 passen verminderd worden, indien men op het afrijden geen acht behoeft te slaan en de eene of andere reden het noodig maakt een grooter aantal stukken op een minder front te bezigen; even zoo kan men de intervallen willekeurig vergrooten, en ook onderling ongelijk maken. Grootere intervallen zijn dikwijls zeer nuttig.
De batterijen zijn verdeeld in sectiën elk van twee stukken. Daaruit blijkt, dat de

{==155==} {>>pagina-aanduiding<<}

batterijen van 8, boven die van 6 stukken te verkiezen zijn, daar men bij de eersten halve batterijen kan detacheren, die uit sectiën bestaan, welke op zich zelven weder zelfstandig kunnen handelen. Het groote voordeel dat de artillerie boven de overige wapens heeft is dat daarbij eene geheele vrijheid in afstanden en in rigting (behalve bij parades) bestaat, terwijl voorts ook daarbij de inversie vervalt en de sectiën, mits hare beide stukken slechts bijeen blijven, eene willekeurige plaats in de batterij kunnen nemen.
De formatiën voor de beweging met bespannen vuurmonden en voertuigen zijn: 1o. De orde van bataille, waarbij alle stukken opgelegd en de paarden naar den vijand gekeerd zijn en de kaissons der manoeuvreerbatterij in tweede linie daarachter staan. 2o. De opene kolonne met halve batterijen hetzij met den regtervleugel aan het hoofd, namelijk eerst de vuurmouden van de regter halve batterij, daarachter hunne kaissons, dan de vuurmonden van de linker halve batterij en eindelijk hunne kaissons, of in plaats daarvan eerst de vuurmonden der regter, voorts die der linker halve batterij, daarachter de kaissons van de eerste en dan die van de tweede halve batterij, - of met den linkervleugel aan het hoofd. De afstand der halve batterijen is dan 80 pas. 3o. De opene kolonne met sectiën, waarbij de afstanden van de assen der eene tot die der andere sectie 40 pas en bij de rijdende artillerie die der afdeelingen van de assen hunner stukken 8 pas bedragen; deze kolonne kan op de regter of linker sectie of op de stukken van het midden geformeerd worden. 4o. De kolonne met stukken of de marschkolonne met den regter- of linkervleugel aan het hoofd. Hier volgen eerst alle vuurmonden en dan de voertuigen of elke vuurmond wordt door den daarbij behoorende kaisson gevolgd. De afstand van de monding van het voorgaande stuk tot aan de hoofden van de voorspanpaarden van het volgende stuk is 4 pas, tenzij de bediening achter het stuk marcheert, dat dikwijls voorkomt. 5o. De geslotene kolonne met sectiën, heele of halve batterijen met afstanden van 4 pas. Deze formatie wordt gebezigd om artillerie door de intervallen van andere troepen vooruit te brengen of om défilés door te trekken. 6o. De kolonne op het midden, die altijd gesloten is. Deze is geformeerd op de beide stukken van het midden, dat bij de ligte 12 
{== afbeelding 	==} {>>afbeelding<<}
    
 batterijen en bij alle 6 
{== afbeelding 	==} {>>afbeelding<<}
    
 batterijen de houwitsers zijn. Zij geeft de snelste opmarschen en zamentrekking en is de eigenlijke gevechts-kolonne der artillerie. Ook is de formatie op de twee midden sectiën zeer doelmatig, als men plaats genoeg heeft voor de kolonne met halve batterijen.
Indien de kolonnen in plaats van zoo als hierboven aangenomen was, tegen den vijand op te rukken, in den terugtogt gevormd worden, dan zijn in plaats van de vuurmonden, de kaissons aan het hoofd. Van de beide kolonnenformatiën, a. met door elkander gemengde stukken en voertuigen en b. met stukken en voertuigen, ieder op zich zelve, zal de rijdende artillerie in het gevecht bij voorkeur de laatste, de ligte veldartillerie de eerste verkiezen, ten einde zoo spoedig en met zoo veel stukken mogelijk het vuur te kunnen openen. Bij onze artillerie manoeuvreren de kaissons zelden mede om verwarring te voorkomen, het gevaar te verminderen, ruimte te winnen, enz.
Over de formatiën van grootere troepenafdeelingen uit een of verschillende wapens bestaande, vergelijke men de artikels: Liniën, Reserve, Slagorde, Vechtwijze.
B. Zeemagt. Bij de vloten is ieder schip op zich zelf de taktische eenheid; met betrekking tot de formatie heeft dit niet meer gewigt dan de enkele infanterist, de enkele kavallerist, de afzonderlijke vuurmond voor de taktiek der landmagt. Om alzoo de formatie der vloten te beschouwen is het noodig, dat men zich een grooter aantal schepen met elkander vereenigd voorstelt, even als een aantal

{==156==} {>>pagina-aanduiding<<}

infanteristen een bataillon, een aantal kavalleristen een eskadron en een aantal vuurmonden eene batterij vormen. Wij willen in het algemeen deze vereeniging van 3, 4, 5 of meer schepen, welke alle van hetzelfde charter moeten zijn met het woord eskader bestempelen. De formatiën van een eskader staan in het naauwste verband, met den aard der beweegkracht van de schepen; men zal F. hebben toepasselijk op zeilschepen, andere op schepen, die niet van den wind afhankelijk zijn, onverschillig of zij door stoom of door riemen worden bewogen. Het overgangstijdperk, waarin de taktiek der vloten op het oogenblik is, door de invoering van den stoom en van de schroef veroorlooft ons, vooral als men de gehechtheid der zeelieden aan het oude in aanmerking neemt, niets anders, dan eerst de formatiën van een eskader zeilschepen te beschouwen en daarna te onderzoeken, welke veranderingen de genoemde invoering waarschijnlijk zal veroorzaken.
Een eskader zeilschepen heeft de volgende formatiën: α. De linie van bataille; alle schepen van het eskader zijn hier op eene van de twee bij-den-windslijnen, hetzij op de bakboords- of op de stuurboords bij-den-windslijn geschaard, alle kielen liggen in deze zelfde lijn en ieder schip ligt in het kielwater van het andere; tusschen twee naburige schepen is een afstand van hoogstens 2 kabellengten (450 ellen), opdat ieder schip de ruimte hebbe te manoeuvreren, zonder zijn' buurman aan boord te loopen. β. De marschorde, waarvoor de naam van manoeuvreerorde veel beter geschikt is; alle schepen van het eskader liggen ook hier op dezelfde bij-den-windslijn, maar alle kielen liggen niet in deze lijn, maar maken daarmede eenen hoek, die bij alle schepen gelijk is; de schepen zeilen dus op evenwijdige lijnen (ruitsgewijze). De rigtingen, die de schepen kunnen volgen, liggen binnen den grootsten der bogen, die met den hoek van 20 kompasstreken overeenstemt, welke hoek door de twee bij-den-windslijnen gevormd wordt. Uit de manoeuvreerorde, die men in gewone omstandigheden bezigt, om zich van den vijand te verwijderen of hem te naderen, kan men onmiddelijk door de eenvoudige wending van ieder afzonderlijk schip, dadelijk tot de lijn van bataille overgaan. Eene bijzondere soort van manoeuvreerorde is de retraiteorde, welke door een eskader gevormd wordt, dat in het gezigt van den vijand en door hem vervolgd, den terugtogt wil verrigten. Het eskader is hierbij niet op één en dezelfde bij-den-windslijn geformeerd, maar op beide; het vormt dus eenen hoek van 12 kompasstreken of 135o, welks opening van den vijand afgekeerd, terwijl de punt naar hem toegekeerd is. Alle schepen zeilen denzelfden koers op evenwijdige lijnen; zij kunnen daarbij alle rigtingen volgen, die binnen den bovengenoemden hoek van 20 kompasstreken gelegen zijn, maar daar het bij eenen terugtogt gewoonlijk van belang is, zich zoo snel mogelijk aan 's vijands vervolging te onttrekken, zullen zij gewoonlijk vóór den wind zeilen (zie Terugtogt en Vervolging). γ. De eigenlijke marschorde, gewoonlijk konvooiorde genoemd; deze wordt gebezigd buiten het gezigt des vijands. De schepen zeilen daarbij in elkanders kielwater, alle kielen zijn in dezelfde lijn, niet in evenwijdige lijnen zoo als bij de manoeuvreerorde, maar de koers is niet eene van de bij-den-windslijnen, naar eene andere willekeurige binnen den boog van 20 kompasstreken, terwijl de linie van bataille aan eene der bij-den-windslijnen gebonden was.
Voor eskaders uit schepen zamengesteld, die niet van den wind afhankelijk zijn en door riemen of stoom bewogen worden, vindt men nu zonder moeijelijkheid de volgende afwijkingen: Moet eene linie van bataille gevormd worden, dan kan dit op elke streek van het kompas geschieden en niet enkel op eene bij-den-windslijn α. eene bijzondere manoeuvreerorde is in het geheel niet meer noodig; men kan veeleer de

{==157==} {>>pagina-aanduiding<<}

gewone marschorde te gelijkertijd als manoeuvreerorde gebruiken. β. De marschorde is in hare rigtingen niet meer tot den boog van 20 streken bepaald, maar kan elke rigting verkrijgen binnen de gezamenlijke 32 streken van het kompas. γ. Hieruit volgt, dat men de marschorde en de lijn van bataille zonder moeite met elkander in het naauwst verband kan brengen. (Zie Marsch, Slagorde, Vechtwijze).
In havens en reeden kunnen de schepen in den regel geene bepaalde taktische formatie aannemen; de ruimte, de goede ankerplaatsen voor de afzonderlijke schepen, de zorg voor de orde, waarin men het gemakkelijkst en doelmatigst de haven kan verlaten, zullen hier beslissen.

Fort.

Een zelfstandig werk, nabij eene vesting, hetzij onder het bereik van het geschutvuur des hoofdwals, hetzij daarbuiten gelegen; in het eerste geval noemt men het een gedetacheerd, in het tweede geval een geïsoleerd fort. Ook wordt wel aan werken, die geheel zelfstandig liggen en met geene vesting in verband staan en toch te klein zijn om vestingen te heeten, bijv. bij bergpassen, enz. of in de nieuwere versterkingskunst aan de gedetacheerde bastions, die toch integrerende deelen van de vestingwerken uitmaken, denzelfden naam gegeven.

Fortificatie.

Versterkingskunst. Zie Versterkingskunst.

Fortificatie-opzigters.

Genie-opzigters, in graad beneden den officier en boven den adjudant-onderofficier gesteld. Bij ons te lande heeft men er 10 van de 1ste; 10 van de 2de en 15 van de 3de klasse. Zij zijn belast met het dagelijksch toezigt over de werkzaamheden aan 's rijks vestingwerken en gebouwen en vervangen de officieren van de genie, in plaatsen waar deze niet aanwezig zijn.

Fougas.

Zie Mijn.

Fourgon.

Gelijkluidend met kleine transportwagen.

Fourier.

Een onderofficier, bij elke kompagnie infanterie, artillerie of mineurs (in ons leger ook bij elk eskadron kavallerie) aanwezig. In vele legers heeft hij nog thans, even als oorspronkelijk bij de vendels landsknechten, het opzigt over de inlegering en wordt hij op marsch tot het kwartiermaken gebezigd; bij andere legers wordt hij alleen tot het houden der rekeningen en schrijfwerk van allerlei aard of tot beide diensten, gebruikt. Bij de Duitsche legers worden nog hier en daar de soldaten, welke de kwartiermakende officieren en onderofficieren begeleiden Fourierschützen, markeurs of aanwijzers genoemd; in Oostenrijk wordt deze naam aan de oppassers der officieren gegeven.

Fourquefile.

Gaffelvormig wapen.

Fourquet.

Vork of gaffel der musket. Zie Handvuurwapens.

Fourrage.

Paardenvoeder bestaat in droog voeder, waartoe hooi, stroo, haver en bij uitzondering ook andere graansoorten en peulvruchten behooren en groen voeder, gras, klaver, enz. Goed hooi moet welgewonnen hooi van de eerste snede zijn, niet rot of beschimmeld, noch geel, zwart of wit, maar groen, geurig en droog; het mag niet jong, noch oud zijn en moet dunne, korte stelen hebben; stroo moet welgewonnen rogge- of haverstroo zijn, helder van kleur en zonder reuk, niet rot en zonder schimmel: het wordt voor een gedeelte tot haksel gesneden en bij het voederen met de haver vermengd; haver moet gelijksoortig, rijp, hard, zwaar, frisch, zuiver, blank en ongebroeid zijn. Het mud moet ten minste 41, 66 pond wegen. Groen voeder wordt slechts (behalve in ziektegevallen op last van den veel arts) bij gebrek aan ander gegeven. - Het voldoende voeder, voor een paard gedurende 24 uren, wordt ration genoemd; het gewone ration bestaat bij onze kavallerie uit 4 1/2 pond stroo, 5 pond hooi en 3 1/2 pond haver. Op voet van oorlog of in het algemeen als de paarden groote inspanningen moeten doen, wordt meer haver en

{==158==} {>>pagina-aanduiding<<}

hooi, daarentegen minder stroo gegeven. Moet men het hooi door stroo vervangen, dan is van het laatste het dubbele gewigt noodig, voert men in plaats van haver garst, dan geeft men van de laatste slechts iets meer dan 3/4 van het gewigt der eerste graansoort, van rogge slechts iets meer dan de helft. Overigens worden de rations volgens hunne groote in vredes- en oorlogsrations onderscheiden; in elk geval onderscheidt men nog zware en ligte rations, de laatste voor alle paarden, die eene vermoeijende dienst moeten verrigten.

Fourrageringen.

Het bijeenbrengen van levensmiddelen en paardenvoeder door de troepen zelfs, in alle gevallen, waarin de gewone leveringen niet voldoende zijn om het op te leveren. De F. worden somtijds onderscheiden in drooge en groene. Bij de eerste worden de levensmiddelen uit de dorpen en boerenwoningen opgehaald; bij de laatste, van de akkers afgemaaid en weggevoerd. Het spreekt van zelve, dat als fourrageringen in de nabijheid van den vijand moeten geschieden, eerst de noodige veiligheidsmaatregelen moeten genomen worden om de fourrageurs tegen overvalling van den vijand te vrijwaren.

Fourragestrik.

Een touw, aan de kavallerie of veld- en rijdende artillerie verstrekt om daarmede het hooi en stroo bij fourrageringen of bij het ontvangen uit de magazijnen, zamen te binden.

Fourrageur.

Aanval en fourrageur, aanval in verspreide orde van de kavallerie. Zie Formatiën.

Fraisen.

Stormpalen, palissaden, van iets kleinere afmetingen dan de gewone, die niet vertikaal, maar onder eene helling meestal van 45o op den horizon gezet worden. De F. werden reeds door Caesar bij het beleg van Alesia gebezigd.

Fraisering

Eene rij fraisen of stormpalen op de helling van een talud, in eene gracht, op de berme, enz. aangebragt en door eene gording, kussen genoemd, onderling verbonden. Eene F. moet nimmer aangebragt worden, dan daar waar zij geflankeerd wordt en niet aan het vijandelijke geschutvuur blootgesteld is, terwijl men zorg moet dragen, dat de punten der fraisen, nooit boven het verlengde van de plongée of van de zool der embrasuren uitsteken, waardoor zij hinderlijk voor het regtstreeksche vuur uit de borstwering zouden worden.

Framee.

Lans bij vele oude Gallische en Germaansche volksstammen.

Frans-Joseph-orde.

Oostenrijksche orde in 1849 door keizer Frans Joseph I gesticht.

Frederiks-orde.

Wurtembergsche orde in 1830 door koning Willem gesticht. Zij bestaat slechts uit ééne klasse.

Fregat.

Zie Schip.

Friesche ruiters.

De Friesche ook Spaansche ruiters genoemd bestaan uit eenen vier-, zes- of achtkantigen boom of haspelstok van 3 à 4 ellen lengte, waarin houten of ijzeren lansen van 150 à 200 ellen op eenen onderlingen afstand van 25 à 30 duimen zoodanig gestoken zijn, dat zij in vier verschillende rigtingen staan. Men gebruikt ze nog tegenwoordig in de versterkingskunst, veelal om daarmede ingangen af te sluiten, of ook om ze in de lengte der grachten te plaatsen en daardoor het overtrekken daarvan voor den vijand te bemoeijelijken. Op het einde der 17de en in het begin der 18de eeuw werden de Friesche ruiters door de infanterie veel in het open veld gebezigd om daarmede kavallerie aanvallen af te weren; zij vervingen zoo in zeker opzigt de piekeniers. Zoo lang de troepen met lansen bewapend waren, werden deze gebezigd, terwijl men daarna de lansen op wagens medevoerde, even als zulks reeds vroeger met haspelstokken plaats vond. Eerst de invoering des bajonetgeweers maakte aan dit gebruik der Friesche ruiters een einde; de Russen be-
{==159==} {>>pagina-aanduiding<<}
dienden er zich evenwel in 1769 nog van tegen de Turken. De troepen werden vroeger bepaald geoefend in het gebruik der Friesche ruiters, het insteken der lansen en de evolutiën, die eensdeels noodig waren om ze voor het front te brengen en daar op te stellen, anderdeels om bij den aanval er door heen te trekken. Friesche ruiters leveren goede beletsels op, als men door geweer- of geschutvuur het wegruimen beletten kan.

Fronken.

Zie Paardentuig.

Front.

1o. Zie Bastion, Flank, Vestingoorlog. 2o. Zie Formatiën.

Front van aanval.

Zie Bastion, Vestingoorlog.

Front de Bandière.

Kampfront. Zie Bandière.

Front moderne.

Onder dezen naam verstaat men het front van Vauban, door Cormontaigne verbeterd en door de school van Mezières in enkele bijzonderheden nader ontwikkeld. De ingenieurs Chatillon en Duvigneau hebben bijzonderlijk daartoe medegewerkt.

Frontaanval.

Aanval op het front eener vijandelijke stelling.

Frontmarsch.

Het vooruitrukken van eene in linie opgestelde troepenafdeeling, een bataillon, meerdere bataillons, enz. in eene rigting loodregt op de frontlijn.
In elk bataillon wordt de voeling naar het vaandel gehouden. Voor eene linie van verschillende bataillons, wordt daarbij een rigtingsbataillon benoemd, naar welks vaandel het geheel zich moet regelen. Opdat het dringen of het openen der rotten zoude vermeden worden, moet eigenlijk elk rot steeds op diezelfde lijn voortmarcheren, terwijl al die lijnen evenwijdig moeten zijn. De vaandeldragers zoeken daarom in het veld zoo mogelijk twee vaste punten in hunne rigting gelegen uit; zijn deze niet voorhanden, dan nemen zij van afstand tot afstand punten op den grond in het oog. De enkele manschappen moeten de voeling zacht naar het midden houden, zonder hunnen nevenman naar die zijde te dringen, wijken voor elke drukking, welke van die zijde komt en tegenstand bieden aan elke drukking, van de tegengestelde zijde. De frontmarsch was voor de taktiek der 18de eeuw eene zeer belangrijke zaak; tegenwoordig heeft hij grootendeels zijn gewigt verloren en wordt eigenlijk slechts uitgevoerd om zich van de geoefendheid der manschappen te overtuigen. Ook wordt hij ten onregte nog veel beoefend, om daardoor de oogen te verblinden. Bij batterijen is de rigting of op een der vleugels of op een der middensectiën.

Frontmuur.

Zie Kazemat.

Frontverandering.

Het innemen van een ander front, terwijl men dezelfde formatie behoudt. Eene frontverandering van kleine troepenafdeelingen (kompagniën) geschiedt door zwenking of opmarsch met rotten. Een bataillon, in linie opgesteld, kan eene kleine F. door zwenking volvoeren. Bij grootere F. stelt men een peloton van een der vleugels of twee pelotons uit het midden in de nieuwe rigting, laat de overige pelotons eene gedeeltelijke zwenking verrigten en ieder afzonderlijk naar de nieuwe rigtingslijn marcheren. (Zie ook Eventail). Bij eene linie van verscheidene bataillons verandert het bataillon, waarop de F. geschiedt op de gewone wijze van front. De overige bataillons stellen zich in kolonne, marcheren ieder afzonderlijk naar de nieuwe lijn van bataille en ontwikkelen zich daar weder in linie.
Eene kolonne verrigt eene F. of liever eene verandering van directie door de verschillende afdeelingen op dezelfde plaats, achtereenvolgens te laten zwenken of door alle afdeelingen gelijktijdig uit de flank naar de nieuwe rigting te laten marcheren, hetgeen altijd geschiedt als de kolonne stilstaat.
Bij de kavallerie steunt de F. op dezelfde gronden. Een enkel eskadron verrigt haar door zwenking; als verscheidene eskadrons vereenigd zijn, dan handelen zij na-
{==160==} {>>pagina-aanduiding<<}
genoeg als een bataillon, dat een gedeelte eener linie uitmaakt. De artillerie volvoert hare frontveranderingen door opmarschen met stukken, sectiën, halve of heele batterijen.
Bij de zeemagt volbrengt een eskader in konvooiorde geschaard, de F. door den contramarsch (zie Contramarsch); in linie van bataille eveneens, terwijl een eskader dat ruitsgewijze zeilt, haar door eene gelijktijdige en even groote wending van ieder schip afzonderlijk, verrigt.

Frontschoten.

Schoten waarbij de rigtlijn loodregt valt op het front van het te treffen voorwerp.

Frontwacht.

Zie Veiligheidsdienst.

Fusilier.

Zie Infanterie.

Fusilleren.

Doodschieten. Zie Straffen.

Fustibale.

Slingertuig, slingerstok; een lederen slinger in het midden van eenen stok bevestigd.



G.

Gaesum.

Werpspies bij de oude Galliërs in gebruik.

Gaffel.

1o. Zie Zeilen. 2o. Der musketten, fourquet, vork. Zie Handvuurwapens.

Gaffelzeil.

Zie Zeilen.

Gage.

Bezoldiging, jaarwedde.

Gagement.

Pensioen, voornamelijk van onderofficieren en manschappen. Zoo zegt men in plaats van gepensioneerde - gegageerde.

Galearius.

Legerknecht bij de Romeinen.

Galeche.

Ligt kuras.

Galei.

Zie Vaartuigen.

Galerij.

Mijngalerij. Zie Mijn. Gemeenschapsgalerij. Zie Gemeenschapsgalerij.

Galioundji.

Turksche marinier.

Galjoen.

1o. Galerijvormig uitstek aan de voorsteven van een schip. 2o. Een zwaar driemast oorlogschip of een groote gewapende koopvaarder, met hooge boorden en somtijds vier dekken boven elkander, vroeger vooral bij de Spanjaarden en Portugezen in gebruik.

Galjoot.

Vaartuig met 2 of 3 masten; zeer plat gebouwd en uitmuntend geschikt voor transportschip. Zie ook bombardeergaljoot.

Galla-uniform.

Groote tenue. Zie Tenue.

Gallen.

1o. Holten in de vuurmonden en in de projectilen, welke door luchtbellen, onzuiverheden van den vorm, enz. bij het gieten ontstaan; wanneer zij in menigte voorhanden of groot zijn, maken zij eenen vuurmond onbruikbaar. Bij nieuwe kanons en lange houwitsers mogen van den stootbodem tot vóór de tappen geene gallen in de ziel aanwezig zijn, vóór de tappen mogen zij niet dieper dan 3,3 streep zijn. Bij korte houwitsers mogen zij in de kamer 2 streep en in de ziel 3 streep diep zijn. Op het oppervlak van alle vuurmonden op sommige plaatsen mogen zij tot 7 streep diep zijn. In het zundgat worden geene gallen, hoe klein ook, toegelaten. 2o. Gebreken van paarden; vlotgallen zijn zachte zwellingen in de banden van het spronggewrigt ontstaan door eene te groote hoeveelheid lidvocht; als ze zich aan de binnen- en buitenzijde bevinden noemt men ze doorgaande

{==161==} {>>pagina-aanduiding<<}

gallen; de waaigal is eene zwelling in de verdieping tusschen den hak en den schenkel, terwijl eindelijk steengallen drukkingen of kneuzingen van de vleesch-zool zijn, welke tusschen de steunsels en de dragthoeken aanwezig zijn. Deze laatste G. zijn het gevolg van een slecht beslag of van het indringen van harde ligchamen tusschen de zool en het ijzer. Zij doen somtijds het paard sterk kreupel gaan.

Gallon.

Engelsche inhoudsmaat. Zie Maten.

Galloppijn.

Naam, die men vroeger aan den tweeden adjudant der generaals en aan de jongste officieren van gezondheid gaf.

Galop.

Zie Gangen.

Galvanismus.

Zie Ontstekingsmiddelen.

Gang.

1o. Mijngang, zie Mijnen. 2o. Gang van het paard, zie Gangen. 3o. G. of slagboeg, de weg, dien een schip, bij het laveren telkens over denzelfden boeg aflegt, alvorens te wenden.

Gangen.

De G. van het paard, worden in natuurlijke en kunstmatige onderscheiden. Tot de eersten behooren: de stap, de draf, de galop en de renloop. In den stap hoort men vier hoefslagen met regelmatige tusschenruimten; het paard zet bijvoorbeeld eerst het linkervoorbeen, daarna het regtervoor- en eindelijk het linkerachterbeen vooruit; door deze vier bewegingen komt het paard ongeveer zijne lengte vooruit. In den draf hoort men twee dubbele hoefslagen, terwijl het paard gelijktijdig zijn regtervoor- en linkerachtervoet nederzet en de beide andere voeten opligt; bij den gewonen draf komt de hoefslag van den achtervoet digt achter dien van den voorvoet, bij den gestrekten draf komt hij daarvóór. Indien het paard in den draf met de toon van den achterhoef den voorhoef aanraakt, voordat deze den grond verlaten heeft, dan ontstaat het aanslaan, dat aan het geluid der hoefijzers gehoord wordt en aanleiding geeft tot kwetsing van het paard en losgaan van het hoefijzer. De galop bestaat uit eene opeenvolging van sprongen; naarmate daarbij de regter- of linkerzijde van het paard meer vooruit en hooger opgeligt is, noemt men hem regtsche of linksche galop. Het geheele ligchaam wordt door één achterbeen vooruitgeworpen. Bij den regtschen galop verheft zich eerst het linker- en daarna het regtervoorbeen en vervolgens de achterbeenen in dezelfde orde. Het nederzetten heeft in eene omgekeerde orde van het opnemen plaats, namelijk eerst wordt het linker- en dan het regterachterbeen, vervolgens het linker- en dan het regtervoorbeen op den grond gezet. Bij den linkschen galop geschiedt alles op dezelfde wijze, behalve dat hier eerst het regtervoorbeen opgeligt wordt, enz. Bij den galop van zeer goed gedresseerde manegepaarden hoort men de vier hoefslagen ieder afzonderlijk, bij het grootste aantal paarden echter hoort men er slechts drie, terwijl dan de nederzetting van twee voeten overkruis geschiedt. Men onderscheidt den korten, den gewonen (schoolgalop) en den gestrekten galop, volgens den afstand, dien het paard bij elken sprong aflegt; bij den gewonen galop bedraagt die afstand twee, bij den gestrekten galop drie paardenlengten. Voor zware paarden is de draf, voor ligte de galop natuurlijker. De renloop of Carrière de snelste van alle gangen is insgelijks eene opeenvolging van sprongen waarbij de beide achterbeenen gelijktijdig het ligchaam met de grootste krachtsinspanning over de voorste ondersteuningspunten heenwerpen; iedere sprong kan hierbij tot vier paardenlengten bedragen, men hoort daarbij twee dubbele hoefslagen. De renloop tot den allersnelsten trap gebragt, wordt ventre-à-terre genoemd. De pas- of telgang is een draf waarbij het paard de beide beenen van dezelfde zijde tegelijkertijd opligt en digt langs den grond heenstrijkt. Deze gang is zeer gemakkelijk voor den ruiter maar alleen geschikt op effene en harde wegen; bij den gebroken of middelgalop galoppeert het paard met de voorbeenen, ter-
{==162==} {>>pagina-aanduiding<<}
wijl het met de achterbeenen draaft; door den halven tel- of drieslag verstaat men alleen eenen overijlden en onzekeren stap, of ook een gang tusschen stap en draf. - Voor artillerietrekpaarden is de galop geen geschikte gang, omdat het paard daarbij eene stelling moet aannemen, waarin het onmogelijk kan trekken en omdat de trekpaarden volgens hunnen geheelen bouw, zoo als men deze verlangen moet, in het geheel niet voor den galop geschikt zijn, zoodat men beter zoude doen, indien veel spoed vereischt wordt dien gang, die nog veelvuldig, vooral bij de rijdende artillerie gebezigd wordt, door den renloop te vervangen. (Zie Snelheid, Paard) - In rij en gelid moeten alle gangen door de kavallerie in een middelmatig tempo uitgevoerd worden, uit aanmerking voor de kleinere paarden.

Gangspil.

Eene bijzondere soort van windas, aan boord der groote schepen in gebruik, tot het uitoefenen van groote krachten, het ankerligten, enz. Het staat bij oorlogsschepen tusschen den bezaans- en grooten mast.

Gantelet.

Wapenhandschoen. Zie Verdedigende wapens.

Garde.

De monarchen rigtten reeds in den vroegsten tijd hunne G., dat is lijfwacht op, waardoor zij zich eensdeels konden verzekeren tegen de aanvallen dergenen, die hun gezag benijdden en waarin zij daarenboven een middel vonden om hunne heerschappij uit te breiden, daar deze staande troepen het hun mogelijk maakte, zich elk oogenblik van zwakheid, oneenigheid of weerloosheid hunner naburen ten nutte te maken. In de middeleeuwen vormden de volgelingen van de hoofden en van de koningen, hunne garde. Ten tijde der landsknechten had elke bevelhebber van een regiment eenen staf, die hem niet alleen in de uitoefening van zijn bevel moest ondersteunen, maar die ook gedeeltelijk de bestemming had, hem tegen zijne eigene, soms zeer overmoedige ondergeschikten te beveiligen. Dit laatste gedeelte van zijnen staf, werd uitgemaakt door de trawanten. Daaruit sproten later de lijfkompagniën of de gardekompagniën der kolonels, later ook die der luitenant-kolonels voort. Met het invoeren der staande legers in de 17de eeuw rigtten bijna alle vorsten van Europa geheele bataillons of regimenten G. op, dikwijls lijfgarde (garde du corps) genoemd. Het spreekt van zelve, dat deze overal voor keurtroepen doorgingen en het somtijds ook waren. Te velde werden zij echter, hetzij even als de overige troepen gebezigd of waren, door hun gering aantal alleen bestemd het vorstelijke hoofdkwartier te dekken.
De garde van Lodewijk XIV, huis des konings (maison du Roi) genoemd, vertoonde eene buitengewone pracht. Zij bestond uit 4 kompagniën lijfgarde (garde du corps) door Frans I opgerigt, uit 2 eskadrons gensdarmes van de garde door Lodewijk XIII daargesteld, uit 2 eskadrons ligte ruiters (chevaux-légers) onder Hendrik IV ontstaan, uit 2 kompagniën muskettiers (mousquetaires) onder Lodewijk XIII gevormd en uit eene kompagnie grenadiers te paard in 1676 opgerigt. Behalve deze G. te paard had men de Fransche garde (gardes-françaises) in 1563 opgerigt en later tot 36 kompagniën in 6 bataillons vermeerderd en de Zwitsersche gardes onder Karel VIII in 1493 ingevoerd en later tot een regiment van 12 kompagniën geformeerd. - De honderd Zwitsers en de deurwachters (gardes de la porte) werden alleen tot de inwendige dienst in het paleis gebezigd. Het was aan Napoleon voorbehouden uit de zwakke consulaire garde, die hij eerst als persoonlijke lijfwacht oprigtte, een geheel korps de keizerlijke garde te scheppen, dat, gedurig versterkt, de bestemming kreeg in de groote veldslagen eene beslissende reserve te vormen. Misschien bragt wel het heldhaftige gedrag van de consulaire garde te Marengo hem het eerst op dat denkbeeld. Van 1812-1814 bestond de keizerlijke garde uit 2 regimenten grenadiers, 2 regimenten jagers, 2 regimenten fusiliers,

{==163==} {>>pagina-aanduiding<<}

1 regiment gensdarmes d'élite, 1 reg. grenadiers te paard, 1 reg. dragonders, 1 reg. jagers te paard, 1 reg. Poolsche lanciers, 1 reg. Hollandsche lanciers, 3 regimenten éclaireurs, 4 regimenten gardes d'honneur, 1 eskadron Mamelukken, 1 reg. artillerie te voet, 1 reg. rijdende artillerie, 1 bataillon trein, 1 bataillon pontonniers en 1 bataillon matrozen. Deze troepen vormde de zoogenaamde oude garde terwijl daarenboven tot de jonge garde 13 regimenten tirailleur-grenadiers, 13 regimenten tirailleur-voltigeurs, 1 reg. nationale garde, 2 regimenten flankeurs en 1 reg. pupillen behoorden.
Dit voorbeeld van Napoleon I werd door den tegenwoordigen keizer Napoleon III vernieuwd, die in 1854 weder eene keizerlijke garde oprigtte. Deze bestaat tegenwoordig behalve het eskadron der honderd gardes, dat eene eigenlijke lijfwacht is uit: 3 regimenten grenadiers, 4 regimenten voltigeurs, 1 regiment zouaven, 1 regiment gendarmerie, 1 bataillon jagers te voet, 2 regimenten kurassiers, 1 reg. dragonders, 1 reg. lanciers, 1 reg. jagers te paard, 1 reg. guides, 1 reg. artillerie te voet, 1 reg. rijdende artillerie en 2 kompagniën genietroepen. Ook andere mogendheden zoo als Pruissen en Rusland bezitten geheele korpsen garde.
Ieder sterk korps van dien aard zal altijd gedeeltelijk zijne bestemming vervullen, reeds alleen omdat men daarvan zegt, dat het iets bijzonders voorstelt, dat het iets anders als de overige korpsen is. De zamenstelling daarvan zal hier echter ook eenen grooten invloed uitoefenen. Het schijnt niet doelmatig de garde te sterk te maken; want in dat geval kiest men de manschappen slechts naar de grootte of het uiterlijke voorkomen en is daarmede nog geenszins verzekerd, de beste soldaten bij de garde te hebben of men kiest werkelijk slechts goede soldaten en ontneemt daardoor aan de overige troepen hare beste bestanddeelen. Het is in allen gevalle doelmatiger de manschappen voor de garde slechts volgens het laatste beginsel te kiezen, namelijk menschen, die zich reeds op de eene of andere wijze onderscheiden hebben. De Oostenrijkers bezigen hunne grenadiers, die in vredestijd bij de bataillons verdeeld zijn en eerst in oorlogstijd tot zelfstandige bataillons en brigades of divisiën bijeengetrokken worden, even als volgens het gronddenkbeeld, de gardekorpsen van andere mogendheden gebezigd moeten worden.

Gareel.

Zie Bespanning.

Garnisaire.

Soldaat, die bij eenen belastingschuldige ingelegerd wordt, ten einde hem daardoor tot betaling te dwingen.

Garnizoen.

1o. Standplaats eener troepenafdeeling. 2o. De troepenafdeeling zelve, de bezetting. Garnizoensbataillons, garnizoenskompagniën zijn afdeelingen, die uitsluitend tot de vestingdienst gebezigd worden en meestal bestaan uit half invalide, in het algemeen uit niet geheel voor de velddienst geschikte manschappen. Garnizoensdienst, dienst in de garnizoenen waartoe detachementen, wachten, piketten en werkbeurten behooren.

Gasten.

Uitgezochte matrozen der 1e klasse, bestemd om de dek- of onder-officieren bij te staan of als marsgasten in de marsen dienst te doen.

Gat.

Scheepsterm, die elke opening aanduidt, somtijds ook het achterdeel van een schip; ook wordt eene haven of de naauwe opening van eene baai dikwijls gat, zeegat genoemd.

Gebastionneerd front, gebastionneerde schans.

Zie Bastion.

Gebastionneerde linie.

Zie Bastion, Verschansing,

Gebergte.

Een stelsel van eenige verbondene bergen, die bepaalde grenzen hebben en onder eene algemeene benaming, een afzonderlijk geheel vormen. Men onderscheidt reuzen-gelbergten van 3000 el hoogte en daarboven, hoog- of

{==164==} {>>pagina-aanduiding<<}

alpengebergte van 1800 tot 3000 el, gebergten van middelbare hoogte van 1200 tot 1800 el, lage gebergten onder de 1200 el en heuvels beneden de 600 el. Bergketens hebben eenen doorgaanden rug en in verhouding tot de breedte, eene groote uitgestrektheid in de lengte, bergmassa's eene bijna gelijke uitgestrektheid in de lengte en in de breedte. De lijn, welke de hoogste punten eener bergketen vereenigt, wordt rug, kam of graat genoemd, de lagere gedeelten van den rug heeten sleuven; zoo zij als overgangspunten gebruikt worden, heeten zij bergpassen (in Tyrol Joch, in het Voorarlgebergte Grad, in Piëmont Col, in de Pyreneën Port) en indien zij door hooge wanden begrensd worden, bergpoorten. Indien een gebergte zich in een aantal takken verdeelt, dan wordt de plaats waar dit geschiedt centraalpunt of middelpunt genoemd, die bergknoop heet, als er vier, vork als er drie takken van uitgaan. Zie ook Berg. Voor de oorlogvoering komen de G. in de volgende opzigten in aanmerking: 1o. Een leger moet een gebergte overtrekken om eene vlakte te bereiken, waarin zij de vijandelijke magt wil opzoeken en aantasten. Behalve de hinderpalen, die de vijand zal daarstellen, moet de aanvaller hier nog de natuurlijke hinderpalen overwinnen; hij moet moeijelijke marschen verrigten op sterk klimmende of dalende rotsachtige, besneeuwde, gladde, wegen, die het bijv. onmogelijk kunnen maken, dat artillerie en voertuigen er over trekken zonder dat ze uit elkander genomen worden; hij moet de ruwheid van het klimaat in de hoogere streken trotseren, welke nog des te gevoeliger wordt, omdat die streken onbewoond zijn en dus bij de rusten de troepen onmogelijk onder dak kunnen gebragt worden; de verpleging door requisitiën in den omtrek wordt insgelijks onmogelijk; men moet diensvolgens alle levensmiddelen zelf medevoeren. De maatregelen, die men voor den overtogt van een gebergte moet nemen, bestaan daarin, dat men elke kolonne, die eenen weg volgen moet, in verschillende, elkander op eenen dagmarsch afstand volgende, échelons verdeelt, terwijl men die échelons niet te sterk maakt, dat men de marschen zoodanig indeelt, dat men niet op den bergrug behoeft te overnachten, dat de rustplaatsen zoodanig gekozen worden, dat men daarbij nog niet in de koudste streken is en nog brandhout kan vinden. 2o. In overeenstemming met het voorgaande geval neemt een leger geheel of gedeeltelijk stelling in het gebergte, om den overtogt des vijands te beletten. Hierbij moet men in aanmerking nemen, dat elke post in het gebergte eene groote sterkte heeft, omdat hij den vijand beheerscht en deze in zijne taktische ontwikkeling verhinderd wordt, dat echter elke post kan omgetrokken worden, waardoor dan het geheele postenstelsel in het gebergte doorgebroken is. Het betrekkelijke weêrstandsvermogen, dat van elken post, het plaatselijke weêrstandsvermogen is hier zeer groot, het volstrekte daarentegen des te geringer. Indien men al eene rivier niet beter dan een gebergte kan afsluiten, zoo kan men haar toch beter beheerschen, door de grootere breedte, de moeijelijkheden voor de beweging in het gebergte en de onmogelijkheid vaste punten aan weêrszijden daarvan te bezetten. In het vooronderstelde geval, is het dus niet raadzaam, zijne hoofdmagt in het gebergte op te stellen, wel echter de voorhoede; men moet alleen op eenen tijdelijken tegenstand, op de vertraging van 's vijands marsch rekenen; misschien gelukt het wel door het tegenhouden zijner kolonnen, hem te beletten daarmede gelijktijdig te deboucheren. Daardoor wint men tijd en kan dan zijne hoofdmagt op een beslissend punt aanwenden, door den aanval tegen ééne der vijandelijke kolonnen te doen, zoodra zij het gebergte overgetrokken is. 3o. De eene partij wil zich in het gebergte staande houden, de andere wil het veroveren. Uit deze omstandigheid ontstaat nu de eigenlijke bergoorlog of de oorlog in het gebergte. Zij heeft het eigenaardige, dat zij de

{==165==} {>>pagina-aanduiding<<}

gelijktijdige aanwending van groote troepenmassa's niet toelaat, deels door de moeijelijkheid der verpleging, deels omdat het terrein niet veroorlooft, eene groote strijdmagt tot het gevecht te ontwikkelen, terwijl kavallerie en artillerie slechts weinig en dan nog met kleine gedeelten werkzaam kan zijn. Hoewel de invoering der vuurpijlen ten opzigte van laatstgenoemd wapen daarin eene gunstige verandering heeft te weeg gebragt, zoo blijft toch nog altijd de moeijelijkheid van het vervoeren eener groote hoeveelheid zware vuurpijlmunitie bestaan. Door het geringe volstrekte verdedigingsvermogen van het gebergte, moet de bergoorlog een oorlog van beweging en geen postenoorlog zijn; de dalen vormen daarin de eigenlijke stellingen der hoofdmagt, de bergpassen zijn de punten, waarop aan de eene zijde de veiligheidsdienst steunt, terwijl men ze aan de andere zijde bemagtigen moet om de beslissende beweging te kunnen ondernemen. Het is vooral in den bergoorlog, dat de volkswapening een buitengewoon gewigt verkrijgt, dat zij nergens anders kan erlangen. Dit vloeit voort uit het overwigt, dat hier bekendheid met het terrein en gewoonte van in een bergland te leven, geeft boven dengenen, die slecht met het terrein bekend, alle overzigt mist en in het duister rondtast, uit het groote gewigt, dat zelfs onbeduiduidende omtrekkingen kunnen hebben, uit de moeijelijkheid zijne communicatiën te verzekeren en te behouden en uit de moeijelijkheid der voeding uit de landstreek zelve. Het is evenwel alleen de verdediger, die van de volkswapening partij kan trekken.

Gebit.

Zie Paardentuig.

Gebouwen

worden onderscheiden in militaire en partikuliere gebouwen. De militaire gebouwen hebben, hetzij uitsluitend ten doel voor de verdediging te dienen en verdedigd te worden, of zij dienen daarenboven tevens als gewone gebouwen, deels als woonhuizen, deels als magazijnen; of zij zijn volstrekt niet tot verdediging ingerigt en alleen tot woonhuizen of bewaarplaatsen bestemd. Alle militaire G., die tot verdediging moeten dienen, worden als zij in vredestijd tot een of ander doel gebezigd worden, in oorlogstijd ontruimd en verder tot verdediging ingerigt; zij dienen bij vestingen vooral als reduits van de buitenwerken. - Partikuliere gebouwen in dorpen en steden of enkele pachthoeven kunnen in stellingen of ook afzonderlijk, somtijds met voordeel tot de verdediging ingerigt worden; daartoe is alleen noodig, dat zij gunstig gelegen zijn, hechte minstens 0,70 duim dikke steenen buitenmuren hebben en in het inwendige zoo weinig mogelijk van houtwerk voorzien zijn, om het in brand schieten voor te komen, vooral ook dat zij niet hoog zijn, althans bij langdurige verdediging. De maatregelen ter verdediging bestaan dan hoofdzakelijk in het versperren der ingangen en deuren, die men zelf niet gebruiken wil, het insnijden van schietgaten in de muren (creneleren) en in de vloeren der bovenste verdiepingen, het wegbreken der trappen, die door ladders vervangen worden, het wegbreken van ligt brandbare daken, in wier plaats eene laag aarde, puin of mist komt, het aanleggen van tamboers aan de hoeken, ten einde eene flankverdediging van de muren te verkrijgen, het daarstellen van machicoulis tot verdediging der ingangen, het opruimen van alle terreinvoorwerpen, die in den omtrek dekking aan den vijand zouden opleveren, enz. Het spreekt van zelve dat men niet altijd den beschikbaren tijd zal hebben al het hieropgenoemde te verrigten; men zal zich dan tot het voornaamste moeten bepalen. Over het gevecht om gebouwen zie men Dorp en Gevecht.

Gecremailleerde linie.

Zie Verschansing.

Gecreneleerde boogmuur.

Zie Revetementsmuren.

Gecreneleerde muur.

Muur van schietgaten voor infanterie voorzien.

Gedetacheerd werk.

Zie Vesting.


{==166==} {>>pagina-aanduiding<<}

Gedeputeerden te velde.

De vertegenwoordigers der souvereine provinciën bij de legers der Nederlandsche republiek. Zij stelden, gewoonlijk ten getale van vijf of negen de hoogste magt in den lande bij het leger voor, waakten voor de nakoming der bevelen van de Algemeene Staten en vooral ook voor het eerbiedigen van de privilegiën der bijzondere gewesten en steden, waarop deze in den regel zeer ijverzuchtig waren. In alle zaken van gewigt moesten zij de meening van den bevelvoerenden generaal inwinnen. Zij waren echter daaraan niet gebonden, maar namen bij meerderheid van stemmen, hunne besluiten. Zij moesten eene goede verstandhouding tusschen de generaals en de troepen onderhouden, mogten evenwel nooit regtstreeksche bevelen aan de troepen geven, maar deze altijd door tusschenkomst van den opperbevelhebber uitvaardigen. In het bijzonder waren zij ook belast met het in stand houden van de krijgstucht, het beteugelen van alle buitensporigheid en het doen naleven der militaire wetten, benevens met het houden of gelasten van monsteringen over de troepen.
De gedeputeerden te velde waaronder zich dikwijls wakkere en talentvolle mannen (wij behoeven slechts Van Bleyenburg, Van den Bergh, Van Raede Van Renswoude, Hop, Goslinga, Van Haren te noemen) bevonden, zijn dikwijls blootgesteld geweest aan hevige uitvallen, die echter veelal billijkheid en waarheid missen. De misslagen door het krijgsbestuur van die dagen begaan, waren niet altijd aan hen te wijten en waren het natuurlijke gevolg van de zamenstelling van dat bestuur. Dit toch bestond uit verschillende personen en het veelhoofdige bestuur in oorlogszaken is altijd een zeer ongelukkige toestand; slechts één man moet het bevel voeren, hij moet zijne eigene inzigten kunnen volgen en blijft dan ook later aansprakelijk voor zijne handelingen.

Geeft acht!

Waarschuwingskommando dat de opmerkzaamheid wekt, voor het kommando dat volgen zal; in kampen en kwartieren, bij het tirailleren en in het algemeen waar de soldaten niet in de hand der aanvoerders vereenigd zijn, wordt het veelvuldig in denzelfden zin als signaal op de trom, den hoorn of de trompet gegeven.

Geestelijkheid.

De militaire geestelijkheid is in de verschillende legers op zeer verschillende wijze georganiseerd; in vredestijd heeft elk garnizoen een afzonderlijke aangestelde militaire geestelijke (garnizoenspredikant) of een burgerlijke kerkedienaar wordt met zijne dienstbezigheden belast. Naarmate van de wetten van het land houdt de garnizoenspredikant de registers van den burgerlijken stand van het garnizoen aan of andere ambtenaren zijn daarmede belast. In het veld verkrijgt hetzij elke taktische eenheid, elk bataillon, elk regiment kavallerie, enz. eenen veldprediker - de Zwitsersche bataillons, die uit de gemengde kantons gesteld worden hebben er zelfs twee, een protestantsche en een katholieke - of er wordt slechts aan eene grootere troepenafdeeling een geestelijke (bij de Franschen aûmonier) toegevoegd, die dan den titel van brigade- of divisieprediker ontvangt. De reglementen bepalen of aan den geestelijken, behalve zijne bijzondere taak nog administratieve bezigheden opgedragen worden.

Geestgrond.

Onvruchtbare zandgrond aan de binnenzijde der duinen, door hunne verstuiving ontstaan. Hij kan door bewerking in vruchtbaren grond veranderd worden.

Geforceerde marsch.

Zie Marsch.

Gegist bestek.

Schatting en berekening van den weg, dien een schip heeft afgelegd en van de plaats, waar het zich op het oogenblik bevindt, alleen met het kompas, de log en zeekaarten zonder sterrekundige waarnemingen. Zie Bestek.

Gegoten staal.

Zie IJzer.


{==167==} {>>pagina-aanduiding<<}

Geheim.

Het is van oudsher steeds een grondregel in den oorlog geweest, zijne eigene voornemens voor den vijand geheim te houden en er bestaan niet weinig anekdoten, door verschillende veldheeren verhaald, die allen eigenlijk daarop neêr komen, dat zij hun hemd of hunne muts zouden verbranden, als zij wisten dat deze hunne voornemens konden bevroeden. Hoe doelmatig het nu ook is, dat een veldheer zijne plannen voor den vijand verbergt, moet men evenwel niet gelooven dat daarmede alles gedaan is. Terwijl het niets helpt, een plan geheim te houden, dat men toch niet durft uitvoeren, zoo is dikwijls het snel handelen het beste middel tot geheimhouden. Dit maakt alle geheimzinnigheid overtollig, geheimzinnigheid, die dikwijls zoo ver gedreven werd, dat een veldheer zijne onderbevelhebbers, die toch tot het bereiken van zijn doel moesten medewerken, in eene schadelijke onwetendheid over zijne ontwerpen liet.

Geheim schrift.

Gelijkluidend met cijferschrift.

Geheim artikel.

Zie Volkenregt.

Gehucht.

Eenige bij elkander liggende pachthoeven, te weinig in aantal om een dorp te vormen.

Geijen.

Opgeijen, zeil minderen, zeil bergen. Een zeil geheel of gedeeltelijk aan zijne ra ophijschen.

Geïsoleerd werk.

Zie Vesting, Verschansing.

Geitouw.

Zie Zeilen.

Geknal.

Nutteloos schieten, dat veel leven maakt en weinig uitwerking heeft.

Geld.

Het geld, dat alles wat waarde heeft vertegenwoordigt, is even noodig voor de toebereidselen tot den oorlog, waartoe vooral het onderhoud eener krijgsmagt behoort, als voor de oorlogvoering zelf. Voor het eerstgenoemde doel, wordt het opgebragt door de gewone belastingen, die volgens de wetten van den staat uitgeschreven, geïnd en verbruikt worden; de verhoogde uitgaven, die door de oorlogvoering ontstaan en die in zeer korten tijd aanzienlijke sommen beloopen, worden gedekt door een staatsschat of door vrijwillige of gedwongen leeningen, binnen- of buiten 's lands, door vermeerderde uitgifte van papierengeld, een middel dat alleen met vrucht kan toegepast worden, indien dat papierengeld reeds lang gebezigd wordt en dus vertrouwen bezit, door contributiën in onderworpen landstreken, wanneer men zegevierend voorwaarts rukt, - eindelijk door de uitgifte van munt, die veel minder innerlijke dan nominale waarde heeft, een middel, dat vroeger vaak toegepast, tegenwoordig bij de algemeen heerschende gezonde denkbeelden over staathuishoudkunde, wel niet meer zal voorkomen. De muntstelsels, die tegenwoordig in de hoofdstaten van Europa heerschen, volgens welks metalen munten geslagen zijn en de nominale waarde van het papierengeld bepaald worden, zijn de volgende:
De gulden in 100 centen verdeeld is de eenheid der Nederlandsche munt; het zilver is als standaard aangenomen; er bestaan gouden stukken van 5 en 10 gulden, zilveren van 2 1/2, 1, 1/2, 1/4, 1/10 en 1/20 gulden, koperen van en 1/100 en 1/200 gulden. In Frankrijk, België, Sardinië en Zwitserland heeft men de franc van 0,4725 gulden waarde in 100 centimes verdeeld. In het zuidelijk Duitschland heeft men den rijksgulden Ned. gulden, in 60 kreutzers van 6 penningen verdeeld. In noordelijk Duitschland bezigt men veelal de Hamburgsche Mark in 16 schellingen van 12 penningen verdeeld. Men rekent naar Marken banko en Marken Courant. De speciedaalder is 3 Mark 2,695 gulden, de banko daalder 2,69, de daalder Courant 2,18 Nederlandsche gulden. Het Engelsche pond sterling in 20 shilling ieder van 12 pence verdeeld is, 12 gulden, (het pond sterling is slechts denkbeeldig), de gouden guinie van 21 shilling is 12,60 en de gouden souverein

{==168==} {>>pagina-aanduiding<<}

12,10 Nederlandsche gulden). De Pruissische thaler van 30 silbergroschen à 12 penningen is 1,78 Ned. gulden. In Oostenrijk rekende men tot heden met guldens à 60 kreutzer van 4 penningen; 10 dezer conventieguldens waren 7 Pruissische daalders of 12,50 Ned. gulden. Volgens het nieuwe muntverdrag van 1857 moeten in het vervolg in Oostenrijk en de overige Duitsche staten de munten volgens het tolpond gerekend worden (500 wigtjes) zoodanig dat 30 Pruissische thalers of 45 Oostenrijksche gulden op één tolpond komen. Ook zal de Oostenrijksche gulden voortaan in 100 centen verdeeld worden. De Spaansche Real de Valon van 34 Maravedis heeft eene waarde van 0,128, de Real de Plata antegua eene van 0,385 Ned. gulden. De Spaansche piaster (Peso duro) is 2,575 gulden. De Russische zilveren roebel van 100 kopeks is 1,89; de Turksche piaster van 40 para's 0,945 gulden. De Portugesche milrees 2,8940 gulden, de Deensche rijksdaalder 6 marken à 15 shellingen, 2,6745, de Zweedsche rijksdaalder van 48 schellingen, 2,7205 gulden.
In vreemde landen moeten alle uitbetalingen aan het leger zoo veel mogelijk in de daar gebruikelijke munt, gedaan worden. Tot dat einde wordt eene vergelijkende tabel in de beide talen vervaardigd en wordt aan ieder die het aangaat bekend gemaakt. Men vindt eene uitvoerige daarstelling van het benoodigde geld voor het onderhoud der legers, volgens het weerstelsel en de behoeften der oorlogvoering in W. Rüstow, Untersuchungen über die Organisation der Heere.

Gele paarden.

Zij zijn onderscheiden in twee soorten de isabellen met eene vleeschkleurige en de valen met eene parelkleurige huid. De eersten worden onderscheiden in witte isabellen, bleekgele of roomkleurige met volkomen witte manen en staart en gele hoeven en gele isabellen of parelvalen met donkergele manen en staart en gele hoeven. Van de valen onderscheidt men: de goudvalen of goudisabellen, de geelvalen of gemeene isabellen, de roodvalen allen met ligte staart en manen, de zemelvalen en de donkervalen met zwarte manen en staart. De graauwe paarden dragen ook den naam van valen, hoewel de kleur hunner dekharen geheel daarvan verschilt; men onderscheidt ze in muisvalen, reevalen en gemeene valen of wolfskleur. De meeste der vale en graauwe paarden hebben eene zwarte streep (aalstreep) over den rug.

Gelederenvuur.

Vuur der infanterie van enkele gelederen, van toepassing waar het er op aankomt, dat een gedeelte van de troep steeds schootvaardig is, zoo als bij voorbeeld in het carré. Tot in de 17de eeuw was al het vuur van gesloten infanterie eigenlijk gelederenvuur. Zie Contramarsch.

Geleide.

1o. Heergeleide noemde men in de middeleeuwen de benden, welke door de vorsten bij hunne veroveringstogten op de been gebragt werden en die meestal van vrouwen en kinderen vergezeld waren. 2o. Geleide, escorte. Zie Bedekking.

Gelid.

Zie Formatiën.

Gemeen soldaat.

In tegenstelling tot al degenen die eenigen rang of graad bekleeden.

Gemeenschaps-galerij.

Eene soort van berme van 1,50 tot 2 el breed en 1,50 à 3 el boven de zool der gracht aan den voet van het buitentalud gelegen. Deze G. is gewoonlijk door eene vrijstaande escarpmuur, die zich meestal 7 el boven de zool der gracht verheft en op 1,20 el boven de galerij, van schietgaten voor infanterie voorzien is, door eenen gecreneleerden boogmuur of wel door een fausse-braye (onderwal) naar 's vijands zijde gedekt. Zulke G. komen meestal voor bij bastions, die gedetacheerd van den hoofdwal zijn (bijv. te Nijmegen).

Gemeenschapsgangen.

Approches, de loopgraven welke de parallellen onderling verbinden. Zie Vestingoorlog.


{==169==} {>>pagina-aanduiding<<}

Geneeskundige dienst.

In vredestijd worden in den regel zieke of gekwetste militairen in hospitalen of infirmeriën verpleegd, terwijl zulks ook bij uitzondering in hunne woningen (in het kwartier) geschiedt. In elk garnizoen heeft men ten minste ééne zoodanige inrigting; de administratie daarvan en de dienst daarbij en bij de korpsen maken in vredestijd de militaire geneeskundige dienst uit. Het daartoe behoorende personeel, waarbij even als bij de overige officierskorpsen van het leger eene zekere militaire hierarchie bestaat, is zamengesteld uit de officieren van gezondheid en de militaire apothekers, uit de directeurs der militaire hospitalen, die het beheer over de hospitalen voeren, voor de verpleging der zieken naar de geneeskundige voorschriften zorgen, de gebouwen en het materieel in orde houden, de rekening voeren en de politie in de hospitalen in stand houden, eindelijk uit de ziekenvaders en ziekenoppassers, onderofficieren of soldaten of daarmede gelijkgestelde burgerpersonen, die tot hulp zoowel der officieren van gezondheid, als der directeurs dienen. De directeurs behooren behooren tot de actieve officieren van het leger en vormen bij ons te lande een onderdeel van de militaire administratie; in andere landen en ook vroeger bij ons, waren het gepensioneerde officieren. Hoewel hier en daar bij gebrekkige organisatie, het beheer der ziekeninrigtingen wel eens aan de officieren van gezondheid zelve is overgelaten, behoort dit toch niet plaats te vinden. Aan het hoofd van de geneeskundige dienst staat een inspecteur (generaal of kolonel) eveneens moet elk legerkorps, elke territoriale afdeeling, elk groot onderdeel van een leger een eerste officier van gezondheid hebben (met den rang van hoofdofficier). De overige officieren van gezondheid zijn bij de troepenkorpsen, regimenten, bataillons, enz. ingedeeld en voeren meerendeels den titel van regimentsdoctor, enz. Uit deze officieren wordt een voldoend aantal voor korteren of langeren tijd naar dienstbeurt tot de dienst bij de hospitalen gekommandeerd. Somtijds zijn ook bijzondere garnizoensdoctors aangesteld, die uitsluitend de dienst in de hospitalen verrigten; ook zijn wel eens de officieren van gezondheid allen gezamenlijk aan vaste standplaatsen verbonden en verrigten dan tevens de dienst bij de korpsen, die daar garnizoen houden. De officieren van gezondheid bij de troepenkorpsen moeten deze bij de oefeningen vergezellen om des noods oogenblikkelijke hulp te kunnen verleenen, terwijl zij door regelmatige geneeskundige visitatiën, die meestal eens in de week plaats hebben, zich overtuigen dat geene kiemen van aanstekelijke of geheime ziekten bij de troepen voorhanden zijn. In vele landen, zooals in Pruissen, bestaan in vredestijd geene bijzondere militaire apothekers en worden de geneesmiddelen volgens kontrakt door de burgerapothekers geleverd. De ziekenoppassers zijn deels aan de hospitalen, deels aan de korpsen verbonden. Waar deze laatste bestaan dragen zij den naam van aide-chirurgijns of fraters; daaruit kan een voldoend aantal tot ondersteuning bij de hospitalen gedetacheerd worden, terwijl de overige de oefeningen der troepen bijwonen, om zoo geneeskundige hulp vereischt wordt, den officier van gezondheid te ondersteunen. Gewoonlijk rekent men op 600 à 1000 man éénen bataillons- of regimentsdoctor, voortop elke 200 man nog een mindere officier van gezondheid, waarbij dan nog de eerste officieren van gezondheid (hoofdofficieren) komen. Op elke 100 man rekent men éénen frater en in de hospitalen éénen ziekenoppasser op elke 10 of 20 zieken-De verhouding aan zieken in vredestijd en in gewone tijden wordt op 4 à 5 ten honderd, van het geheele aantal troepen berekend. Volgens dezen maatstaf bepaalt men de noodige localiteiten voor de ziekeninrigtingen der verschillende garnizoenen. Daarbij kan men tegelijkertijd op buitengewone omstandigheden rekenen of als dit niet geschied is, moet men zich met tijdelijke hospitalen behelpen. Voor elk hospitaal overschrijdt men ongaarne het aantal van 500 zieken, welke regel ook

{==170==} {>>pagina-aanduiding<<}

in oorlogstijd geldig is. In zeer groote garnizoenen heeft men somtijds twee hospitalen, waarvan dan het eene doelmatiger wijze voor aanstekelijke ziekten bestemd wordt. Is er slechts- één hospitaal voorhanden, dan moeten daarin toch afzonderlijke zalen voor de genoemde ziekten daargesteld worden.
Terwijl in vredestijd de geneeskundige dienst gemakkelijk geregeld en verrigt kan worden, zoo is dit in oorlogstijd en vooral te velde geheel anders. De redenen daarvoor zijn: 1o. dat in oorlogstijd ten gevolge der grootere vermoeijenissen het aantal zieken aanmerkelijk toeneemt; 2o. dat veelvuldige besmettelijke ziekten onder de troepen uitbarsten en tot dezelfde uitkomsten geleiden; 3o. dat bij de gewone ziekten nog de verwondingen op het slagveld komen; 4o. dat de gewonden, wil men daarvan zoo veel mogelijk redden, eene oogenblikkelijke hulp noodig hebben, die hun onder de moeijelijkste omstandigheden ten deel moet vallen; 5o. dat het leger gestadig in beweging is en in de nieuwe standplaats evenmin geneeskundige hulp kan ontberen, als in de standplaats, die het juist verlaten heeft. Ten opzigte van de vermeerderde ziekteverhouding neemt men aan, dat gedurende den oorlog gestadig 10 ten honderd van het geheele aantal troepen in behandeling is; wanneer daarbij aanstekelijke ziekten losbreken dan is deze opgave veel te gering en kan de ziekteverhouding tot 30, ja zelfs tot 50 ten honderd stijgen.
Uit deze omstandigheid, zoowel als uit de gestadige beweging van het leger, vloeit de noodzakelijkheid voort, om het personeel der geneeskundige dienst in oorlogstijd aanzienlijk uit te breiden; men moet namelijk èn bij het groote hoofdkwartier èn bij de groote eenheden van het leger eene reserve van officieren van gezondheid medevoeren, waarover men elk oogenblik beschikken kan en aan wie men de leiding kan opdragen van de hospitalen, die men daarstelt of op eenigerlei wijze achterlaten moet. Bij deze reserve moeten ook apothekers en administratie-beambten aanwezig zijn; in het algemeen moet men zich in oorlogstijd, al wordt in vredestijd een ander stelsel gevolgd, van een voldoend aantal militaire apothekers voorzien, om alle behoeften, die zich kunnen voordoen, te vervullen. De behandeling der zieken in oorlogstijd heeft onder twee geheel verschillende omstandigheden plaats; vooreerst de behandeling der gekwetsten op het slagveld zelf en de behandeling dier gekwetsten met die van andere zieken in de vaste hospitalen. Men heeft daarom ook tweederlei soort van hospitalen noodig; de ambulances of beweegbare veld-hospitalen (zie Ambulance), die de troepen in alle rigtingen volgen en hunne dienst op het slagveld zelf verrigten en de eigenlijke hospitalen, die men gedeeltelijk op de operatiebazis van het leger of naarmate dit voor- of achterwaarts rukt, op de operatielijn (zie Etappewegen) daarstelt.
In oorlogstijd is dus het personeel der G.D. in drie afdeelingen verdeeld: 1o. bij de troepen. Dit personeel verrigt de gewone dienst bij de regimenten, de bataillons, enz. en behandelt de ligte zieken, die kunnen marcheren of waarschijnlijk gedurende eenige dagen hun korps op wagens moeten volgen; 2o. bij de ambulances. Deze nemen op het slagveld voorloopig alles op, wat onmogelijk bij de troep kan blijven, wat naar de achterwaarts gelegen hospitalen moet vervoerd worden en totdat dit vervoer mogelijk is, behandeld moet worden en zonder die oogenblikkelijke behandeling in het geheel niet in leven zoude behouden worden; 3o. bij de vaste hospitalen, die het leger achter zich laat en waarheen zoowel de troepen als de ambulances alles evacuëren, wat eene behandeling in het hospitaal behoeft.
Zonder genoegzaam materieel en de noodige gereedschappen kan dit personeel niets verrigten. Dit materieel en de gereedschappen zijn even als het personeel van drieërlei aard: 1o. bij de troepen hebben de officieren van gezondheid hunne trousse en

{==171==} {>>pagina-aanduiding<<}

voeren zij of de fraters, persoonlijk eenen kleinen voorraad van geneesmiddelen en verbandgoed mede; somtijds geeft men tot het medevoeren van een' grooteren voorraad van deze zaken, aan elke taktische eenheid een bagaadjekar voor geneeskundige dienst mede; 2o. de ambulances kunnen behalve eenen grooteren voorraad aan geneesmiddelen, verbandgoed, gereedschappen voor amputatiën, enz. ook eenige levensmiddelen (vooral bouillonkoekjes), beddegoed, enz. medevoeren. Bij eene ernstige ontmoeting zal dit evenwel niet voldoende zijn en moet men daaraan door requisitiën in den omtrek te gemoet komen; 3o. voor de vaste hospitalen op de operatielijn, zal men voornamelijk requisitiën bezigen; men kan echter ook daarvoor eene reserve van geneesheeren, apothekers, beambten der administratie en ziekenoppassers, benevens bij het groote park een voorraad van geneesmiddelen en chirurgische instrumenten medevoeren. Dit zijn de zoogenaamde zware veldhospitalen van sommige legers.
Voor de geneeskundige dienst van een leger in oorlogstijd zijn nog twee zaken van het grootste gewigt: ten eerste de organisatie der vaste hospitalen op de operatielijn, op het oorlogstooneel en een stelsel, dat in een gemakkelijk verband met de operatiën staat en ten tweede het verband tusschen de ambulances en de strijdende troepen op het slagveld. Wat het eerste punt betreft, zoo zoude het zonder twijfel het best zijn, dat de groote hospitalen het leger steeds konden volgen, zoodat zij hoogstens één dagmarsch daarvan en van het slagveld verwijderd waren. De zorg voor het welzijn der zieken en voor het noodige toezigt, zoowel als het gebrek aan personeel van de geneeskundige dienst maken eene zekere duurzaamheid dier inrigtingen noodig. Stellen wij ons een leger voor, dat gestadig voortrukt, dan is het hospitaal dat heden één dagmarsch achter het front gelegen was, na verloop van eene week 5 à 6 dagmarschen daarvan verwijderd. Het leger komt nu tot eenen veldslag, dien wij vooronderstellen zullen, dat overwinnend is; het heeft nu vele zware gekwetsten, die uit de ambulances aan een hospitaal moeten afgegeven worden, maar onmogelijk naar het oude kunnen vervoerd worden; het moet dus in zijne onmiddelijke nabijheid een nieuw hospitaal oprigten. Wordt dit dikwijls herhaald, dan zal de reserve aan personeel voor de geneeskundige dienst spoedig verbruikt zijn. Daarom moet men nu achtervolgens oude hospitalen opbreken, ten einde weder nieuwe te kunnen oprigten. Tot dat einde moeten eerst de ouden geëvacuëerd, dat is de zieken daaruit genomen worden. Indien het leger vooruitrukt zal men de ligte zieken, die een vervoer kunnen lijden, naar voren, in nieuwe tijdelijke hospitalen afzenden; daardoor verkrijgt men het voordeel, ze bij hun volkomen herstel spoediger bij hunne korpsen te kunnen aantrekken. Men kan ook op eene of meer geschikte plaatsen convalescenten depôts daarstellen, waarheen alles gezonden wordt, wat geene geneeskundige behandeling of bijzondere leefregel meer behoeft, maar nog niet in staat is dienst te doen bij de actieve troepen. Door deze afzondering der convalescenten uit de eigenlijke hospitalen kan men altijd eenige officieren van gezondheid uitzuinigen. De zware zieken en de zwaargekwetsten van een hospitaal, dat geëvacuëerd moet worden, kunnen somtijds zonder nadeel voor hunne genezing getransporteerd worden. Dit zal hoofdzakelijk afhangen van den aard der vervoermiddelen, die in elk bijzonder geval kunnen gebezigd worden (spoorwegen, transport te water). Daar men bij zware zieken niet op een spoedig herstel kan rekenen en de zwaargekwetsten welligt nooit meer geschikt voor de dienst zullen worden, moet men ze het leger niet nazenden, maar ze naar de operatiebazis, in de daar aangelegde hospitalen vervoeren. Enkele zieken, die niet zonder groot gevaar vervoerd zouden kunnen worden, kunnen dan misschien aan de zorg van burgerlijke geneesheeren in de plaats

{==172==} {>>pagina-aanduiding<<}

zelve overgelaten worden. Indien dit alles geschied is, dan kan het geheele hier gebruikte geneeskundige personeel weder voor de inrigting van nieuwe hospitalen dienen.
Indien het leger tot den terugtogt gedwongen wordt, dan moeten zoo vroeg en zoo volledig mogelijk maatregelen genomen worden om de digtst bijgelegen hospitalen naar achteren te evacuëren. Wat de ligte zieken betreft is dit des te minder moeijelijk, naarmate men over meer volmaakte transportmiddelen kan beschikken. De zware zieken en gekwetsten zal men daarentegen veelal aan den vijand moeten overlaten. Daarbij moet men altijd de voorzorg gebruiken zoo veel mogelijk van het eigen materieel en gereedschap mede terug te voeren en zoo weinig mogelijk personeel van de geneeskundige dienst in die hospitalen achter te laten. Men mag ze echter niet geheel zonder geneeskundige hulp achterlaten, doch moet reeds vooruit bepalen, hoeveel en welke officieren van gezondheid in dat geval moeten achterblijven, waarbij dan steeds de belangen van het leger vooral in het oog moeten gehouden worden.
Het hospitaalwezen levert vooral vele moeijelijkheden op voor een leger, dat in een weinig bebouwd of in een oproerig land ageert; hier kan men somtijds niets anders doen, dan de gezamenlijke zieken en gekwetsten op voertuigen, cacolets (zie Cacolets) en dergelijke inrigtingen te vervoeren, ten einde ze niet aan den vijand in handen te laten vallen of ze door gebrek te laten omkomen (de Franschen in Algiers, de Engelschen en Nederlanders in Indië). Deze mogelijkheid wordt spoedig beperkt door de buitengewone vermeerdering van den nasleep, die gestadig door het leger moet gedekt worden; ook moet het geene verwondering baren, dat bij zulk een vervoer onder ongunstige omstandigheden, vele zieken en zwaargekwetsten bezwijken, die gered waren geweest, als zij in een behoorlijk hospitaal konden verpleegd worden.
Het tweede punt betreft het verband tusschen de ambulances en de strijdende troepen op het slagveld. Men kan daarbij van drie verschillende oogpunten uitgaan: 1o. de ambulance wordt ingerigt en wacht nu de gekwetsten af, welke haar van het slagveld gebragt worden, zonder zich met het vervoer daarvan op te houden, 2o. nadat de ambulance ingerigt is, laat zij door haar eigen personeel de gekwetsten opzoeken en vervoeren; 3o. de ambulance en de troepen helpen elkander onderling in deze bezigheid. Bij het eerstgenoemde stelsel kan meer of minder geregeld te werk gegaan worden. Bij vele legers voert elke kompagnie eene of twee draagtoestellen of brancards mede, die door daartoe bestemde manschappen gedragen worden; deze brancarddragers hebben dan somtijds nog eenige krukken, waarop niet te zwaar gekwetsten zich zonder verdere hulp uit het gevecht naar de ambulances kunnen begeven. Als nu elk bataillon zijne officieren van gezondheid, zijne fraters en zijne brancarddragers achter het front verzamelt, dan vormt dit reeds een geneeskundig personeel van 20 à 30 man. De gekwetsten worden dan in den regel, nadat zij als de omstandigheden zulks vereischen door de officieren van gezondheid van een eerste verband voorzien zijn, door de brancarddragers achterwaarts gedragen of geleid. Buiten dit geregeld vervoer, kunnen zich echter bij elken gekwetste een of meerdere manschappen van het bataillon verwijderen onder het voorwendsel hem te helpen en te geleiden; deze komen dan niet zoo spoedig terug en hieruit is het duidelijk, dat de gelederen van een bataillon bij een hevig gevecht buitengewoon dun worden.
Bij het tweede stelsel wordt aan de geneeskundige dienst van de korpsen, alleen het leggen van het eerste verband overgelaten; daarentegen is het personeel der ambulancen aanzienlijk versterkt, vooral met het oog op het vervoer. Deze versterking

{==173==} {>>pagina-aanduiding<<}

heeft meestal plaats door de zoogenaamde saniteits-kompagniën of kompagniën hospitaalsoldaten, die tegenwoordig bijna in alle grootere Europesche legers bestaan en die voor elk legerkorps ongeveer 200 man sterk zijn. Deze hospitaalsoldaten zijn aan de ambulances verbonden; zij vormen hunne bedekking en moeten zoodra de ambulance op het slagveld is ingerigt, gedeeltelijk als ziekenoppassers dienen, gedeeltelijk materieel en gereedschappen requireren, gedeeltelijk en vooral in kleine detachementen verdeeld met de ligte ziekenwagens en andere voertuigen, tot dat einde gerequireerd, de strijdende troepen met eenen voorraad van brancards, krukken, enz. volgen en alle gekwetsten verzamelen om ze naar de ambulance te bezorgen. Bij dit stelsel, waartoe men in den nieuweren tijd sterk overhelt, wordt de verwijdering van manschappen uit de troep vermeden; daarenboven worden de zieken alleen vervoerd door personen, die dit als hunne eigenaardige taak beschouwen en er goed op geoefend zijn met gekwetsten om te gaan.
Als men de zaak echter een weinig naauwkeuriger beschouwt, dan vindt men dat de saniteitskompagniën, als men ze ten minste niet zóó sterk wil maken, dat zij als het ware een klein legertje in het leger vormen, toch niet voldoende zijn voor hunne taak, dat verder de hospitaalsoldaten onmogelijk zooveel belang in de gekwetsten der afzonderlijke troepenafdeelingen kunnen stellen, als de lieden welke daarvan een gedeelte uitmaken; dat als men aan de afzonderlijke afdeelingen de zorg voor hare gekwetsten wil ontnemen of zelfs bepaald verbieden, alsdan menige gekwetste zal bezwijken, die anders gered had kunnen worden en dat bij het afzonderlijke troepengedeelte, omdat de verlangde handelwijze onnatuurlijk is, in weerwil van het aanzijn der saniteitskompagniën, toch een geneeskundige dienst op eigen hand zal ontstaan, die daar zij niet geregeld is, meer manschappen aan de troep zal onttrekken, dan zoo de zaak door voorschriften vastgesteld ware. Het schijnt daarom, dat het derde of gemengde stelsel de voorkeur verdient en dat dit alléén geschikt is een behoorlijk verband tusschen de ambulance en de strijdende troepen daar te stellen. Elk bataillon zoude diensvolgens uit zijne brancarddragers en andere geschikte manschappen een klein detachement moeten vormen, dat tot ondersteuning der officieren van gezondheid, achter het front wordt opgesteld. Alle andere soldaten, die gekwetsten uit het bataillon naar de verbandplaats brengen, worden dadelijk teruggezonden en mogen zich niet langer bij het geneeskundig detachement ophouden, dan volstrekt vereischt wordt tot overgave van den gekwetste.
Elke ambulance, die zelfstandig moet handelen, dus bij voorbeeld elke ambulance eener divisie verkrijgt een detachement geschikte manschappen onder bevel van een officier, dat ter sterkte van 4 à 6 man op de 1000, bestemd is de ambulance gedurende den marsch te dekken, bij hare inrigting en bij de requisitiën behulpzaam te zijn en de ligte ziekenwagens die bij de strijdende troepen, de gekwetsten gaan ophalen, te begeleiden. De ziekenwagens nemen alleen degenen op, die niet gaan kunnen en toch niet gedragen behoeven te worden; deze nemen zij over van de geneesheeren of van de geneeskundige detachementen der bataillons; degenen, die al is het op krukken, kunnen loopen of die gedragen moeten worden, worden door manschappen van het vermelde detachement der bataillons naar achteren geleid of gedragen. De officieren van gezondheid der ambulances blijven bij uitsluiting in de lokalen terug, die tot ambulances zijn ingerigt en door een op verren afstand zigtbaar teeken (eene roode of gele vlag) worden aangeduid; zij begeleiden de ziekenwagens niet, omdat de zorg voor de doelmatige belading daarvan gerust aan de geneeskundigen der troepen kan worden overgelaten. Ten slotte moet hier nog vermeld worden, dat men verschillende voorstellen gedaan heeft uit mantels en wapens eene soort van draag-
{==174==} {>>pagina-aanduiding<<}
berries te vormen, ten einde daardoor afzonderlijke brancards uit te sparen, hetgeen echter tamelijk overtollig schijnt. Zie over de mijnziekte onder Mijnen.
De geneeskundige dienst voor de behandeling van zieke en gekwetste paarden moet naar de hoofdzaken volgens dezelfde grondbeginsels ingerigt en uitgevoerd worden als die voor menschen. Daarbij ontstaat alleen eene vereenvoudiging doordien men paarden, die zoodanig gekwetst zijn, dat zij niet meer kunnen herstellen, onmiddelijk doodsteekt of aan hun lot overlaat. Men kan dus de ambulances voor de behandeling van paarden ontberen; de inrigtingen welke bij de beweegbare paardendepôts ter behandeling van zieke paarden genomen zijn, kunnen ze voldoende vervangen. In kantonnementen en garnizoenen, heeft men echter zieken- en rotstallen voor droes, enz. Bij elk eskadron, elke batterij, enz. zijn paardenartsen ingedeeld.
Eerst vrij laat vindt men eene geregelde organisatie van de geneeskundige dienst bij de legers der oudheid vermeld, waarbij het echter wel mogelijk is, dat zulke organisatiën bestaan hebben, waarvan geene berigten tot ons gekomen zijn. Augustus voegde bij elke cohorte der Romeinsche legioenen een veldgeneesheer, waarmede tevens de inrigting van veldhospitalen voor menschen en paarden gepaard ging. Bij de Romeinen werd de geneeskundige dienst op het slagveld zeer verligt, doordien zij in de onmiddelijke nabijheid hunner verschanste legerplaatsen streden. In de middeleeuwen dienden de tallooze kloosters als hospitalen, de monniken, die de geneeskunde beoefend hadden als geneesheeren. De landsknechten hadden bij het begin van den nieuweren tijd hunne regimentsdoctors, wien een aantal helpers of barbiers toegevoegd was. De meeste daarvan waren onwetende lieden, die niets dan de kunst van scheeren en aderlaten verstonden. Hierin kwam geene verandering vóór de 18de eeuw; het is bekend genoeg, welke ontzettende verliezen, de legers in den 30jarigen oorlog en later, grootendeels ten gevolge van gebrek aan geneeskundige hulp, leden. In de 18de eeuw, toen het krijgswezen geheel van het volksleven afgescheiden was, werd veel voor de verbetering van de geneeskundige dienst, van de veldhospitalen, enz. gedaan, voornamelijk ook door Frederik den Grooten; men rigtte ook bijzondere akademiën op tot vorming van militaire geneeskundigen. De volmaakte doelmatige regeling van de geneeskundige dienst werd echter belemmerd eensdeels door den verachten staat, waarin de gemeene soldaat leefde, anderdeels door de omstandigheid dat het militaire en het burgerlijke leven elkander geheel vreemd werden en zoo doende de vorderingen der wetenschap in het volksleven geen nut of voordeel in het krijgswezen stichtten; eindelijk de overdreven zuinigheid in de kleeding der soldaten, die naauwelijks voldoende was om hunne naaktheid te bedekken. Daarbij kwam nog de ondergeschikte stelling, die de militaire geneesheer - de tegenwoordige regiments-, bataillons- of kompagnieschirurgijn - met betrekking tot den officier innam en die dus ook eenen nadeeligen invloed had op de achting, welke de soldaat hem toedroeg.
Eerst de Fransche omwenteling gaf aanleiding tot groote verbeteringen in dit opzigt; zij bragt het militaire en burgerlijke leven weder in overeenstemming en in een innig verband; zij schatte het leven en de gezondheid van den soldaat op den waren prijs en stortte een groot aantal bekwame, talentvolle en zelfopofferende geneeskundigen in de gelederen van het leger. Door de personen werd de stand gereleveerd en daardoor de dienst verbeterd. Evenwel zijn in dit opzigt nog niet alle vooroordeelen, die op geschiedkundige gegevens rusten, overwonnen; zoo moesten onder anderen, militaire geneesheeren, die hunnen pligt ten volle vervullen, buiten twijfel tot de combattanten gerekend worden.
De G.D. van de zeemagt wordt met betrekking tot die van de landmagt daardoor verligt, dat elk schip zijn hospitaal en voor het gevecht zijne ambulance zelf

{==175==} {>>pagina-aanduiding<<}

bevat, waardoor het vervoerwezen en de evacuatiën hier slechts zeer beperkt voorkomen. Op elk oorlogsschip heeft men naar het aantal koppen één of meerdere officieren van gezondheid waarvan er één eerstaanwezende is. Het hospitaal (de ziekenboeg) is in een bijzonder gedeelte van een der geschutdekken ingerigt. Moet het schip zich tot het gevecht gereed maken, dan vervoert men de zieken uit het gewone hospitaal in hunne kooijen naar het tusschendeks; de ambulance tot verzorging der geblesseerden, het zoogenaamde slagverband wordt op de koebrug ingerigt. Daar bevinden zich gedurende het gevecht behalve de officieren van gezondheid en hunne helpers de scheepsprediker en eenige officieren of klerken der administratie om testamenten te maken en sterfgevallen te constateren. Inden een schip slechts een onbeduidend aantal zieken en gekwetsten heeft, dan kunnen deze in de ziekenboeg behandeld worden. Wordt echter dit getal zeer aanzienlijk dan kan zulks niet meer plaats hebben. De schepen moeten dan hunne zieken evacuëren, hetgeen altijd het geval is als op eene vloot besmettelijke ziekten ontstaan. Tot dat einde volgen eenige hospitaalschepen de vloot; dit zijn schepen met een hoog tusschendeks van vele luchtpoorten voorzien, ten einde eene behoorlijke luchtverversching te erlangen en eenige groote luiken in de boorden, die bij goed weder opengezet worden. Het zijn in de eigenlijken zin drijvende hospitalen, alleen tot opname van zieken en gekwetsten bestemd en dienovereenkomstig met het noodige personeel, materieel en gereedschappen voorzien.
Bronnen: Ballingall, Einleitende Vorlesungen über Kriegsheilkunde; Kraus, Anleitung zum praktischen Militärsanitätsdienste; Larry, medizinisch-chirurgische Denkwürdigkeiten; Isfordrik, Militärgesundheitspolizei; Richter, über Organisation des Feldlazarethwesens, Stromeijer, Maximen der Kriegsheilkunst.

Geneesmiddelen

voor menschen en paarden, worden te velde op de daartoe bestemde bagaadjekarren bij de troepenafdeelingen en de ambulances medegevoerd. Bij de ambulances en waar deze bestaan, bij veldhospitalen, moeten ook de grondstoffen van enkele geneesmiddelen en het gereedschap tot hunne vervaardiging medegenomen worden. Zie ook Geneeskundige dienst.

Generaals.

De hoogste officieren van een leger, even als de admiraals de hoogste officieren der vloot zijn; deze rang heeft eerst sedert de oprigting der staande legers in Europa het burgerregt gekregen. Van beneden naar boven worden de generaals op de volgende wijze gerangschikt: brigadegeneraals, (bij de Oostenrijkers, Pruissen en Nederlanders generaal-majoors, bij de Franschen vroeger maréchaux-de-camp); divisie-generaals (bij de Pruissen, Russen en Nederlanders luitenant-generaals, bij de Oostenrijkers luitenant-veldmaarschalken); korps-generaals, (bij de Pruissen en Nederlanders (waar zij echter thans niet bestaan) generaals der infanterie of der kavallerie, bij de eersten ook wel kommandant-generaals, genoemd; bij de Oostenrijkers veldtuig-meesters en generaals der kavallerie; bij de Franschen ontbreekt deze trap, hunne korpsen worden hetzij door maarschalken van Frankrijk of door divisiegeneraals aangevoerd) eindelijk legeraanvoerders (veldmaarschalken, maarschalken van Frankrijk). Bij de Franschen was het opperbevel van het leger vroeger aan eene bepaalde betrekking verbonden, uit de hofdienst der Frankische koningen afgeleid. Onder de laatste Merovingische koningen voerde de hofmeijers (Major Domi) de legers aan; later tot op het einde der 12de eeuw de groot-sénéchal onder den koning; vervolgens kwam de betrekking op den connétable (comes stabuli) aan wien twee maarschalken tot ondersteuning waren toegevoegd, dit had nog plaats tot in de 17de eeuw; eindelijk verkregen de maarschalken

{==176==} {>>pagina-aanduiding<<}

van Frankrijk het oppergezag over het leger. Uit de omstandigheid, dat aan den connétable vroeger twee maarschalken waren toegevoegd, kan men verklaren, dat in de 17de eeuw een Fransch leger gewoonlijk door twee maarschalken werd aangevoerd. Bij de Duitschers waren die betrekkingen niet zoo spoedig in een stelsel gebragt; de landheer was gewoonlijk zelf opperbevelhebber of hij droeg die betrekking aan een vorst of prins of aan een der kolonels, die een regiment voor zijn leger geworven hadden op; de maarschalk was de aanvoerder der kavallerie van het leger en had daarover uitsluitend het regtsgebied. In de 17de eeuw kwam voor den opperbevelhebber van het leger, den generaal-en-chef de benaming generalissimus in gebruik of wel in dezelfde beteekenis die van luitenant-generaal des keizers en des konings, enz. (diens opperste plaatsvervanger op het oorlogstooneel).
Bij het leger van de republiek der vereenigde Nederlanden was de betrekking van kapitein-generaal de eerste van het leger, terwijl toen ter tijde de veldmaarschalk de tweede rang daarvan was. Alleen toen de Prinsen Frederik Hendrik en Willem generaals der kavallerie waren, werd de rang van generaal der kavallerie boven die van veldmaarschalk gesteld. Onder Lodewijk Napoleon bestond de rang van maarschalk van Holland, die in 1810 op last van den keizer weder vernietigd werd.

Generale marsch.

Sein, waarop de troepen zich geheel marschvaardig ten snelste op hunne alarmplaatsen moeten vereenigen.

Generale staf.

De aanvoerder van een groot leger of zelfs van een belangrijk onderdeel daarvan, kan zich onmogelijk persoonlijk met alle bijzonderheden van het militaire beheer en de administratieve dienst bemoeijen; het is ook niet voldoende voor hem, dat zijne magt weder in onderafdeelingen verdeeld is, maar hij heeft regtstreeksche helpers noodig; deze vormen zijnen generalen staf. De generale staf heeft volgens den aard der zaak verschillende werkkringen; ten eerste moet hij zorgen voor de détails der operatiën en gevechten, ten andere voor de instandhouding van het eigen leger. Daartusschen kan men nog een andere tak aannemen, die zich voornamelijk met het personeel bezig houdt. De algemeene bestemming van den generalen staf is: vooreerst door verzameling van alle berigten der afzonderlijke troepenafdeelingen in staat te zijn, elk oogenblik aan den opperbevelhebber een naauwkeurig en gemakkelijk overzigt over den toestand van het leger te kunnen geven; ten tweede door verkenningen en het inwinnen en verzamelen van rapporten hem de noodige inlichtingen te geven over den vijand en over het oorlogstooneel, waarop hij moet handelen, opdat hij daarna zijne ontwerpen zoude kunnen beramen; ten derde zijne algemeene voornemens en plannen, te ontwikkelen en door orders aan de verschillende onderafdeelingen geschikt voor de uitvoering te maken; ten vierde eindelijk deze uitvoering zelf na te gaan, opdat zij volgens het oorspronkelijke voornemen zoude plaats hebben en door verkeerde opvatting niet tot iets geheel anders zoude leiden. Naarmate van de troepenafdeelingen, waaraan het personeel van den generalen staf wordt toegevoegd, wordt hij onderscheiden in groote staf of staf van het leger en in de staven der strategische eenheden, staf der legerkorpsen, der divisiën, der brigades.
De hierboven ontwikkelde bezigheden voor den staf van het leger, zijn ook voor de staven der strategische eenheden van toepassing; hoe kleiner echter die eenheden worden, des te minder is het noodig die werkzaamheden te verdeelen, met des te minder personen kan de staf bij den kleineren omvang der bezigheden, volstaan.
In elken staf kan men echter de volgende afdeelingen onderscheiden; 1o. De afdeeling voor de strategisch-taktische dienst, waarvan het personeel in engeren zin gewoonlijk generale staff, ook wel generaalkwartiermeestersstaf genoemd

{==177==} {>>pagina-aanduiding<<}

wordt. 2o. Voor het personeel en de inwendige dienst de adjudanten. 3o. Voor de verpleging (administratie), die weder in verschillende onderdeelen vervalt, de intendance, de regtspleging, de eeredienst, de geneeskundige dienst en de veldpost. In verschillende legers rekent men de bevelvoerende generaals zelf ook tot den generalen staf, terwijl deze somtijds onder de benaming van korps-generaals (in Duitschland Generalität) daarvan gescheiden zijn. Iedere staf moet eenen chef hebben, die de verschillende diensttakken verzamelt; hij moet als de regterhand van den aanvoerder beschouwd worden en verdeelt de werkzaamheden over de verschillende personen van den ataf. Er bestaat dus een chef van den staf van het leger en chefs der staven der verschillende legerkorpsen of divisiën; is het leger of het legerkorps zeer sterk, dan worden deze chefs nog door onderchefs, sous-chefs, bijgestaan. Naast den chef van den staf staat bij het geheele leger de generaaladjudant, die de verzameling van de berigten over het personeel maakt en onder wiens leiding en verantwoording alle orders, die daarop betrekking hebben uitgevaardigd worden: hetzelfde heeft plaats bij de legerkorpsen of divisiën door den adjudant van het korps of der divisie. De sous-chef van den staf bestuurt in den regel de eigenlijke werkzaamheden van den generalen staf. Zijn verschillende legers onder een opperbevel vereenigd dan voert de chef van den staf des opperbevelhebbers ook wel den titel van majoor-generaal, zoo als Berthier onder Napoleon I. Bij elk der drie hoofdafdeelingen van den generalen staf is het personeel weder in bureaux of sectiën verdeeld, waarover dan de verschillende bijzondere werkzaamheden op dezelfde wijze verdeeld worden. Men zie voor de verschillende diensttakken van den staf, hierboven onder 3o. opgegeven, de daarop betrekking hebbende artikelen.
Het is gemakkelijk te begrijpen dat er generale staven moeten bestaan hebben, sedert er legers zijn. Men vindt daarvan dan ook enkele sporen in alle tijden, hoewel het in den aard der zaak ligt, dat van den generalen staf in berigten over veldtogten en veldslagen slechts zelden bijzonder vermelding gemaakt wordt. De ‘koninklijke lijfwachters’ van Alexander den Grooten vormden eenen volledigen generalen staf bij het Macedonische leger; het blijkt uit eene schriftelijke dispositie voor de opstelling der Perzen, die door de overwinnaars in den slag van Gaugamela, in die legerplaats gevonden werd, dat ook bij dat leger een generale staf bestond. Bij de Atheners trokken in hunnen bloeitijd de 10 strategen mede te velde, terwijl slechts één van hen het opperbevel voerde: de 9 andere vormden dan den generalen staf; iets dergelijks had plaats met de Polemarchen bij de Spartanen, die echter wel is waar, hoofdzakelijk bestemd waren voor de verplegingsdienst en om het staatkundig toezigt over den veldheer te houden; de Romeinsche veldheeren vormden zich insgelijks eenen generalen staf uit jonge lieden van goeden huize (de Voluntarii), welke in deze betrekking tevens de krijgsdienst leerden. De vorsten van de middeleeuwen werden te velde door hunne hovelingen gevolgd en deze vervulden de functiën van stafofficieren; de steden en gemeenten van de middeleeuwen gaven in dezelfde hoedanigheid aan hunne legeraanvoerders leden van den raad mede. Bij de legers in het begin der nieuwere tijden is de betrekking van den luitenant-kolonel tot den kolonel nagenoeg die van chef van den staf; verder heeft men bij den staf den kwartiermeester (bij de Franschen aanvankelijk mestre de camp), den opperwachtmeester (bij de Franschen sergeant de bataille of major), somtijds nog de schrijvers van den kolonel, allen betrekkingen, die elk opperbevelhebber van een leger even als de chef van een regiment instelde. Frederik de Groote hechtte veel waarde aan de vorming van eenen goeden generalen staf, maar deze kreeg eerst zijne volle beteekenis sedert de Fransche omwentelingsoorlogen, toen de legers in kleine zelfstan-
{==178==} {>>pagina-aanduiding<<}
dige legers verdeeld werden, die toch gezamenlijk tot één doel moesten medewerken en wier verrigtingen één geheel moesten uitmaken. Tegenwoordig heeft elke groote mogendheid in Europa reeds in vredestijd eenen geheel georganiseerden generalen staf en inrigtingen, waar bijzonderlijk stafofficieren gevormd worden en die tegelijkertijd de gelegenheid geven in oorlogstijd den staf op de vereischte sterkte te brengen.
Bij ons te lande verstaat men door groote staf van het leger de veldmaarschalken, de inspecteurs-generaal der infanterie, kavallerie en artillerie, de adjudanten, de ordonnance- en andere officieren bij den Koning en de Prinsen van den bloede dienst doende of daaraan toegevoegd. De generale staf bestaat uit 1 luitenant-generaal, 7 generaal-majoors als chef, 1 kolonel, 3 luitenant-kolonels, 3 majoors, 9 kapiteins en 6 eerste luitenants.
Behalve zijne algemeene opvoeding moet de kennis van den officier van den generalen staf het gebied van alle militaire wetenschappen omvatten en hij moet daaruit vaste, gemakkelijk toe te passen gevolgtrekkingen maken.
Bronnen: Von Wecklein, Untersuchungen über den Dienst des Generalstabs; Decker, praktische Generalstabswissenschaft; Grimoard, Traité sur le service de l'état-magor général des armées; Strenner, ein Generalstab im praktischen Einklang mit der Armee; Gougomos, Dienst des Generalstabs im Frieden und Kriege; Chambouleron, Mémorial d'état-major; De Lavarenne, Mémorial de l'officier d'état-major en Campagne; Von Baur, Handbuch für Offiziere des Generalstabs; Thiébault, Manuel général du service des états-majors en Réflexions sur le corps royal de l'état-major; J. von H (Ardegg.), Skizze eines Vortrags über Generalstabswissenschaft; Dienstvorschrift für den Generalstab des 8 Deutschen Bundeskorps; W. Rüstow, Anleitung zu den Dienstverrichtungen im Felde fur den Generalstab der eidgenössischen Armee; (ook in het Fransch vertaald door Lecomte); Rüstow, Organisation der Heere.

Generaal-adjudant.

1o. Adjudant van eenen regerenden vorst, den rang van generaal hebbende; 2o. Eerste adjudant van den opperbevelhebber, die voornamelijk het toezigt houdt over het personeel der legers en den generaal op elk tijdstip over de getalsterkte van het leger moet onderrigten; 3o. Dikwijls verkeerdelijk gebezigd voor adjudant van eenen generaal.

Generaal-kommando.

In vredestijd zijn de troepen van groote legers voor de bevelvoering en de verpleging volgens de provinciën, waarin zij garnizoen houden, in verschillende groote afdeelingen verdeeld; in Pruissen dragen deze den naam van korpskommando's of generaalkommando's, in Oostenrijk dien van legerkommando's, welke weder in legerkorpskommando's verdeeld zijn, of gedeeltelijk dien van militaire gouvernementen, in Frankrijk dien van territoriale divisiën; de gezamenlijke territoriale divisiën van Frankrijk zijn sedert het jaar 1858 in vijf groote legerkommando's vereenigd, over elk waarvan een maarschalk het bevel voert.
Bij ons te lande is sedert 1 April 1860 het Rijk verdeeld in 7 militaire afdeelingen, als: 1e militaire afdeeling de provincie Noord-Brabant, standplaats 's Hertogenbosch; 2e de provinciën Gelderland en Overijssel, standplaats Arnhem; 3e de provincie Zuidholland, standplaats 's Gravenhage; 4e de provinciën Noord-holland en Utrecht, standplaats Haarlem; 5e de provincie Zeeland, standplaats Vlissingen; 6e de provinciën Friesland, Groningen en Drenthe, standplaats Groningen; 7e het hertogdom Limburg, standplaats Maastricht. Het bevel in iedere militaire afdeeling wordt aan een' generaal-majoor of kolonel, bij uitzondering aan een' luitenant-generaal toevertrouwd. Die bevelhebbers behooren tot den grooten staf van het leger en staan onmiddelijk onder de bevelen van den minister van oorlog.

Generaalkwartiermeester.

Zie Generale Staf.


{==179==} {>>pagina-aanduiding<<}

Generaalsalvo.

Eene verouderde uitdrukking voor het algemeen gelijktijdig losbranden der vuurmonden en geweren van eene geheele troepenafdeeling, die zich in stelling bevindt.

Genetarius.

Ruiter bij de Spaansche en Italiaansche legers. Hij was met eene lans, genette genaamd, bewapend en op Turksche wijze uitgerust.

Genie, Genietroepen.

Men verstaat door korps ingenieurs of korps der genie, een officierskorps, dat zoowel in vredes- als in oorlogstijd bestemd is om de uitvoering van alle militaire werken te leiden. De genietroepen zijn bestemd om het korps ingenieurs bij de leiding van groote werkzaamheden behulpzaam te zijn en die werken, waartoe eene bijzondere oefening vereischt wordt, zelf uit te voeren. Men onderscheidt de ingenieurs somtijds in veld- en vestingingenieurs, hoewel dit onderscheid hoe langer hoe meer wegvalt; de dienst van den ingenieur te velde heeft zeer vele aanrakingspunten met die van den generalen staf, om welke reden men bijvoorbeeld ook in Oostenrijk een gedeelte der genietroepen tot den generalen staf rekent, zoodat zij troepen van den generalen staf of van den staf worden. De genietroepen worden weder in verschillende soorten onderscheiden, waarbij men moet opmerken, dat dezelfde benaming niet overal hetzelfde beteekent. Mineurs noemt men de afdeelingen der genietroepen, die tot de daarstelling der mijnen en het voeren van den mijnenoorlog voor en in de vestingen bestemd zijn; sappeurs degenen die vooreerst de taak moeten vervullen om bij den aanval van vestingen de loopgraven te traceren, fascinen, schanskorven te maken, enz. (zie Vestingoorlog en Sappen); voorts in meer algemeenen zin de genietroepen te velde, die in het veld de beletselen moeten opruimen, den bouw van alle verschansingen, wegen en bruggen (in zoo ver hiermede de pontonniers niet belast zijn) moeten leiden, de kunstmatige werkzaamheden zelf moeten uitvoeren. Bij andere legers is deze laatste diensttak meer bijzonder aan de zoogenaamde pionniers opgedragen. De pontonniers zijn bestemd om bruggen te slaan, in zoo verre die uit medegevoerde treinen (pontontreinen) vervaardigd worden. De veldtelegrafie behoort bij de meeste legers tot de mineurs en sappeurs; bij ons zal dit ook zoo ingevoerd worden.
Bij de verschillende mogendheden is de organisatie en de indeeling der genietroepen zeer verschillend. Bij de oprigting der staande legers werden naar Frankrijks voorbeeld de genietroepen doorgaans tot de artillerie gerekend en daarmede in één korps vereenigd; eerst langzamerhand werden zij van elkander gescheiden. Het is nog een overblijfsel uit die tijden, dat nog heden in Frankrijk en Nederland de pontonniers bij de artillerie behooren, voornamelijk daarom, omdat zij even als de artillerie een groot voerwezen noodig hebben. Overigens zijn in Frankrijk de genietroepen in regimenten en deze in bataillons ingedeeld; elk bataillon bevat 7 kompagniën sappeurs en 1 kompagnie mineurs (van waar hun naam sappeurs-mineurs). Deze bataillons worden onverschillig te velde en in den vestingoorlog gebezigd. In Pruissen heeten de gezamenlijke genietroepen pionniers. Zij zijn ingedeeld in zoogenaamde ‘afdeelingen’ in vredestijd van 2, in oorlogstijd van 3 kompagniën; elke kompagnie bevat eene sectie sappeurs. De soldaten van elke sectie worden in hun eigenaardige dienst zoo volmaakt mogelijk, die der andere sectiën in zoo verre geoefend, dat zij daarbij met vrucht als handlangers kunnen gebezigd worden. Zulk eene kompagnie kan nu, hetzij in of voor vestingen gebruikt worden, waarbij dan de sappeurs en mineurs bij voorkeur werkzaam zijn of bij een legerkorps te velde gevoegd worden, om te dienen bij een' pontontrein, waarbij dan de pontonniers op den voorgrond treden of zonder pontontrein om den bouw van veldwerken, wegen en bruggen uit voorhanden middelen te besturen. De Oostenrijkers hebben 2

{==180==} {>>pagina-aanduiding<<}

regimenten genie (sappeurs-mineurs) voor de dienst bij den aanval en de verdediging van vestingen en een korps pionniers, tegenwoordig van 6 bataillons voor de dienst te velde, dus ook voor de bediening van eenen pontontrein volgens het stelsel van Birago; de bespanningen worden door den trein van het leger geleverd. De sappeurs van de Russen zijn nagenoeg hetzelfde als de sappeurs-mineurs der Franschen en worden even als deze in bataillons verdeeld, welke hier 1 à 2 kompagniën mineurs en 3 of 2 kompagniën sappeurs tellen; buitendien heeft men parken pontonniers, welke ieder door eene kompagnie pontonniers bediend worden. Eindelijk heeft men divisiën rijdende pionniers van 2 eskadrons, die het materieel der zoogenaamde lederen pontons moeten bedienen; ééne van deze divisiën, die in oorlogstijd 4 in getal zijn, is bij het korps dragonders gevoegd. In Nederland heeft men een bataillon mineurs en sappeurs van 3 kompagniën, terwijl de gegronde hoop bestaat, dat dit spoedig met 1 kompagnie zal vermeerderd worden. Het korps pontonniers wordt tot de artillerie gerekend en bestaat uit 2 kompagniën.
Hoewel de genietroepen dikwijls in grootere afdeelingen moeten optreden, zoo gevoelde men toch bij het oorlogvoeren in doorsneden terrein, dikwijls de behoefte om ook aan kleinere troepenafdeelingen de hulp van kleine afdeelingen genietroepen te verleenen, welke wel geene groote werkzaamheden behoefden uit te voeren, maar in staat moesten zijn, kleine beletsels spoedig op te ruimen, een huis of een dorp in staat van verdediging te brengen, eene loopbrug te slaan, enz. Het kwam er hierbij minder op aan om aan deze kleine afdeelingen eene volmaakte militaire opvoeding te geven, dan om ze uit bekwame handwerkslieden (vooral timmerlieden en smeden) te doen bestaan.
Uit dit oogpunt moeten de bataillonssappeurs, die bij sommige legers nog bestaan, de brigadesappeurs der Pruissen in 1815, de sectiën pionniers bij de Hongaarsche bataillons Honveds in het jaar 1849, de rijdende sectiën pionniers, die in het 1850 bij de batterijen Sleeswijk-Holsteinsche artillerie gevoegd waren, beschouwd worden. Het is duidelijk, dat men hieruit voordeelen kan trekken, maar dat de zaak ook kan overdreven worden.

Geniepark.

1o. Het voerwezen der genietroepen; 2o. Depôt der genietroepen. Zie Vestingoorlog.

Gensdarmes.

In de middeleeuwen noemde men Homme d'armes (meervoudig Hommes d'armes of Gensdarmes) de ruiter, die even als zijn paard van eene volkomene wapenrusting voorzien was, de ridder (chevalier) in tegenstelling van zijn ligter uitgerust gevolg (zie Kavallerie, Ordonnans-kompagniën), zijne schildknapen (écuyers) en knechten.
Hoewel na de oprigting der staande legers het begrip der volle wapenrusting even als dat der glavie als administratieve en taktische eenheid reeds geheel verloren was gegaan, vindt men ook nog toen en zelfs in onze eeuw bij verschillende mogendheden enkele regimenten zware kavallerie, die den naam van regimenten Gensdarmes dragen. Tegenwoordig is de gensdarmerie bij alle mogendheden een korps politie, dat in vredestijd onder militaire vormen de politiedienst vervult en in oorlogstijd gedeeltelijk de operatielegers volgt om de politie van het leger waar te nemen; dit laatste gedeelte der gensdarmerie wordt in kleine afdeelingen bij de hoofdkwartieren van het leger en de legerkorpsen ingedeeld en voert den naam van leger- of korpsgensdarmerie; bij de Pruissun verrigt zij ook de dienst van ordonnancen bij de generaals. De gensdarmerie, welke de politiedienst verrigt wordt somtijds lands- of provinciale gensdarmerie genoemd. Men verdeelt de gensdarmerie in gensdarmerie te paard en te voet, naarmate zij al dan niet bereden zijn. De gensdarmerie wordt

{==181==} {>>pagina-aanduiding<<}

gewoonlijk door oudgediende soldaten en onderofficieren aangevuld. Bij ons te lande draagt de gensdarmerie den naam van Maréchaussée. Zij bestaat uit 2 kompagniën, de kompagnie van Noord-Brabant en Zeeland en de kompagnie van Limburg. De eerste telt 6 officieren en 225 onderofficieren en manschappen, de tweede 4 officieren en 126 onderofficieren en manschappen.

Geodesie.

De G. is eene wetenschap, die ons leert den aardbol te meten, zijne ware gedaante te kennen en een grooter of kleiner gedeelte van zijne oppervlakte in kaart te brengen. Zij is in twee hoofdafdeelingen verdeeld de topographie ook landmeetkunst of werkdadige meetkunst genoemd, welke kleine gedeelten der aardoppervlakte in kaart leert brengen, waarbij men die oppervlakte als een plat vlak kan beschouwen en de geomorphie, welke kaarten van uitgestrekte gedeelten van den aardbol leert vervaardigen, waarbij de ware gedaante der aarde in rekening moet gebragt worden.

Geognosie en Geologie.

De laatste wetenschap behandelt de geschiedenis van het ontstaan van onzen aardbol, de eerste de kennis van den tegenwoordigen toestand van de schors der aarde, voor zoover men daarin heeft kunnen doordringen. Zij houdt zich vooral op met het onderzoek der gesteenten en der aardlagen en hunne ranschikking; beide wetenschappen grijpen zoodanig in elkander in, dat de eene moeijelijk zonder de andere kan gedacht worden en hare grenzen niet te bepalen zijn. Bij ons te lande, in Frankrijk, Engeland en Italië worden zij dan ook met den algemeenen naam van geologie bestempeld, in Duitschland worden zij echter nog onderscheiden.
De geologie vormt in zekeren zin de grondslag der geognosie; zij is nog eene leer van waarschijnlijkheden (hypothesen) en de eenige weg om haar meer te bepalen is het naauwkeurige geognostische onderzoek. Voor den krijgsman is de inwendige zamenstelling der aardkorst minder belangrijk dan de gesteldheid der oppervlakte, waarmede de terreinleer (zie Terrein) zich bezig houdt. Deze gedaante der oppervlakte is echter wezenlijk afhankelijk van den aard en de rangschikking der aardlagen. In zoo ver wordt de geognosie weder de grondslag der militaire terreinkennis en alle nieuwere militaire werken over de terreinleer, geven dus ook, al is het slechts bij wijze van inleiding, eene algemeene verklaring van geognostische en de daarmede naauw verbonden geologische denkbeelden. Het schijnt ons toe, dat men daarbij meestal te ver gaat en en dat het voordeel hetwelk voor de terreinleer, uit eene wijdloopige uiteenzetting van geognostische en geologische denkbeelden ontspringt zeer gering is. Eenige weinige zeer duidelijke verschijningen toch van het verband tusschen de geognostische gesteldheid en der oppervlakte daargelaten, heerscht er ten opzigte van dat verband zeer veel duisters. Men zie ook Aardrijkskunde en Terrein.

Geographie.

Zie Aardrijkskunde.

Geologie.

Zie Geognosie.

Geometrie.

Meetkunst. Zie Wiskunde.

Geomorphie.

Zie Geodesie.

George (orde van St.).

1o. Russische ridderorde voor land- en zee-officieren in 1769 door Katharina II gesticht. 2o. Beijersche ridderorde gesticht in de 12de eeuw ten tijde der kruistogten, door de hertogen Otto III en Ekhard van Beijeren vernieuwd door keizer Maximiliaan I en ten tweeden male vernieuwd door den keurvorst Karel Albert in 1729.

Gereedschappen.

Zie Materieel.

Gereformeerde officieren.

Zie Reformeren.


{==182==} {>>pagina-aanduiding<<}

Geregelde aanval.

Zie Vestingoorlog.

Geregtshof.

Hoog militair geregtshof. Zie Justitie.

Geretrancheerd kamp.

Zie Stellingen, Verschansing.

Gerst.

Zie Fourrage.

Geschiedenis.

De militaire geschiedenis is in twee hoofddeelen onderscheiden: 1. Krijgsgeschiedenis of geschiedenis der oorlogen. 2. Geschiedenis van het krijgswezen. De eerste behandelt de oorlogen, naar de voorname gebeurtenissen, die er in voorgevallen zijn, terwijl zij nu eens een groot tijdperk omvat, dan weder slechts eenen enkelen oorlog, de oorlogen van een' bijzonderen staat of zelfs een enkelen veldtogt behandelt; zij is de moeder der krijgswetenschap, want het eenvoudige verhaal voerde spoedig tot de beoordeeling en deze tot het daarstellen van wetten voor de krijgsvoering. Naar belangrijkheid en naar omvang maakt zij een aanzienlijk deel der algemeene G. uit en voor een aantal tijdperken kan men de bronnen der algemeene G. tevens als die der krijgsgeschiedenis beschouwen of verwijst men voor deze laatste alleen op de eerste. Men verlangt tegenwoordig van eene doelmatig zamengestelde krijgsgeschiedenis, dat zij een goed overzigt van de staatkundige verhouding, van het oorlogstooneel en van de wederzijdsche legers geeft en eerst daarna de gebeurtenissen zelf in behoorlijke volgorde mededeelt. Op deze wijze wordt zij eene rijke bron van onderrigt voor den krijgsman, daar zij hem de grondslagen der oorlogskunst, door de ondervinding gestaafd, inprent, hem meer vertrouwen op hunne toepassing geeft, terwijl zij hem de bijzonderheden en de toepassing van algemeene regelen in bijzondere gevallen verklaart en enkele zaken doet opmerken, waarop bij die algemeene regelen niet altijd kan gelet worden. De geschiedenis van het krijgswezen leert de ontwikkeling der kunst niet alleen in oorlogs- maar ook in vredestijd; zij leert de militaire instellingen der volken, hunne wapens, hunne taktiek, hunne handelwijze kennen, benevens den invloed die oorlogen, beschaving en wetenschap op den vooruitgang daarvan hebben uitgeoefend. Men zoude ze ook geschiedenis van de beschaving der krijgskunst kunnen noemen en zij is bijgevolg eene noodzakelijke aanvulling der krijgsgeschiedenis. Ook de G. van het krijgswezen is nu eens algemeen, als zij eenen meer omvattenden kring bewerkt, dan meer bijzonder als zij een enkel volk, een enkel tijdperk, een enkel wapen, een enkele tak der krijgskunst behandelt. Men kan de krijgsgeschiedenis gevoegelijk in een aantal tijdperken verdeelen, in elk waarvan een volk of ook een merkwaardig punt van vooruitgang, het middelpunt vormt. Wij zullen hier deze tijdperken benevens de merkwaardigste bronnen voor de kennis hunner oorlogen, vermelden.
1ste Tijdperk, het oud Egyptische van de 30ste tot de 13de eeuw vóór Christus.
Terwijl het overige van de aarde nog geheel in duisterheid verkeert, vertoont zich Egypte als staat; de oorlogen van dit tijdperk behandelen eerst de vereeniging van het Nijldal tot eenen staat, daarna de invallen van veroveraars, zoo als de Hyksos en later de Ethiopiërs, het afwerpen van hun juk en eindelijk de veroveringen buiten de grenzen van Egypte.
2de Tijdperk, het Semitische van de 13de tot de 7de eeuw V. Chr.
De oorlogvoerende volken van dit tijdperk, zijn de Babyloniërs, de Assyriërs, de Joden, de Phoeniciërs en de Egyptenaren. De Assyriërs zijn het voornaamste veroveringsvolk van dit tijdperk.
3de Tijdperk, het Perzisch-Medische van de 7de tot de 5de eeuw V. Chr.
Eerst is Medië, daarna Perzië het veroveringsvolk in dit tijdperk; de voornaamste persoon daaruit is Cyrus of Koresch, de veroveraar van Azië. In dit tijdperk vindt men de eerste naauwkeurige beschrijving van eenen oorlog, buiten den veroverings-
{==183==} {>>pagina-aanduiding<<}
oorlog van de Joden tegen Kanaän, nl. de togt van Darius tegen de Scythen (zuidelijk Rusland).
Bronnen voor de kennis dezer drie vroegste krijgsgeschiedkundige tijdperken zijn: de heilige boeken van het Oude Testament en de geschiedenis van Herodotus. De nasporingen in den laatsten tijd door reizigers in de binnenlanden van Azië gedaan, verspreiden hoe langer hoe meer licht over deze overoude tijden en bevestigen de opgaven van Herodotus, den stamvader der geschiedenis. Zie ook Dunker, Geschichte des Altherthums.
4de Tijdperk, het Grieksche van de 5de tot de 3de eeuw vóór Christus.
Hierin vindt men eerst den verdedigenden oorlog der Grieken tegen den inval der Perzen. De aanvallende oorlog in Azië tegen datzelfde volk op zijn eigen grondgebied, wordt door tallooze binnenlandsche oorlogen, zoo als de Peloponnesische, de Korinthische, de Beötische, enz. uitgesteld, tot dat Alexander hem eindelijk onderneemt, nadat hij Macedonië tot het middelpunt der Grieksche staten gemaakt heeft. Toen na Alexander's dood, zijn uitgestrekt rijk verdeeld wordt, verheffen zich onder zijne veldheeren (de Diadochen) een aantal Grieksch-Europesche en Grieksch-Aziatische staten, welke eene soort van evenwigtsstelsel vormen, dat echter gestadig door oorlogen verstoord wordt.
Bronnen: Herodotus (in het Fransch vertaald door Du Ryer, de 4 laatste boeken in het Nederlandsch door Bosscha en Van Kampen), Thucydides (in het Fransch vertaald door Gail in de Bibliothèque historique et militaire van Liskenne et Sauvan, tome I), Xenophon (in het Nederlandsch vertaald door Ten Brink, in het Fransch de Cyropedie door Gail, de Anabasis door Luzerne, beiden in Liskenne et Sauvan), Arrianus (in het Hoogduitsch vertaald 1792 en 1813, in het Fransch door Chaussard in Liskenne et Sauvan), Diodorus, Plutarchus (in het Nederlandsch vertaald door Wassenbergh en Bosscha), Cornelius Nepos (in het Nederlandsch door Engelberts), Cuchius (in het Duitsch door Ostertag, in het Fransch door Vaugelas), Demosthenes redevoeringen, Van Paffenrode. Der Grieken en Romeynen krijgshandel, Grote, Geschichte Griechenlands, Droysen, Geschichte Alexanders des Groszen en Geschichte der Hellenischen staaten, Van Kampen, Geschiedenis van Griekenland, Barthélémy, Voyage du jeune Anacharsis (in het Nederlandsch vertaald), Rüstow en Kochly, Geschichte des Griechischen Kriegswesens, Den Beer Poortugael, Krijgsgeschiedenis der Ouden en meer anderen.
5de Tijdperk. Het Romeinsche van de 3de eeuw vóór tot de 5de eeuw na Christus.
Het begin van dit tijdperk vindt de Romeinen reeds als beheerschers van Italië; hun strijd met Tarente en met Pyrrhus, den vertegenwoordiger van Griekenland, leidt hunne blikken ook buiten de Italiaansche grenzen af. Als veroveraars wenden zij zich tegen het Zuiden en Westen (Karthago en Spanje), tegen het Oosten (het statenstelsel van Alexanders veldheeren), tegen het Noorden (Gallië en Germanië). De verandering der republiek in een keizerrijk, grootendeels op het veroveringsstelsel steunende, stremt den loop daarvan niet zoo dadelijk; sedert het begin der volksverhuizing komt langzamerhand de omkeering; de Romeinen treden eerst nog verdedigenderwijze aan de grenzen van hun wijduitgestrekt gebied op, om dan voor en na en hoe langer hoe sneller, tot hunne oorspronkelijke grenzen teruggedrongen te worden, door de Germanen uit het Noorden, door de Nieuw-Perzen uit het Oosten.
Bronnen: Livius, Sallustus, Polybius (Fransche vertaling in Liskenne et Sauvan, tome II, in dezelfde taal door Thuillier met commentariën van Folard, Duitsche vertalingen door Benicken en anderen), Caesar's Commentariën (in het Fransch vertaald door Turpin de Cressé; ook te vinden in Liskenne et Sauvan

{==184==} {>>pagina-aanduiding<<}

tome II met een vervolg van Hirtius), Tacitus, Jaarboeken (in alle talen overgebragt, in het Nederlandsch door Hooft), Ammanius Marcellinus, Josephus (in het Nederlandsch door Bommel), Vegetius (Fransche vertaling bij Liskenne et Sauvan), Stuart, Romeinsche Geschiedenis, Benicken, Roms Kriegs- und Staatsgeschichte, Vaudoncourt, Campagnes d'Annibal, Mommsen, Römische Geschichte, St. Simon, Histoire de la guerre des Bataves et des Romains, benevens Plutarchus, Nepos en anderen reeds bij het 4de tijdperk aangehaald.
6de Tijdperk. Het Germaansche, van de 5de tot de 9de eeuw.
In dit tijdperk vindt men de stichting der rijken op het voormalige grondgebied van het Romeinsche wereldrijk, door de Germanen, West- en Oost-Gothen, Franken, Longobarden en Vandalen, die door de Hunnen uit hunne woonplaatsen verdrongen worden; de poging van Justinianus om uit Byzantium, de oude eenheid van het Romeinsche rijk te herstellen, mislukt; het Frankische rijk verheft zich evenwel beheerschend over alle Germaansche rijken en Karel de Groote breidt het door veroveringen uit, om de plaats van het Romeinsche rijk in te nemen; bij zijnen dood wordt het echter verdeeld. In dien tusschentijd komen de Arabieren aan de uiterste grenzen van Europa rijken stichten.
Bronnen: Voor de oorlogen van Justinianus, Procopius en Agathias, voor den lateren tijd slechts kronykschrijvers, die voor de krijgsgeschiedenis weinig waarde hebben. Het zoude voor ons niet minder belangrijk zijn, het krijgswezen en de oorlogen der middeleeuwen te leeren kennen, dan die van elk ander tijdperk; hoewel de middeleeuwen gewoonlijk als een tijd van verval van alle kunsten beschouwd worden, is dit naar het weinige, waarover wij met zekerheid kunnen oordeelen, echter niet zoo onvoorwaardelijk juist en al ware het dit, dan zoude het nog belangrijk zijn, de oorzaken en de bijzonderheden van dat verval na te sporen. Dit wordt echter bijna geheel onmogelijk door het gemis van bronnen en juist dat gemis en de daaruit voortvloeijende onbekendheid, heeft er welligt het meest toe bijgedragen, dat men, zonder zelfs het weinige wat voorhanden is te gebruiken, van het verval der middeleeuwen spreekt.
Over hetgeen ons vaderland meer bijzonder betreft, zie men Van Loon, Aloude hollandtsche historie.
7de Tijdperk. De riddertijd, van de 9de tot de 15de eeuw.
Dit tijdperk kenschetst zich niet door een volk of een' staat als middelpunt, maar alleen door eene maatschappelijke instelling; het ridderwezen, dat eerst onverdeeld heerscht en vooral in de kruistogten in vollen bloei is, daarna evenwel in botsing geraakt met de zich ontwikkelende burgerijen en met de opkomende nieuwere monarchiën.
Bronnen: Voor de kruistogten: Willem van Tyrus (in het Fransch vertaald door Dupréau, onder den titel la Franciade Orientale), Villehardouin, histoire de l'empire de Constantinople, Joinville, Histoire française en Vie de Saint Louis, Van Kampen, Geschiedenis der kruistogten (tot het jaar 1291), Michaud, Histoire des Croisades.
Van de overige oorlogen uit dit tijdperk kan men slechts diegene als leerzaam voor de krijgsgeschiedenis beschouwen, waarvan men de meeste en uitvoerigste bronnen vindt. Daartoe behooren de Vlaamsche vrijheidsoorlogen, zie Villani historie fiorentine; de Zwitsersche vrijheidsoorlogen, zie Tschudy, Anshelm, Justinger, Diebold Schilling; zie ook Rodt, die Kriege Karls des Kühnen, May, histoire militaire de la Suisse, Haller von Konigsfelden, Schweizerschlachten; de oorlogen tusschen Engeland en Frankrijk. Froissart, Chronique, Villani, Daniël, Histoire

{==185==} {>>pagina-aanduiding<<}

de la milice française; de oorlogen tusschen de verschillende Nederlandsche vorsten. Zie Bosscha Neêrlands heldendaden te land; Meerman, Geschiedenis van Graaf Willem II; Sjoerds, Historische Jaarboeken van Oud- en Nieuw Friesland; De Jonge, de Hoeksche en Kabeljaauwsche twisten; Alkemade, De Jonker-Fransen-Oorlog; Kemp, Leven der heeren van Arkel; Meerman, Beleg van Leyden; Pontanus (in het Nederlandsch vertaald door Slichtenhorst, Gelderse Geschiedenissen).
8ste Tijdperk. Grondvesting der nieuwere monarchie en van het nieuwere statenstelsel van de 15de tot het midden der 17de eeuw.
In dit tijdperk zijn vooral belangrijk de Italiaansche oorlogen van 1494-1544, de Schmalkaldische of Duitsche oorlog 1546-1554, de tachtigjarige oorlog 1568-1648 en de dertigjarige oorlog 1618-1648.
Bronnen: Voor de Italiaansche oorlogen: Commines, Mémoires pour servir à l'histoire de Louis XI en de Charles VIII; Paulus Jovius (in het Fransch door Sauvage, Histoire de 1494 à 1547); Guiccardini (in het Fransch door Favre, Histoire des principaux évènements arrivés depuis 1490 jusqu'en 1594 of Histoire des guerres d'Italie; Daniël, Histoire de la milice française.
Voor den Schmalkaldischen oorlog: Hortleder.
Voor den tachtigjarigen oorlog: Van der Vynckt, Histoire des troubles des Pays-Bas (ook in het Nederlandsch vertaald Nederlandsche beroerten); P.C. Hooft, Nederlandsche Historiën (loopende van 1555-1584, vervolgd tot 1587); Van Meteren, Historie der Nederlandsche ende haerder naburen oorlogen ende geschiedenissen (tot 1612); P. Bor, Oorsprongh, begin en vervolgh der Nederlandsche oorlogen, H. de Groot, Nederlandsche jaarboeken en historiën, 1566-1609 (vertaling uit het oorspronkelijk in het latijn geschreven werk); E. van Reyd, Historie der Nederlandsche oorlogen, begin ende voortganck tot den jare 1601 met eene continuatie tot den jaare 1640 door Van den Sande; Aytzema en Sylvius, Saken van staet en oorlogh in ende omtrent de Vereenigde Nederlanden van de jaren 1631 tot 1697; Strada, de Bello Belgico (in het Fransch vertaald door Du Reyer); Bentivoglio, della guerra di Fiandria (in het Fransch overgezet door Loiseau), beiden ook in het Nederlandsch vertaald); Bosscha, Neêrlands heldendaden te land; Motley, The rise of the Dutch republik (vertaald door Bakhuyzen van den Brink).
Voor den dertigjarigen oorlog: Haug, Geschiedenis van den 30jarigen oorlog; Khevenhüller; Gualdo; Theatrum europaeum; Chemnitz; Spanheim, soldat suédois; Bulow, Gustav Adolph in Deutschland.
9de Tijdperk. De tijd der onbepaalde monarchiën van het midden der 17de tot het einde der 18de eeuw.
Hierin vallen voor: 1o. de oorlogen der Oostenrijkers tegen de Turken, zie Monte Cuccoli's Mémoires; 2o. de Noordsche oorlogen; de eerste van 1650-1660, zie: Puffendorf, Leben des Groszen Churfürsten Friedrich Wilhelm en zijn Leben Karls IX Gustav; de tweede van 1700-1720, zie: Adlerfeld, histoire militaire de Charles XII; Partheney, Histoire de la Pologne sous Auguste II; 3o. de voornaamste oorlogen van Lodewijk XIV, 1667-1697, zie: Quincy, Histoire militaire du règne de Louis le Grand; De Beaurain, Les quatre dernières campagnes de Turenne en Histoire militaire du duc de Luxembourg; Zanthier, Leven van Turenne; Theatrum europaeum; Bosscha; Sypestein en De Bordes, Nederland in 1672 en 1673; Depping, Geschichte des Krieges der Münsterer und Kölner gegen Holland (vertaald door Molhuyzen); Knoop, Nederland in 1672 en 1673; Valckenier, Verwerd Europa en vervolg; Ypey, Menno van Coehoorn; Aytzema en Sylvius; L.S. Leven en bedrijf van Willem III; Samson, Histoire de Guillaume III; Feuquières,

{==186==} {>>pagina-aanduiding<<}

Mémoires en meer anderen; 4o. de Spaansche successie oorlog 1701-1714, zie: De Vault, Mémoires militaires; Quincy; Theatrum Europaeum; Goslinga, Mémoires relatifs à la guerre de la Succession; Cowe, Memoirs of Marlborough; Rousset, Oorlogskundige beschrijving van de veldslagen en belegeringen der Prinsen Eugenius, Oranje-Nassau-Vriesland en Marlborough; Brodruk, Compleat history of the late war in the Netherlands; Europische Mercurius. - Mémoires du prince Eugène de Savoye; Anquetil, Vie du maréchal, duc de Villars, enz. 5o. de Oostenrijksche successieoorlog, zie Oesterreichische Militär Zeitschrift; Heeren, Mémoires sur la campagne des Pays-Bas; Lettres et mémoires du maréchal de Saxe; Smith, Chronological Epitome of the wars in the Low Countries; 6o. de drie Silezische oorlogen en de zevenjarige oorlog, zie: Frederic II. Oeuvres posthumes; Lloyd und Von Tempelhoff, Geschichte des 7jährigen Krieges in Deutschland; Von Archenholtz; Montalembert, Correspondance; Tielke, Beyträge zur Kriegskunst und Geschichte des Krieges von 1756-62; Jomini; eene geschiedenis van den 7jarigen oorlog door officieren van den Pruissischen generalen staf; Von Decker, Die Schlachten und Hauptgefechte des 7jährigen kriegs, enz. 7o. De oorlogen om de deeling van Polen.
10de Tijdperk, de Fransche omwenteling en het keizerrijk onder Napoleon I van 1789 tot 1815.
Algemeene werken: Geschichte der Kriege in Europa seit den Jahren 1792 bis 1815 (in het Nederlandsch vertaald door E.H. Brouwer); Jomini, Histoire critique et militaire des guerres de la révolution en Vie de Napoléon; Thiers, Historie de la révolution française en Histoire du Consulat et de l'Empire; Matthieu Dumas, Précis des evènements militaires; Von Lossau, Charakteristik der Kriege Napoleon's (in het Nederl. vertaald door Brouwer); Löben Sels, Bijdragen tot de krijgsgeschiedenis van Napoleon Bonaparte; De Crossard, Mémoires, etc.; Victoires, conquêtes, désastres et revers des Français de 1792-1815.
Afzonderlijke veldtogten: Beschrijving van den veldtogt tegen de Franschen in 1792 onder bevel van den hertog van Brunswijk; Militärische Denkwürdigkeiten unserer Zeiten insbesondere des Französischen Revolutionskrieges im Jahre 1792; Money (1792); Gay de Vernon (1792 en 1793); Geschichte des Feldzuges der Hollandischen armee in dem Jahre 1793; Tagebuch von dem Theil des Feldzuges der Preuszischen Truppen an dem Nieder-Rheim in 1793; Wagner (1793); Von Treskow (1794); De Gros (1794); Viennet (1792-94); Von Dittfurth (1793-95); Von Porbeck (1794-95); David (1794 en 95); Nieuwe Nederlandsche jaarboeken; Freimuthige Beurtheilung der Operationen der Oesterr. und Franz. Arméen in dem Feldzuge 1795; Mortonval, Histoire der guerres de la Vendée 1793-96; Mémoires du général Dumouriez; Mlitaire Spectator dl. III; Van der Aa, Geschiedenis van den jongstgeeindigden oorlog tot op den vrede van Amiëns; Beauchamp, Histoire de la Guerre de la Vendée en Guerres des Vendéens et des Chouans contre la république française. Over 1796: Clausewitz, Von Decker; Schneidawind; Erdmannsdorf.
Fervel, Campagnes de la révolution française dans les Pyrênées Orientales. Over 1799 in Duitschland, in Italië en Zwitserland: Miliutin; Clausewitz; aartshertog Karel; in Holland: Kraijenhoff, Geschiedkundige beschouwing van den oorlog op het grondgebied der Bataafsche republiek in 1799; Van der Aa; Mac-Carthy, Histoire de la Campagne faite en 1799 en Hollande (uit het Engelsch); Vonck, Geschiedenis der landing van het Engelsch-Russische leger in Noord-Holland. Over den veldtogt in Egypte: Ader, Histoire de l'expédition d'Egypte et de Syrie; Walsh, Journal of the late campaign in Egypt; Berthier; Martin; Miot, Mémoires. Over 1800: Pannasch, Gesammelte militärische Schriften; Von Bülow, Geschichte des

{==187==} {>>pagina-aanduiding<<}

Feldzugs von 1800 in Deutschland und Italiën; Campagne sur le Mein et la Rednitz de l'armée Gallo-Batave en 1800 et 1801. Over 1805: Von Mack, Vertheidigung des Oestreichischen Feldzugs van 1805; Von Rüstow; Danilewsky. Over 1806 en 1807: Von Plotho, C. von W. (Müffling); Von Hopfner. Over 1809: De Laborde; Pelet; Beobachtuugen und historische Sammlung wichtiger Ereignisse aus dem Kriege zwischen Frankreich und Oesterreich in 1809; Bartholdy, Der Krieg der Tyroler Landleute im Jahre 1809; Von Valentini, Versuch einer Geschichte des Feldzugs von 1809 an der Donau; Van Hoek, Geschiedkundig verhaal van de landing der Engelschen in Zeeland in 1809; Louis Bonaparte, Documents historiques et reflexions sur le gouvernement de la Hollande. Over 1812: Danilewsky; Chambray; De Ségur; Sarrazin; De Purbusque; Solyk; Venturini; Labaume; Butturlin; Kerporter; Von Miller; Von Seydlitz; d'Auzon de Boisminart; Vaudoncourt. Over 1813 en 1814: Venturini; Von Clausewitz; Vaudoncourt (1814-15); Bourgeois; Danilewsky; Beitzke, Geschichte des Feldzugs von 1814; Von Plotho; Von Hoffman Tagebuch; Butturlin; C. von W. (Müffling), Zur Kriegsgeschichte der Jahre 1813 und 1814; Mortonval (1814-15); Sporschil; Koch; De Beauchamp; Fain, J** Dernière campagne de l'armée Franco-Italienne en 1813 et 1814; Darstellung des Feldzugs der Verbundeten gegen Napoleon im Jahre 1813 und 1814; Uebersicht der Feldzuge zwischen den Alliirten und kais. Franz. Armeen in den Jahren 1813, 14 und 15; Feldzug der kais. Russischen Armee von Polen in den Jahren 1813 und 1814; De Londonderry; Norvins (1813); Von Clausewitz; Précis historique des opérations militaires de l'armée d'Italie en 1813 et 1814; Von Damitz; Von Westmoreland, enz. Over 1815: Von Plotho; Gourgaud; C. von W.; Von Grolman; Scheltema, De laatste veldtogt van Napoleon Bonaparte; Knoop; Charras.
Over de oorlogen op het Spaansche schiereiland: Foy; Suchet, Mémoires; Gouvion St. Cyr, Journal des opérations de l'armée de Catalogne en 1808 et 1809; Lafaille, Mémoire sur la campagne des Pyrénêes Orientales en 1808; Napier, History of the war in the Penunsula from 1807 to 1814; J. Jones; Rigel, Der siebenjährige Kampf auf der Pyrenäischen Halbinsel; Belmas; Thiebault, Relation de l'expédition du Portugal en 1807 et 1808; Alison, Geschiedenis van het Spaansche schiereiland 1807-1814 (uit het Engelsch door G. Kuyper Hz.).
11de Tijdperk. De nieuwere tijd.
Algemeen werk: Rüstow, Feldherrnkunst des 19ten Jahrhunderts (in het Nederlandsch vertaald door L.C. de Fremery).
Bijzondere werken: De Russisch-Turksche oorlog van 1828 en 1829: Von Moltke; Uschakoff (in het Duitsch vertaald door Lämmlein); Fonton; De Koch; De Valentini; de Spaansche burgeroorlogen: Von Göben; Von Rhaden, Wanderungen; de tiendaagsche veldtogt in België: Knoop; Van Waesberge, Herinneringen uit den veldtogt in België; Durand, Dix jours de campagne ou la Hollande en 1831; Huybrecht, Histoire politique et militaire de la Belgique 1830-1831; de Poolsch-Russische oorlog: Von Smitt, Geschichte des Polnischen Aufstandes und Krieges; Brzozowski, La guerre de Pologne en 1831; Van Rijneveld; De omwenteling in Polen. De oorlog van den Sonderbond in 1847: Tillier, Geschichte der sogenannten Fortschrittsperiode; Ellger; de oorlog der Oostenrijkers in Italië in 1848 en 1849: Willesen, Oesterreichische Generalstabsberichte; (Schönhals) Erinnerungen eines Oesterreichischen Veteranen; Bava, Kriegsbegebenheiten bei der kais. Oester. armee in Italiën; Von Rothenburg; Ulloa, Guerre de l'indépendance italienne; de Hongaarsche oorlog: Windischgrätz (de winterveldtogt van 1848-49); Von Ramberg, (oostenr. de zomerveldtogt); H.V.N. Bericht über die Kriegsoperationen der Russischen truppen; Klapka,

{==188==} {>>pagina-aanduiding<<}

Ungarischer Nationalkrieg en zijne Mémoires; Görgey, Mémoires; Pataky, Der Krieg in Siebenbürgen; Balleydier, Histoire de la guerre d'Hongrie; de Sleeswijk-Holsteinsche oorlog: Lütgen; Alten; Sichart; Mulder, De veldtogt van 1848 in Sleeswijk-Holstein; Rothenburg; F.N., Die Feldzuge des Deutsch-Dänischen Krieges; de bijvoegsels van het preuszische Militärwochenblatt; de oorlog der Pruissen in Baden in 1849: Staroste; bijvoegsels bij het preuszische Militärwochenblatt; de oorlog in het Oosten van 1853 tot 1856: De la conduite de la guerre d'Orient par un officier général; De Bazancourt, Expédition de Crimée; Pick de l'Isère, Les fastes de la guerre d'Orient; Du Casse; Recordo pittorico militare della speditione sarda in Oriente; Imbert; Vigneron; Niël, Siège de Sebastopol; Anitschkoff; Aresin; Russel, (Brieven uit de Krim); Sandwirth, de oorlog in Italië in 1859: De Bazancourt; Rüstow (vertaald door L.C. de Fremery).
De oorlogen der Nederlanders in Indie: Gerlach, Fastes militaires des Indes Orientales Neerlandaises (algemeen werk); B. de Saxen-Weimar, Précis de la campagne de Java en 1811; Van Ryneveld, De oorlog der Nederlanders op Celebes; De Steurs, Mémoires sur la guerre de l'ile de Java de 1825 à 1830; Nahuys, Verzameling van officiële rapporten betreffende den oorlog op Java; De heldhaftige bevrediging van Palembang; Van Swieten, Krijgsverrigtingen tegen het eiland Balie; Lange, Het Nederlandsch O.I. leger ter westkust van Sumatra; Aanmerkingen op dit werk door De Steurs; Weitzel; De oorlog op Java van 1825 tot 1830 en de derde militaire expeditie naar het eiland Balie in 1849; Van Rees, Montrado en Wachia, Taykong en Amir; Hageman, Geschiedenis van den oorlog op Java; de oorlogen der Engelschen in Azië: De oorlog in China; Elliot Bingham; Loch; Jocelyn; - Eyre, Verhaal van de krijgsgebeurtenissen in Cabul en van de krijgsgevangenschap in Afghanistan (uit het Engelsch); Napier, The Conquest of Scinde; Rees, Die Belagerung von Lucknow; Martin, La puissance militaire des Anglais dans l'Inde; Van de Velde, Etude sur les Indes anglaises; de oorlogen der Franschen in Afrika: Ladimir, Les guerres d'Afrique depuis la conquête d'Alger; Journal d'un officier de l'armée d'Afrique; Rückblicke auf Algier und dessen Eroberung; Booms, Veldtogt van het Fransch-Afrikaansche leger tegen klein Kabylië in 1851; Castellane, Souvenirs de la vie militaire en Afrique.
Er bestaat eigenlijk geen volledig werk over de krijgsgeschiedenis. Het werk van: Studnitz und Rödlich, Chronologisch-Synchronistische Uebersicht en Andeutungen für die Kriegsgeschichte in de: Preuszische Handbibliothek is niet voor de studie, alleen tot naslaan, tot herinnering aan namen en jaartallen te gebruiken; Kausler, Versuch einer Kriegsgeschichte aller Völker en zijne Synchronistische Uebersicht der Kriegsgeschichte zijn zwakke proeven. Bosscha's Handleiding tot de kennis der krijgsgeschiedenis is niet volledig en uitgebreid genoeg. In den laatsten tijd heeft J.V.H. (Ardegg.) in zijne Vorlesungen über Kriegsgeschichte deze op eene zeer doelmatige wijze in verband gebragt met de geschiedenis van het krijgswezen; intusschen heeft hij daarin slechts enkele veldtogten en enkele veldslagen ter beschouwing uitgekozen en uitvoerig behandeld. Als bronnen voor de geschiedenis van het krijgswezen kan men noemen: Von Hoyer. Geschichte des Kriegswesens von der ersten Anwendung des Schieszpulvers bis 1800 vervolgd door Du Jarrys Laroche tot 1815; in de Preuszische Handbibliothek vindt men de Geschichte des Kriegswesens van de oudste tijden tot het einde der 17e eeuw; de oude volken zijn daarin door Von Ciriacy, de latere door Von Brandt behandeld. Carrion Nisas, Essai sur l'histoire générale de l'art militaire (tot 1815); Rocquancourt, Cours élémentaire d'art et d'histoire militaires Jacquinot de Presle, Cours d'art et d'histoire militaires (in het Nederlandsch ver-
{==189==} {>>pagina-aanduiding<<}
taald door Vermasen); Nast und Rösch, Einleitung in die griechischen Kriegsaltherthümer; Rüstow und Köchly, Geschichte des römischen Kriegswesens; Père Daniël, Histoire de la milice française, Liskenne et Sauvan, Bibliothèque historique et militaire, Rüstow, Geschichte der Infanterie; Zastrow, Geschichte der beständigen Befestigungskunst; Napoleon III, Etudes sur le passé et l'avenir de l'artillerie.
Buitendien zijn voor de studie van de geschiedenis der oorlogen zoowel als van die van het krijgswezen vele werken zeer belangrijk, die zich hetzij met een bepaald persoon of eene bepaalde troepenafdeeling, met een bepaald tijdvak of eene bepaalde gebeurtenis uit eenen oorlog bezig houden. Deze geheele soort van werken kan in de volgende onderafdeelingen onderscheiden worden: 1o. Regimentsgeschiedenissen; zij behooren zoowel wat strekking als bewerking betreft, geheel tot den nieuweren tijd. Indien zij volgens juiste bronnen bewerkt zijn, verkrijgen zij eene groote waarde voor den geschiedvorscher, daar zij een regiment gedurende alle tijdperken van zijn bestaan volgen en zoowel wat de afzonderlijke inrigtingen als de afzonderlijke gebeurtenissen, waaraan het regiment deelnam betreft, in kleine bijzonderheden kunnen vermelden. Hetzelfde is waar van de geschiedenis van afzonderlijke korpsen of wapens in het een of ander leger. Onze militaire letterkunde is nog niet rijk aan voortbrengselen van dezen aard. De werken die daartoe kunnen gerekend worden, zijn: Van Sypestein, Geschiedenis van het regiment Hollandsche hussaren, vroeger regiment hussaren van van Heeckeren, vervolgens regiment Bataafsche hussaren en daarna 2e en 11e regiment hussaren; dezelfde: Geschiedenis van het regiment Nederlandsche rijdende artillerie; Mascheck, Geschiedenis van het korps mineurs en sappeurs; Fundter, Geschiedenis van het 4e regiment dragonders; Landolt, Geschiedkundige herdenking aan het vijfentwintig jarig bestaan der bataillons grenadiers en jagers; Van Dommelen, Geschiedenis der militaire geneeskundige dienst in Nederland en De Roo van Alderwerelt, Geschiedenis van het 7e regiment Infanterie; 2o. oorlogsepisoden, dat is het verhaal van een' enkelen veldslag of van eene enkele belegering of de deelneming van een wapen, een contingent, enz. aan eenen veldtogt. 3o. Gedenkschriften (Mémoires). Daarbij is de verhaler als medehandelende in het middelpunt gesteld en door het verhaal, hoedanig hij met deze of gene gebeurtenis in aanraking geweest is, kan men somtijds beter dan door iets anders daarover oordeelen. Als de gedenkschriften die voor de krijgsgeschiedenis het meeste waarde hebben, zou men kunnen opnoemen: de Anabasis van Xenophon, de Commentariën van Caesar, de gedenkschriften van Montluc, en Du Bellay, Commines, Sebastian Schärtlin, Montecuccoli, Frederik den Grooten, Napoleon. In den nieuweren tijd zagen eene groote menigte gedenkschriften het licht, wier opsomming ons te ver zoude voeren, doch die allen hunne eigene waarde hebben en bijna doorgaans zeer belangrijk zijn. 4o. Naauw verwant met de gedenkschriften zijn de briefwisselingen van groote veldheeren met ondergeschikte of hooger geplaatste autoriteiten, vrienden, bloedverwanten, enz. 5o. De levensbeschrijvingen, indien zij van een behoorlijk standpunt uitgaan, hunnen held werkelijk in het middelpunt stellen en de gebeurtenissen om hem schikken; van alle levensbeschrijvers heeft Varnhagen von Ense dit het best begrepen. Anderen vergenoegen zich veelal daarmede, de gebeurtenissen, waarbij hun held werkzaam was in een zeker verband te brengen; hij zelf verdwijnt daarbij dikwijls geheel en al, terwijl eens anders handelingen in een helder licht geplaatst worden.

Geschut.

Door geschut (grof geschut) verstaat men in het algemeen een werktuig, waaruit men door middel van buskruid projectilen voortdrijft; in plaats van het buskruid zal misschien eenmaal het schietkatoen (zie Schietkatoen) komen, daar

{==190==} {>>pagina-aanduiding<<}

dit evenwel even als het buskruid werkt, zal dit op de constructie van het geschut weinig invloed hebben, alleen maar in enkele bijzonderheden. Indien men dus het gebruik van buskruid onderstelt, dan kan men het geschut tegenwoordig in twee hoofdsoorten indeelen, namelijk dat, waarbij de voortdrijvende kracht van het buskruid op de buitenzijde van het projectiel werkt en dat, waarbij de voortdrijvende kracht in het projectiel zelf geplaatst wordt. Het geschut van de eerste soort is het meest in gebruik, het laatste vindt plaats bij de vuurpijlen eigenlijk geen geschut, waarvan op eene andere plaats zal gesproken worden, (zie Vuurpijlen). Wanneer wij deze ook al weglaten, dan kan men toch spoedig inzien, dat men bij de gewone vuurmonden niet aan het gebruik van één en hetzelfde projectiel gebonden is, dat men naar de uitwerking, welke men op het doel beoogt grootere en kleinere of projectilen van verschillende soort kan bezigen, verder dat men die projectilen verschillende banen kan geven, hetzij in vlakke bogen strijkende langs den grond of in hooge bogen. Dezelfde zamenstelling van vuurmond zoude nu voor al deze verschillende aanwendingswijzen moeijelijk even goed voldoen en men komt daardoor tot verschillende soorten van vuurmonden. De tegenwoordig meest gebruikelijke soorten zijn de kanonnen, de kanonhouwitsers (bom- of granaatkanonnen), de houwitsers en de mortieren.
Zij bestaan allen uit eene hoofdzakelijk cylindrische buis, aan het eene einde (monding) open, aan het andere blijvend of tijdelijk (bodemstuk) gesloten, vervaardigd uit brons, ijzer of staal, welke eerst de lading opneemt, waarop het projectiel geplaatst wordt, terwijl een kanaal van geringe middellijn (zundgat) aan het bodemstuk aangebragt, de ontsteking dier lading mogelijk maakt.
Men kan aan deze buis schacht genoemd, eene verschillende inwendige middellijn (kaliber) geven; hoe grooter deze is, des te grooter zal ook het projectiel worden, dat de schacht kan opnemen, indien men veronderstelt dat alle projectilen dezelfde bijv. eene bolvormige gedaante hebben; zijn die projectilen daarenboven van dezelfde stof vervaardigd, dan worden zij zwaarder, naar gelang van hunne grootte, dat is naar gelang van het kaliber van den vuurmond. Men noemt daarom vuurmonden, die een groot kaliber hebben zware en onderscheidt ze zoo in het algemeen van de ligte vuurmonden van dezelfde soort, dat is die een kleiner kaliber hebben. Het taalgebruik beslist echter veelal de beteekenis, die men aan die woorden zwaar en ligt hechten moet.
Men kan aan den vuurmond in verhouding tot zijn kaliber en dat van zijn projectiel, eene meerdere of mindere lengte geven. Als men aan eenen vuurmond van 10 duim kaliber, eene lengte van 20 kalibers geeft, dan is hij 2 ellen lang, een vuurmond van 20 duim kaliber, die insgelijks 20 kalibers lang gemaakt wordt, krijgt eene lengte van 4 ellen. De beide vuurmonden hebben dezelfde betrekkelijke lengte (in kalibers uitgedrukt), maar eene zeer verschillende volstrekte lengte (in ellen, palmen en duimen).
De zielslengte van eenen vuurmond is van het grootste gewigt voor de gemakkelijkheid van het laden, indien dit zoo als het tegenwoordig nog gebruikelijk is, door de monding moet plaats hebben; het laden wordt echler bij groote lengte, moeijelijker naarmate het kaliber grooter is. Dit is de reden, waarom men aan vuurmonden, waaruit projectilen van een groot kaliber voortgeworpen moeten worden, slechts eene betrekkelijke kleine lengte kan geven. Nog moeijelijker wordt het laden bij groote kalibers en groote lengte van den vuurmond, indien het projectiel onder groote elevatie moet geworpen worden. De vuurmonden, die daartoe bestemd zijn, kunnen daarom nog minder eene groote lengte verkrijgen. De voortdrijvende kracht

{==191==} {>>pagina-aanduiding<<}

moet onder overigens gelijke omstandigheden evenredig zijn met de zwaarte van het projectiel, de grootte der buskruidlading moet dus toenemen met het kaliber van het projectiel. Laadt men echter een' zeer korten vuurmond met eene aanzienlijke hoeveelheid buskruid, dan zal deze nooit hare geheele kracht kunnen ontwikkelen, daar het buskruid eenigen tijd noodig heeft om te verbranden, dat is om de voortdrijvende gassen te ontwikkelen terwijl het gas eerst de grootst mogelijke snelheid aan den kogel zal hebben medegedeeld als deze zich even snel beweegt als de voorste laag van het gas; heeft het daartoe den vereischten tijd niet, dan wordt een gedeelte der lading, onverbrand, met het projectiel uit den vuurmond geworpen en kan zich dus niet ontwikkelen. Voor iedere soort en voor elke zwaarte der projectilen bestaat dus, naar gelang van de wijze waarop zij gebezigd moeten worden eene bepaalde grootte der lading. Hoe grooter evenwel bij gelijke buskruidlading, de elevatiehoek binnen zekere grenzen is, des te verder kan het projectiel voortgeworpen worden. Hieruit volgt, dat men zelfs bij vuurmonden van een groot kaliber zeer aanzienlijke worpsverheden met kleine buskruidladingen kan bereiken, indien men ze onder groote elevatiehoeken bezigt. Men gebruikt nu kleine buskruidladingen en daarmede overeenkomstige kleine geschutlengten bij vuurmonden, waaruit men uitsluitend of hoofdzakelijk holle projectielen wil voortwerpen, om des te meer zekerheid te hebben, dat deze niet reeds in de ziel uit elkander springen, en ook niet te ver komen. Deze verschillende omstandigheden, welke nog door meer bijzondere vermeerderd worden, hebben tot de hierboven opgegevene verdeeling der vuurmonden geleid. Kanonnen zijn vuurmonden met lange schachten voor sterke ladingen en kleine elevatiën; mortieren zijn vuurmonden met betrekkelijk korte schachten, voor zeer groote elevatiehoeken, zwakke ladingen en hoofdzakelijk holle projectilen; houwitsers staan wat de betrekkelijke lengte en alle overige eigenschappen betreft, tusschen de mortieren en kanonnen; kanonhouwitsers (granaat- of bomkanonnen) eindelijk tusschen de kanons en houwitsers (zie die verschillende artikelen).
In de verschillende betrekkingen en onder de verschillende omstandigheden, waarin de artillerie optreedt, kan zij nu voor hare verschillende werkkringen eene keuze doen, eerst wat de geschutsoort en dan wat het kaliber betreft. Men onderscheidt diensvolgens veldgeschut, belegeringsgeschut, vestinggeschut, berggeschut, marinegeschut, kustgeschut. Indien ook al sommige der bovengenoemde soorten in al de hieropgenoemde klassen voorkomen, zoo worden toch bij de eene klasse uitsluitend of bij voorkeur de zwaardere, bij de anderen de ligtere kalibers gebezigd en zelfs wanneer in beide klassen dezelfde kalibers voorkomen, dan verkrijgen toch de vuurmonden naar het verschillende doel voor de eene of andere dienst, toch eene verschillende inrigting. Deze inrigtingen bepalen zich echter niet alleen tot de constructie van den vuurmond, maar strekken zich ook op andere zaken uit. Een vuurmond, al weegt hij ook slechts een paar honderd pond is op zich zelf een zeer onhandelbaar voorwerp. Al moest hij altijd op dezelfde plaats gebezigd worden, dan zou men hem toch, om hem doelmatig te gebruiken, nu op dit dan weder op een ander doel moeten kunnen rigten, nu eens de zijwaartsche, dan weder de hoogterigting moeten kunnen veranderen. Dit is nu alleen mogelijk als men hem op een schietgestel van doeltreffende zamenstelling legt, dat den naam van affuit (zie Affuiten) voert. De affuiten worden nu zelf weder verschillend ingerigt, naarmate zij voor vestinggeschut, voor veldgeschut, enz. bestemd zijn. Voor enkele diensten kunnen zij reeds aan den geheelen toestel de noodige beweegbaarheid verschaffen, voor andere echter niet. Om hierin te voorzien, moet men door de verbinding van het affuit met eenen voorwagen (zie Voorwagen) een volkomen vierraderig voertuig (zie

{==192==} {>>pagina-aanduiding<<}

Voertuigen) daarstellen. Dan vormen de vuurmond, de affuit en het voertuig eerst het geheele stuk geschut en alleen als alle deelen van het geheel juist gekozen en doelmatig met elkander verbonden zijn kan het geheel volvoeren, wat men er van verwacht.
In de Oudheid bediende men zich voornamelijk van twee soorten van grof geschut, het booggeschut, dat niets anders dan eene navolging in het groot van den kruis- of voetboog (armborst) was en dat van eenen houten of ijzeren boog voorzien was en het wringgeschut onder den algemeenen naam van catapulten bekend. Ook de catapulten waren eene navolging der armborst; de boog die door den pees gespannen werd, maakte echter geen geheel uit; elke arm, was in eenen bos zamengedraaide touwen gespannen en bevestigd, die door de pees, welke de uiteinden der boogarmen verbond om zijne as gedraaid werd en zoodra die pees losgelaten werd, door zijne veerkracht met groote snelheid en verbazende kracht om zijne as terugdraaide. Sterke houten stellaadjes bragten het geheel in verbinding met eene sleuf, waarin zich het projectiel bevond. Behalve de tweeärmige catapulten had men nog een eenarmige, de zoogenaamde onager of scorpio. Deze had eene horizontaal liggende pees, waartusschen de steel van eenen lepel was aangebragt, die zich vertikaal bewegende tot spanning van den pees en tevens tot opneming van het projectiel diende. De onager was een worpgeschut; de tweeärmige catapulten echter waren in twee soorten onderscheiden waarvan de eerste bij de Grieken euthytona, bij de Romeinen eenvoudig catapulten genoemd, met onze tegenwoordige kanonnen, de andere bij de Grieken palintona, bij de Romeinen balisten genoemd, met onze tegenwoordige mortieren overeenkwamen. De eersten werden tot horizontale schoten of voor kleine elevatiehoeken gebezigd, de laatste onder hooge elevatiehoeken, meestal 45o gebruikt. Daarna verschilde ook de plaatsing der sleuf of groef voor het projectiel. De euthytona schoten hoofdzakelijk pijlen, de palintona wierpen steenen kogels. Hoe dikker bij overigens gelijke zamenstelling de bossen touwen waren, des te grooter was de kracht, die het geschut kon uitoefenen, daarom is de middellijn dier bossen hetzelfde wat wij bij ons tegenwoordig geschut kaliber noemen. De tweeärmige catapulten waren misschien in het Oosten reeds lang bekend, toen zij ongeveer 400 jaren vóór Christus bij de Grieken in zwang kwamen, van daar namen de Romeinen ze over, waarbij zij reeds gedurende de Punische oorlogen in gebruik waren; waarschijnlijk vormden ze tot in de 3o eeuw na Christus uitsluitend of bijna uitsluitend hunne artillerie. Van toen af werden zij als worpgeschut door den onager vervangen, terwijl het booggeschut, dat toen balist genoemd werd en voornamelijk uit een' grooten ijzeren boog bestond, als horizontaal geschut in werking kwam. De Grieken en Romeinen bezigden het geschut vooral tot verdediging en aanval van vestingen en op schepen, dus daar waar men niet op manoeuvreren behoeft te letten. In het vrije veld kwamen zij slechts zeldzaam, bij uitzondering voor, bij het aanvallen van défilés, bij het forceren van rivierovergangen, dan bij de verdediging van verschanste kampen en andere vaste stellingen. Eerst in den lateren tijd, onder de laatste Romeinsche keizers wordt van eigenlijk veldgeschut, de vierraderige balist, die op een vierraderig voertuig medegevoerd werd en met de troepen manoeuvreren konde, gewag gemaakt.
De euthytona werden benoemd naar de lengte der pijlen, die zij schoten, de palintona naar het gewigt der steenen kogels, die zij voortwierpen; de kleinste euthytonon schoot een pijl van 2 1/4 voet, de grootste een pijl van 4 1/2 voet; de grootste palintonon wierp eenen steen van 54 pond (oude) (een talent), hoewel ook hier en daar bij uitzondering enkele monsterwerptuigen voorkomen: In de middeleeuwen bediende

{==193==} {>>pagina-aanduiding<<}

men zich tot aan de invoering van het buskruid, van de schietgevaarten, die van de vroegere tijden afkomstig waren, onder verschillende namen, bij ons te lande onder dien van oestelen, daarenboven van de 11de eeuw af aan nog van een nieuw soort, dat onder den naam van blijde of trijbock bekend was. Hierbij was een tweeärmige hefboom in een vertikaal vlak om eene horizontale as, die tusschen twee staanders bevestigd was, beweegbaar. Aan den korten hefboomsarm werd een groot gewigt aangebragt, dat de hefboom in eene loodregte stelling bragt, waarbij de lange arm naar boven stak. Deze lange arm werd naar beneden gedrukt en daaraan het projectiel bevestigd. Werd nu de lange arm losgelaten, dan trad de korte arm weder in werking, de lange arm snelde naar boven en het projectiel werd zoodoende voortgeworpen.
Men mag aannemen, dat het buskruidgeschut niet vroeger dan in de eerste helft der 14de eeuw in Europa bekend en in gebruik was. De eerste vuurmonden waren van een zeer groot kaliber of zeer klein en onderscheidden zich alleen van de draagbare vuurwapens door hunne groote metaaldikte en het gebrek aan eene lade, zoodat zij op onderstellen moesten gebruikt worden. De eersten werden bombarden, rondketels, enz. genoemd. Men maakte ze aanvankelijk zeer kort en gaf aan hunne ziel eene van den bodem naar de monding langzamerhand wijder wordende gedaante, zoo als ongeveer de vijzel zal gehad hebben, door wiens springen men volgens de overlevering op de gedachte van buskruidgeschut gekomen is. Bij deze gedaante kon men bij een en denzelfden vuurmond steenen van verschillend kaliber als projectilen gebruiken. Toen men langzamerhand meer zorg begon te dragen voor de vervaardiging der projectilen, was deze trechtervormige gedaante niet meer noodig en kwam men tot den cylindrischen vorm terug; men kon nu ook de ziel allengs verlengen, waardoor de buskruidlading beter kon verbranden, wat van des te meer gewigt was, doordien het buskruid nog zeer onvolmaakt bereid, slechts langzaam verbrandde en men zeer groote ladingen bezigde. Intusschen waren die ladingen toch niet zoo aanzienlijk, dat zij zich niet zouden verliezen bij de zeer groote kalibers, indien men de ziel overal even wijd gemaakt had. Men gaf dus, terwijl men een weinig de trechtervormige gedaante der ziel bijbehield, aan de bombarden eene kamer, van minder middellijn dan die van de ziel. Op die gedachte kon men des te eerder komen, daar bij den lagen trap waarop toen nog de kunst van metaalgieten stond, de bombarden niet uit één stuk gegoten waren, maar uit een aantal aaneengewelde ijzeren staven bestonden, die daarenboven door ijzeren banden vereenigd en versterkt werden. Het stuk dat de kamer bevatte werd zoodanig ingerigt, dat men het van den vuurmond afnemen, laden en daarna weder inzetten kon, waarop het door ringen en ijzeren wiggen stevig aan het overige gedeelte van den vuurmond bevestigd werd. Hoe volmaakter nu de nieuwe werktuigen werden, des te meer zorg en oplettendheid kon men aan de verbetering van het werk wijden. Eene der eerste opmerkingen die gemaakt werden, was, dat bij eene gegevene aanzienlijke buskruidlading de schootsverheden met de lengte der schachten toenamen. Deze opmerking verkreeg echter eerst waarde toen in de 14de eeuw de kunst van metaalgieten en vooral van bronsgieten aanzienlijke vorderingen maakte, en toen men begon, in plaats van steenen kogels, projectilen van brons, ijzer en lood te gebruiken. Men goot nu de vuurmonden uit één stuk, en de grootte der lading, zelfs als deze zeer groot was, kwam in eene zekere evenredigheid met het kaliber der kogels, namelijk waar deze van metaal vervaardigd werden. Het onderscheid in middellijn van de kamer en het overige gedeelte der ziel werd steeds kleiner en eindelijk kon men aan de ziel, met inbegrip van de kamer eene zuiver cylindervormige gedaante geven. Deze nieuwe

{==194==} {>>pagina-aanduiding<<}

uit één stuk gegoten vuurmonden werden nu kanonnen of kartouwen genoemd, de langere - want men verlengde nu de schachten steeds meer en meer en somtijds op eene buitensporige wijze, bijv. tot 58 kalibers toe - die te gelijker tijd de kleinere kalibers waren, slangen of koluvrijnen, de allerkleinste, die meestal looden kogels schoten en veel overeenkomst met de draagbare vuurwapens hadden, valken, falkonetten (faucons, fauconneaux). Door de geregelde verhouding der 14de, 15de en gedeeltelijk ook der 16de eeuw, door de menigte vorsten, steden en landen, die als zelfstandige krijgheeren optraden, door den invloed der artilleriegilden, bestond eene groote verscheidenheid van geschutsoorten en kalibers. In groote staten voelde men het eerst de behoefte om hierin vereenvoudiging te brengen door beperking van het aantal kalibers en de afscheiding der vuurmonden voor verschillende doeleinden. Zoo als men echter gemakkelijk begrijpen kan, hadden die hervormingen meer betrekking op de belegerings- en veldartillerie, terwijl bij het vestinggeschut, dat meer van enkele steden afhing, deze groote verscheidenheid bleef bestaan.
In de laatste helft der 16e eeuw werden in Duitschland de belegeringskanonnen verdeeld in: de scherpe metze van 100 
{== afbeelding 	==} {>>afbeelding<<}
    
; de baziliskus van 70 
{== afbeelding 	==} {>>afbeelding<<}
    
, de nachtegaal van 50 
{== afbeelding 	==} {>>afbeelding<<}
    
; de sirene van 20 
{== afbeelding 	==} {>>afbeelding<<}
    
 en de groote vierendeelslang van 16 
{== afbeelding 	==} {>>afbeelding<<}
    
. Tot de veldkanonnen behoorde: de noodslang van 16 
{== afbeelding 	==} {>>afbeelding<<}
    
; de slang van 8 
{== afbeelding 	==} {>>afbeelding<<}
    
; de valkhaan of halve slang van 4 
{== afbeelding 	==} {>>afbeelding<<}
    
; de falkonet van 2 
{== afbeelding 	==} {>>afbeelding<<}
    
 ijzer en ook van 2 
{== afbeelding 	==} {>>afbeelding<<}
    
 lood, de serpentijn buks van 1/2 
{== afbeelding 	==} {>>afbeelding<<}
    
 lood. Bovendien bestonden er nog een aantal kanonnen en slangen van verschillend kaliber, den naam van onderscheidene dieren dragende. Ook had men nog steenbussen (eene soort van houwitsers) en mortieren (Böller) vuurmonden van eene betrekkelijk geringe lengte waaruit men steenen van 15 tot 200 
{== afbeelding 	==} {>>afbeelding<<}
    
, kunstvuurwerken, kartetsen, enz. wierp. Het ligte veldgeschut bevond zich meestal bij de voorhoede en manoeuvreerde met de ruiterij, het zware (belegeringsgeschut) volgde bij de achterhoede, werd echter in de veldslagen als men het kon aanvoeren, nevens het eigenlijke veldgeschut gebezigd. De groote kalibers verdwenen hoe langer hoe meer; in Frankrijk werden reeds omstreeks het midden der 16de eeuw (door Karel IX in 1572) de regelmatige kalibers teruggebragt op kanonnen van 33 1/2, 24 en 12 
{== afbeelding 	==} {>>afbeelding<<}
    
 en slangen van 16 1/2, 7 1/2, 2 3/4, 1 1/2 en 3/4 
{== afbeelding 	==} {>>afbeelding<<}
    
. De Spaansche artillerie had bij het begin der 17de eeuw het kanon van 40 
{== afbeelding 	==} {>>afbeelding<<}
    
, het halve kanon van 24 
{== afbeelding 	==} {>>afbeelding<<}
    
, het kwart kanon van 10 
{== afbeelding 	==} {>>afbeelding<<}
    
 en het achtste kanon van 5 
{== afbeelding 	==} {>>afbeelding<<}
    
. Bij ons te lande waren heele en halve kartouwen van 48 en 24 en veldstukken van 12 
{== afbeelding 	==} {>>afbeelding<<}
    
 benevens slangen van 40, 20, 10 en 5 
{== afbeelding 	==} {>>afbeelding<<}
    
.
Gustaaf Adolf, die alle uitvindingen van zijnen tijd, meer dan eenig ander veldheer wist te gebruiken, verbeterde niet alleen de artillerie door daaruit de zeer kleine even als de zeer groote kalibers te verbannen, maar ook door de vuurmonden op alle mogelijke wijzen ligter en beweeglijker te maken. Al was ook reeds voor hem de waarheid bekend, dat de lengte der schachten ook kon overdreven worden en de toeneming der schootsverheden met de verlenging der schachten slechts tot binnen zekere grenzen plaats had, zoo was hij toch de eerste welke die waarheid toepaste. Zijne zoogenaamde lederen kanonnen, door den overste Von Wurmbrand uitgevonden, waren van 1, 2, 3 en 4 
{== afbeelding 	==} {>>afbeelding<<}
    
 en zóó ligt dat de 3 
{== afbeelding 	==} {>>afbeelding<<}
    
er slechts ongeveer 45 Nederlandsche ponden woog. Zij bestonden uit een koperen roer van 16 kalibers lang en 1/8 kaliber dik, van afstand tot afstand met ijzeren banden versterkt en waaraan de stootbodem met druif vastgeschroefd was. Het geheel werd nu met touw omwikkeld, dat met een dik vloeibaar verkitsel besmeerd werd en vervolgens met zwaar vetleder overtrokken, waarvan de lange zijden aaneengenaaid werden. Hunne geringe duurzaamheid, te kleine schootsverheid en groote terugloop, deden hen reeds in 1631

{==195==} {>>pagina-aanduiding<<}

weder afschaffen, hoewel zij bij den slag van Breitenfeld nog gedeeltelijk bij den trein aanwezig waren en de dienst van ligte reserve-artillerie verrigtten. Zij werden vervangen door de zoogenaamde Zweedsche stukken, bronzen en ijzeren kanonnen van 4 
{== afbeelding 	==} {>>afbeelding<<}
    
 met kegelvormige kamers. Behalve deze stukken hadden de Zweden nog gewone kanonnen van 6, 12 en 24 
{== afbeelding 	==} {>>afbeelding<<}
    
.
Het voorbeeld van Gustaaf Adolf werd door de keizerlijken nagevolgd; van 1636 af hadden deze kanonnen van 48, 24, 12, 6, 3, 1 1/2 en 3/4 
{== afbeelding 	==} {>>afbeelding<<}
    
, van 14 tot 23 kalibers lengte, en slangen van 24, 18, 12, 6 en 3 
{== afbeelding 	==} {>>afbeelding<<}
    
, van 28 1/2 tot 34 kalibers lengte. Montecuccoli maakte zich na den dertigjarigen oorlog door eene verdere vereenvoudiging der keizerlijke artillerie verdienstelijk. Na den Spaanschen erfopvolgingsoorlog in de eerste helft en in het midden der 18de eeuw, grepen er in de artillerieën van de meeste mogendheden groote veranderingen plaats, die voornamelijk bestonden in de nog grootere verkorting der kanonnen, de volledige afscheiding van belegerings- en veldgeschut, de algemeene invoering, bij de veldartillerie, van houwitsers tot het voortwerpen van granaten en de vereenvoudiging, verligting en doelmatiger inrigting der artillerievoertuigen.
De 24 ponders verdwijnen op die wijze uit de veldartillerie en blijven slechts bij de belegeringsartillerie over; de Pruissen verminderden in de Silezische oorlogen de lengte hunner kanonnen het eerst tot 16 kalibers, gebruikten later weder 24 
{== afbeelding 	==} {>>afbeelding<<}
    
 veldkanonnen van slechts 12 kalibers lengte en met kamers, schaften deze weder af en voerden behalve hunne korte 12 
{== afbeelding 	==} {>>afbeelding<<}
    
ers van 14 kalibers lengte nog zware 12 
{== afbeelding 	==} {>>afbeelding<<}
    
ers van 18 kalibers lengte in; daarenboven hadden zij 6 en 3 
{== afbeelding 	==} {>>afbeelding<<}
    
ers en 25, 10 en 7 
{== afbeelding 	==} {>>afbeelding<<}
    
 houwitsers. Bij de keizerlijken werd in 1753 onder de artilleriedirectie van den vorst Wenzel Liechtenstein de lengte der veldkanons van 12, 6 en 3 
{== afbeelding 	==} {>>afbeelding<<}
    
 op 16 kalibers vastgesteld, daarenboven de 7 
{== afbeelding 	==} {>>afbeelding<<}
    
ers houwitsers bij het veldgeschut opgenomen; voor het belegeringsgeschut had men nu 24, 18, 12 
{== afbeelding 	==} {>>afbeelding<<}
    
 kanon van grootere lengte, 10 en 13 
{== afbeelding 	==} {>>afbeelding<<}
    
ers houwitsers, 10, 30, 60, 100 
{== afbeelding 	==} {>>afbeelding<<}
    
ers mortieren. In Frankrijk waren op voorstel van La Vallière daarentegen de kanonnen langer en zwaarder gemaakt en voerde men groote kalibers te velde mede. Gribeauval, die den 7-jarigen oorlog in Oostenrijksche dienst medegemaakt had, stelde nu in 1754 een nieuw stelsel van veldgeschut voor, dat na veel tegenkanting in 1765 werd ingevoerd en door de meeste staten met meerder of minder wijzigingen werd aangenomen. - In 1773 geschiedde dit hier te lande; de slangen en kamerstukken werden afgeschaft, doch de kartouwen nog eenigen tijd bijbehouden, die eerst later door de tegenwoordige belegeringskanonnen vervangen werden; het brons kanon van 18 
{== afbeelding 	==} {>>afbeelding<<}
    
 werd eerst in 1790 ontworpen en in 1798 gegoten. Bij de zware veldkanonnen, die thans nog in gebruik zijn, kan men nog de lange en korte 3 
{== afbeelding 	==} {>>afbeelding<<}
    
ers voegen, die later afgeschaft werden. Bij den bestaanden houwitser van 16 
{== afbeelding 	==} {>>afbeelding<<}
    
 werden er nog twee van 24 
{== afbeelding 	==} {>>afbeelding<<}
    
 ijzer, de eene met cylindrische, de andere met kegelvormige kamer als veldhouwitsers aangenomen. De mortieren, welke tot dat stelsel behoorden, bestonden uit drie soorten van steenmortieren van 100 
{== afbeelding 	==} {>>afbeelding<<}
    
 steen, eene met cylindrische kamer en de tappen aan het middenstuk, de twee andere met kegelvormige kamers en de tappen aan het bodemstuk, drie dergelijke soorten van mortieren van 75 
{== afbeelding 	==} {>>afbeelding<<}
    
 steen, twee soorten van mortieren van 50 
{== afbeelding 	==} {>>afbeelding<<}
    
 steen, met cylindrische kamer, doch de eene met de tappen aan het bodemstuk en de andere met de tappen aan het midden, en twee dergelijke soorten van 16 
{== afbeelding 	==} {>>afbeelding<<}
    
 steen.
In 1817 werd de houwitser van 20 duim verlengd en verzwaard; in het volgende jaar te Luik de eerste ijzeren steenmortier van 39 duim gegoten. De kogelmortier werd eenige jaren later ingevoerd. In 1825 werd de eerste lange houwitser van 15 duim ontworpen en beproefd en in 1827 door een anderen vervangen. In 1848 ein-
{==196==} {>>pagina-aanduiding<<}
delijk werd een nieuw stelsel van veldgeschut ingevoerd, bestaande uit ligte kanonnen van 12 en 6 
{== afbeelding 	==} {>>afbeelding<<}
    
 en houwitsers van 15 duim (lange) en van 12 duim (12 
{== afbeelding 	==} {>>afbeelding<<}
    
).
Het gebruik van korte kamerstukken ook in het veld is zeer oud, daar deze stukken toch onmiddelijk van de oude bombarden zijn afgeleid. In de 15de eeuw wierp men daarmede echter alleen nog steenen, stukken lood of ijzer, kleine kogels (schroot); hoewel reeds toen, misschien zelfs reeds in de 14de eeuw, proeven met holle projectilen gedaan werden, wierp men deze echter slechts uit de hand, de groote met blijden en dergelijke werktuigen, bij het einde der 16de en het begin der 17de eeuw bij belegeringen uit mortieren. Houwitsers welke holle projectilen wierpen, kwamen eerst op het einde der 17de en het laatst bij de Franschen in het begin der 18de eeuw bij de veldartillerie in gebruik. In den nieuweren tijd spelen de houwitsers in zoo ver eene groote rol, dat men van hen uitging bij de proeven om in plaats van alle overige vuurmonden, slechts eene geschutsoort bij de veldartillerie in wezen te laten. Zie verder Kanonnen, Affuiten en andere artikelen over de veranderingen, die in den laatsten tijd in dit opzigt zijn voorgevallen.

Geschutdekken.

De dekken der schepen en vaartuigen, ingerigt voor de plaatsing van het geschut. Het zijn natuurlijk alleen degenen, die boven den waterspiegel gelegen zijn.

Geschutpoort.

Vierkante openingen in de boorden van een schip, van verschillende grootte naarmate van het kaliber der stukken; zij kunnen naar willekeur geopend of gesloten worden. Zie Poort.

Geschutrol.

Lijst van de indeeling der officieren en der bemanning van een schip voor de verschillende diensten gedurende het gevecht. Op het halfdek bevindt zich de kommandant met een officier en een zeker aantal adelborsten, die de dienst van adjudanten vervullen, benevens de bedieningsmanschappen voor de daar geplaatste stukken; op het bovendek zijn bij elken mast een zeker aantal matrozen geplaatst, om alle beschadigingen van het tuig te kunnen herstellen en de noodige manoeuvres te kunnen uitvoeren. Een officier met de seinen belast, bevindt zich met de noodige helpers op de kampanje. De marsen der drie masten zijn met kleine afdeelingen matrozen, benevens met eenige goede schutters bezet. Op ieder dek zijn de noodige manschappen voor de bediening van eene laag ingedeeld; een officier, die andere officieren of adelborsten onder zich heeft, is belast met het bevel van elke batterij. Op het benedendek is een zoogenaamd reservekorps, uit de mannen bestaande, die niet bij de stukken zijn ingedeeld. Zij moeten de gewonden naar het slagverband vervoeren of de plaats van gesneuvelde of gekwetste manschappen innemen. De konstabels zijn in de kruidkamer en bij het uitgeven der munitie, die door bepaalde manschappen naar de stukken wordt gebragt. De officieren van gezondheid met hunne helpers houden zich op bij het slagverband op de koebrug, de scheepstimmerman met zijne maats in de walgangen, de bottelier en de kuiper met hunne maats in de bottelarij, een provoost of timmermansmaat in de pompzode om dadelijk te kunnen ontdekken of er meer water dan gewoonlijk is; de machinist en de stokers in de machinekamers.

Geschutstelling.

Elke plaats, waar een of meerdere vuurmonden opgesteld worden, noemt men G.; in het bijzonder echter verstaat men daardoor eene plaats, die daartoe voorbedachtelijk ingerigt is. Het begrip van G. behoort dus geheel tot de versterkingskunst. De vuurmonden nu, zijn ter verdediging van eenige versterking in ruimten opgesteld, welke van boven al dan niet bedekt zijn; men onderscheidt hierna opene en bedekte geschutstellingen. In opene stellingen staan de vuurmonden in den regel achter aarden borstweringen of achter muren. Indien eene aarden

{==197==} {>>pagina-aanduiding<<}

borstwering hooger dan 0,95 el voor veldgeschut boven den grond waarop de vuurmond staat, verheven is, zoo als gewoonlijk het geval is, dan kan deze daar niet regtstreeks over heen vuren. Om hem nu hiertoe in staat te stellen, kan men op tweederlei wijze te werk gaan. Men werpt namelijk achter de borstwering eene verhooging op, waarvan het bovenvlak niet lager dan 0,95 el beneden de kruin der borstwering ligt of men maakt in de aarden borstwering eene opening, waarvan het ondervlak of de zool niet hooger dan 0,95 el boven den bodem ligt, waarop de vuurmond staat. De eerstgenoemde verhooging wordt bank of barbette genoemd en men zegt van eenen vuurmond, die daarop gesteld wordt om te vuren, dat hij en barbette vuurt; de laatstgenoemde opening wordt embrasure genoemd. Barbetten zijn tegenwoordig geheel onbruikbaar, nu de vuurwapens der infanterie zoo zeer verbeterd zijn; zij zijn eigenlijk nooit gebezigd; men maakte altijd embrasuren door zandzakken, korven, enz.
De bovenbreedte eener barbette op de vuurlijn gemeten moet zoo groot zijn, dat de vuurmond niet alleen in ééne rigting regtuit kan vuren maar ook in andere rigtingen, die daarmede hoeken van minstens 25o à 30o maken, waartoe 5 à 6 ellen voldoende zijn, zij moet zoo lang zijn - loodregt op de vuurlijn gemeten, dat het stuk zijn terugloop behoorlijk kan volbrengen, waartoe 6 ellen voldoende is; wil men met eene minder lange barbette volstaan, dan moeten er maatregelen genomen om den terugloop binnen engere grenzen te beperken, door op het achterste gedeelte der barbette eene fascine vast te slaan (stootfascine), waardoor de affuit tegengehouden wordt, nog beter door lange houten wiggen op eenigen afstand achter de raders. De hoogte van 0,95 el waarop het bovenvlak der barbette beneden de binnenkruin der borstwering moet liggen, wordt kniehoogte genoemd; voorts moet bij elke barbette een opril van 2,50 à 3 el breedte en eenen aanleg van 6 à 8 maal de hoogte gemaakt worden; moet eene barbette achter een regtlijnige borstwering voor de plaatsing van verschillende stukken geschut naast elkander dienen, dan bepaalt men de afmetingen, hoofdzakelijk de breedte volgens het hierboven gezegde, naar het aantal der stukken; is dit aantal groot, dan is het doelmatig meerdere oprillen te vervaardigen. De taluds der barbette en der oprillen, worden zoo steil mogelijk gemaakt, 2/3 à 1 op 2, ten einde ruimte te winnen; deze taluds worden bekleed. De barbetten in uit- en inspringende hoeken geplaatst verkrijgen eene eenigzins andere gedaante, dan die achter eene regte lijn; de hoofdzaak daarbij is evenveel ruimte voor zijdelingsche schoten en terugloop te verkrijgen als bij de laatstgenoemden. Somtijds wordt de barbette eenigzins achterwaarts van de binnenkruin aangelegd, terwijl men de banketten laat doorloopen. Deze leveren dan eene betere dekking voor de bedieningsmanschappen op, dan het bovenvlak der barbette, zoo dikwijls zij niet werkzaam zijn.
De embrasuren of schietgaten voor geschut in aarden borstweringen, kunnen als eene soort van grachtjes beschouwd worden; het ondervlak der embrasure wordt zool, de zijvlakken, zijwangen genoemd. De middellijn der embrasure heet directrice of as; het gedeelte van het binnentalud van den beganen grond tot aan de zool kniestuk. De zool wordt gewoonlijk zoodanig aangelegd, dat zij van binnen naar buiten eene helling krijgt, evenwijdig met de helling van het plongée ten einde eene afwatering naar buiten te hebben en vooral den naderenden vijand zoo lang mogelijk onder het kanonvuur te houden. De zool kan echter ook van buiten naar binnen afhellen als bijv. het doel op eene hoogte ligt of als men alleen ricochetschoten wil gebruiken. In dit laatste geval behoeft men dikwijls in 't geheel geene embrasuren of slechts zeer ondiepe wier zool op het plongée uitloopt; zij zijn dan voor den vijand onzigtbaar.

{==198==} {>>pagina-aanduiding<<}

De binnenopening van de embrasure, diensvolgens ook de binnenbreedte der zool is niet grooter dan volstrekt voor de goede bediening van het geschut noodig is; zij wordt voor veldgeschut op 0,55, voor zwaar geschut op 0,60 en voor houwitsers op 0,75 el aangenomen. De buitenopening is veel grooter, waardoor men meer voorliggend terrein overziet en de vernieling der zijwangen door de uitwerking van de lading voorkomt; zij is meestal gelijk aan de halve borstweringsdikte. De zijwangen staan aan de binnenzijde loodregt of onder eene zeer geringe helling, doch hebben aan de buitenzijde eene helling van 45o; zij loopen dus waaijers-gewijze naar buiten uit en vormen dubbel gebogene oppervlakken; meestal worden zij met fascinen of schanskorven bekleed. In onze laatste polygonen waren de schanskorven nog bekleed met eene horde, dit schijnt zeer goed te voldoen; de schanskorven blijven dan ongeschonden; nu en dan behoeft de horde alleen maar vernieuwd te worden. Indien in dezelfde borstweringslijn verschillende embrasuren naast elkander liggen, dan moeten zij ver genoeg van elkander verwijderd zijn, om de borstwering niet te veel te verzwakken; de onderlinge afstand der embrasuren midden op midden, wordt gewoonlijk op 6 ellen aangenomen, bij gebrek aan ruimte, kan die afstand op 4 ellen verminderd worden. Het gedeelte der borstwering tusschen twee schietgaten wordt kast of merlon genoemd. De meeste embrasuren zijn regte, dat wil zeggen, dat hare as loodregt op de binnenkruin staat; bij het opwerpen van nieuwe werken rigt men de borstwering zoodanig in, dat de schietgaten op die wijze kunnen aangelegd worden. Is echter een werk niet zoodanig aangelegd, dan kan men genoodzaakt zijn schuinsche embrasuren in te snijden, zoodanige, die de vuurlijn onder eenen scherpen hoek, tot 60o toe, snijden. Dergelijke embrasuren verzwakken evenwel de borstwering aanzienlijk; somtijds tracht men daarin te voorzien, door aan het binnentalud der borstwering tusschen twee schietgaten een driehoekige, wigvormige versterking te geven.
Vuurmonden, die op barbet staan hebben een grooter gezigtsveld en kunnen sneller vuren, dan die achter schietgaten geplaatst zijn; daarentegen zijn de laatsten en hunne bediening beter gedekt. De embrasuren worden vooral gebezigd voor die vuurmonden, welke slechts een beperkt gezigtsveld noodig hebben, bijv. voor degenen, die in de inspringende hoeken der werken zijn opgesteld om de nevenliggende facen of hare grachten te bestrijken, of voor die, welke op een défilé gerigt zijn, dat de vijand onder hun vuur moet doortrekken. Daarentegen worden de stukken in de uitspringende hoeken, die op het voorgelegen terrein in alle rigtingen, waar de vijand zich vertoonen kan, werkzaam moeten zijn, gewoonlijk op barbetten geplaatst. Al hetgeen men beproeven wil om de voordeelen van barbetten en embrasuren met elkander te vereenigen, moet hoofdzakelijk daarop neder komen, dat men voor de en barbette staande stukken, weder schietgaten vormt. Dit kan bijv. geschieden door aan weerskanten van den vuurmond op het plongée gevulde schanskorven te plaatsen of ook door dat plongée 1/2 à 1 el boven de kniehoogte te verhoogen en in deze ophooging (bonnet of muts) werkelijke embrasuren in te snijden.
Achter vrijstaande muren wordt tegenwoordig zelden geschut opgesteld; moet dit evenwel toch geschieden, dan kan men ook hier barbetten opwerpen of schietgaten insnijden. Deze laatsten behoeven dan van boven niet open te zijn, maar kunnen ook bedekt blijven, zoo als bijv. de schietgaten in de frontmuren der kazematten. (Zie Kazematten).
Bedekte geschutstellingen of geblindeerde batterijen achter aarden borstweringen, worden voor stukken, die door schietgaten moeten vuren van hout vervaardigd, geheel op dezelfde wijze als de blokhuizen (zie Blokhuis). Zij kunnen echter niet

{==199==} {>>pagina-aanduiding<<}

breeder dan 4 ellen gemaakt worden, zonder dat de blinderingsbalken, waardoor ze gedekt worden, minstens op elke 4 ellen afstand door eenen doorgaanden ondersteuningsbalk, op loodregt staande stijlen rustende, gedragen worden. De zijwanden worden om ruimte te winnen uit boomstammen of wel loodregte stijlen, standvinken, gevormd, die door boven- en onderleggers verbonden en van achteren met eene planken- of fascinenbekleeding voorzien zijn. De G. wordt van achteren opengelaten om den kruiddamp weg te laten trekken. De embrasuren dier geschutstellingen worden doelmatigerwijze met schanskorven bekleed en van boven door balken en aarde bedekt. Wat de bedekte gemetselde geschutstellingen der duurzame versterkingskunst betreft, zie men het artikel Kazematten.
De G. van het scheepsgeschut worden door de verschillende geschutdekken daargesteld. (Zie Batterij, Geschutpoort). In kazematten en op schepen, waar het van belang is den terugloop der vuurmonden te beperken, geschiedt dit door bronzen of ijzeren ringen in den frontmuur of de scheepswanden, waardoor broekingen en geschuttalies loopen, die aan de affuit bevestigd zijn. Somtijds worden de schietgaten nog door houten of ijzeren blinden gesloten, waarin slechts eene opening is, groot genoeg om den kop van den vuurmond voor het vuren en rigten door te laten.
Indien vuurmonden langen tijd op eenen niet zeer vasten grond moeten vuren, dan hebben zij vaste onderlagen noodig om eenen gelijkmatigen stand te behouden en het inzinken der raderen, benevens het omwoelen van den bodem door den terugloop niet nadeelig op de juistheid van het schot en het gemak der bediening te laten werken. In de bevloerde kazematten en op schepen, zijn die onderlagen van zelve voorhanden, bij vuurmonden achter aarden borstweringen echter niet. Hier worden zij dan gemaakt, door het aanleggen eener bedding.
Achter schietgaten worden in den regel houten beddingen gebezigd. Zij bestaan uit 3 ribben van 4,395 el lengte, onderleggers genoemd, die evenwijdig met elkander loodregt op de vuurlijn en horizontaal of flaauw naar achteren oploopend tegen eenen stootbalk van 2,512 el lengte gelegd worden, zoodanig dat hunne bovenvlakken in een vlak vallen, dat gelijk met den grond ligt. Zij worden nu in den grond gegraven, door beddingplanken (voor de zware kalibers 16, voor de ligte 14 in getal) gedekt en deze door het indrijven van piketpalen vast opgesloten. Bij de meeste Duitsche artilleriën worden 4 onderleggers gebruikt en de planken daarop vastgespijkerd, terwijl de stootbalk daarbij veelal wordt weggelaten, daarentegen de uiteinden der planken over de geheele lengte der bedding aan beide zijden gedekt met eene plank of lat, die op de buitenste onderleggers wordt vastgespijkerd of door piketpalen met zijdwaarts uitstekende koppen op de planken wordt gedrukt. Indien men op de barbetten houten beddingen wil hebben, dan moeten deze de geheele oppervlakte daarvan beslaan. Het is dan beter de barbette zeer vast aan te stampen en eindelijk daarop eene laag grint, puin, enz. te brengen, die gelijk gemaakt en aangestampt wordt. In plaats der vermelde beddingen vergenoegt men zich dikwijls met noodbeddingen. Deze bestaan uit eenen stootbalk en drie onderleggers, die evenwijdig aan dien balk geplaatst worden, terwijl 7 gewone beddingplanken met 14 piketpalen zoodanig bevestigd worden, dat twee planken onder elk rad en de drie andere naast elkander onder den staat der affuit liggen. In Duitschland bestaan deze noodbeddingen uit 4 zware planken, waarvan er één onder elk rad en 2 onder den staart der affuit geplaatst worden. Daarbij heeft men eenen stootbalk, doch geene onderleggers. De beddingen voor vestingaffuiten, voor mortieren en voor proefmortieren hebben eene eenigzins andere inrigting, die echter in de hoofdzaak op hetzelfde nederkomen.


{==200==} {>>pagina-aanduiding<<}

Geschuttalies.

Touwen met blokken voorzien om den terugloop van het scheepsgeschut te stuiten en tevens dienende om geschut te sjorren of onbewegelijk vast te maken, als het niet gebruikt wordt.

Geschutvervaardiging.

Het geschut wordt in bijzondere inrigtingen, gewoonlijk geschutgieterijen genoemd, vervaardigd. Daarbij zijn tevens andere werkplaatsen gevoegd, tot het geheel voltooijen der gegoten vuurmonden. De verschillende bewerkingen noodig om eenen vuurmond daar te stellen, zijn: 1o. het vormen, 2o. het gieten; 3o. het uitboren en 4o. het afdraaijen en de verdere voltooijing; terwijl hier te lande het afdraaijen vóór het boren plaats heeft, om de boring concentrisch met den omtrek te maken. De vuurmonden kunnen vol of massief gegoten worden, terwijl naderhand de ziel wordt uitgeboord, òf zij kunnen over eene kern vervaardigd worden; de ziel bestaat dan reeds vóór de uitboring en moet dan later slechts op het juiste kaliber gebragt worden. Deze laatste wijze van vervaardiging, die bij ons te lande in het geheel niet toegepast wordt, vindt elders alleen plaats voor vuurmonden van een zeer groot kaliber, namelijk voor groote mortieren. De vuurvaste vorm, waarin de vuurmonden gegoten worden, moet uit eene stof bestaan die zich, zelfs in de innigste aanraking met het vloeibare metaal gebragt, niet daarmede vereenigt. Men gebruikt daartoe zand of klei, de eerstgenoemde stof, hoofdzakelijk voor ijzeren, de laatste voor bronzen vuurmonden.
Het vormzand is een mengsel van 5 deelen fijn gemalen en gezift zand en 1 deel fijn gemalen sintels, dat met eene loog van pijpaarde bevochtigd wordt. Voor het vormen bezigt men 7 verschillende ijzeren holle modellen, die aan elkander sluiten en juist den vuurmond uitmaken. De tappen en de overige uitstekende deelen der modellen zijn van geel koper en worden met inwendige schroeven op het model bevestigd. Elk der afzonderlijke deelen, wordt in eene kast (vormkast) gevormd, waarna men het model bij gedeelten uitneemt en de gevormde stukken in eene droogstoof droogt, waarna zij op elkander geplaatst en verbonden worden.
Voor het bronzen geschut, wordt voor elken vuurmond een afzonderlijk model vereischt. Dit wordt uit eene bijzondere soort van klei vervaardigd om eene houten spil, welke van tappen voorzien is en in tappannen om hare as kan rondgedraaid worden. De spil is 6 à 8 kalibers langer dan de vuurmonden; zij wordt eerst met zeep besmeerd, daarna met platte rogstroo banden omwonden, en deze vervolgens met fijne mestklei of gips besmeerd, welke men er in dunne lagen opbrengt, die telkens zorgvuldig afgedraaid en gedroogd worden; voor de laatste laag bezigt men eene bijzondere soort van klei (sierklei), waardoor men aan het model eene gladde oppervlakte en de juiste afmetingen geeft. Zoo als gezegd is, is de spil langer dan de vuurmond, welke gegoten moet worden; het model wordt nu eveneens in de lengte van het stuk verlengd, door eenen cylinder van 3, 6 à 8 kalibers lengte, welke de middellijn van den vuurmond heeft; de kulas met de druif worden afzonderlijk gevormd en daaraan een lange sterke tap met vleugels aangebragt, waardoor men later den gegoten vuurmond op de boorbank kan bevestigen. De modellen dier tappen worden van hout of gips, de ooren van hars en was vervaardigd. Nadat het model door bestrijking met fijne houtskool glad gemaakt is, wordt het gedroogd. Over dit model wordt nu door het bestrijken met opvolgende lagen sier- en vormklei, de eigenlijke vorm of mantel vervaardigd. Deze mantel wordt goed gedroogd, met ijzeren scheenen en banden omgeven, die een onder- en bovenbeslag vormen, vervolgens de houten spil met de stroovlechten voorzigtig uit den vorm genomen en voorts de overige deelen van het model verwijderd, de tappen door instooten in den vorm, de ooren door uitsmelten. Nadat dit geschied is, wordt de vorm inwendig gezuiverd en glad gemaakt en voorts regtopstaande uitgebrand, waarna hij gereed is

{==201==} {>>pagina-aanduiding<<}

voor de gieting. Hoewel bij deze wijze van vormen, het model telkens verloren gaat en de arbeid moeijelijker en tijdroovender is, dan bij het vormen in zand voor ijzeren modellen, zoo levert zij toch betere en juistere goten op en wordt daarom algemeen gevolgd. Het gieten geschiedt door middel van gietovens die 2500, 14000 en 25000 kilogram metaal kunnen bevatten. Zijdwaarts van den haard, zijn daaraan twee ijzeren schuifdeuren aangebragt, tot het inbrengen van het metaal, het schuimen, roeren enz.; vóór den oven bevindt zich een kuil, damkuil of gietkuil genoemd, waarin de vormen loodregt gesteld worden, met hunne monding of bovenopening iets lager dan het tapgat der ovens; de verschillende vormen zijn door loopen met een kanaal verbonden, dat met het tapgat in verband staat. Kanaal en loopen bestaan uit baksteenen en klei en voeren zoodra het tapgat ingestooten wordt, het vloeibare metaal naar de vormen. Zoodra een vorm gevuld is, wordt de daarheen voerende loop afgesloten en de vorm van boven met gloeijende kolen bedekt om een te snel afkoelen te beletten. Na 1 à 2 dagen worden de vormen uit den damkuil genomen en daar het model en de vorm langer waren dan de vuurmond, zoo heeft deze ook eene verlenging, waarvan het doel is om bij het gieten door haar gewigt het metaal van den eigenlijken vuurmond beter en gelijkmatiger te drukken. Deze verlenging, verloren hoofd genoemd, wordt nu afgesneden, de vuurmond met beitels en vijlen schoongemaakt en daarna op de boorbank gebragt. Naarmate van de soort en het kaliber der vuurmonden heeft men verschillende stalen boormessen of snijders noodig. Het eerste gat wordt door middel van een' platten tweesnijdenden beitel met driehoekigen spits uitgeboord tot eenen cylinder, die in eenen kegel eindigt van 6 à 7 duim lengte en 84 strepen middellijn. Met verschillende boormessen wordt de uitboring nu gebragt tot eene middellijn ongeveer 3 streep kleiner dan het kaliber. Daarna gebruikt men eene poleerboor, wier voorkant naar de gedaante des stootbodems is afgerond. Somtijds wordt de afronding van de ziel en stootbodem met eene bijzondere bodemboor gevormd, zoo als ook onder anderen te 's Hage plaats heeft. De mortieren en houwitsers worden even als de kanonnen uitgeboord, de bodem der kamer wordt, door eene bodemboor gevormd, terwijl de vereeniging van de ziel en de kamer door eene rolboor daargesteld wordt. Alle boren worden aan eene sterke ijzeren boorstang bevestigd, die door middel van paarden, water of stoom voortgestuwd wordt, terwijl de vuurmond ronddraait. Het afdraaijen geschiedt te 's Hage geheel vóór de uitboring, door middel van verschillende beitels, daarna worden de sieraadsbanden gevormd en de vuurmond gepolijst en uitgeboord, voorts de tappen en ooren opgewerkt en eindelijk bij de vuurmonden, die van zundgattappen voorzien zijn, deze ingeschroefd. Men zie voor verdere bijzonderheden omtrent het vervaardigen van het geschut: Serres, Cours sur le service des officiers d'artillerie dans les fonderies; Emy, Cours de sciences physiques et chimiques appliquées aux arts militaires; Huguenin, Het gietiwezen in 's rijks ijzergeschut-gieterij te Luik; Mallet; Coquilhard.
In zeer algemeenen zin kan men tot de vervaardiging van het geschut ook de vervaardiging der affuiten, voertuigen en andere toebehooren rekenen; deze geschiedt meestal in artillerie-werkplaatsen, door kompagniën werklieden van allerlei aard, die eene militaire organisatie hebben. Zij kan echter ook aanbesteed worden bij partikulieren. Daarbij worden dan juiste modellen gegeven en het geleverde slechts aangenomen, als het in alle opzigten met die modellen overeenkomt.

Gesloten orde.

Zie Formatiën.

Gesloten werken.

Zie Verschansing.

Gestreken korrel.

Zie Korrel.


{==202==} {>>pagina-aanduiding<<}

Getenailleerd stelsel.

Zie Versterkingsmanier, Versterkingskunst.

Getenailleerde linie.

Zie Tenaille, Verschansing.

Getrokken geweren.

Zie Handvuurwapens.

Getuige.

Zie Onstekingsmiddelen.

Geus.

Vlag aan den boegspriet geheschen.

Gevecht.

De algemeene beteekenis voor de ontmoeting van twee vijandelijke partijen, die met de wapens den knoop moeten doorhakken, welke door de operatiën gelegd is. (Zie Operatiën). De veldslag (zie aldaar) is dus ook hieronder begrepen; maar deze vervalt weder in een aantal gevechten, welke in ruimte naast en in tijd achter elkander plaats vinden. Terwijl men nu eene ontmoeting, waardoor een geheele veldtogt beslist moet worden en waartoe alle beschikbare troepen der beide partijen zich concentreren, veldslag of hoofdslag noemt, verstaat men dan meer door een gevecht, de vijandelijke ontmoeting van twee ondergeschikte afdeelingen, korpsen, divisiën, brigades, die in ruimte of in tijd of in beiden van het gros hunner legers gescheiden, meer of minder zelfstandig de beslissing door de wapens zoeken. Men kan aldus zeggen: Gevecht is: a. Een algemeen begrip, waaronder ook de slag valt; het vroeger in dezen zin gebezigd woord affaire wordt met regt weinig meer gebruikt. b. Het gedeelte van eenen veldslag. c. Een volledige veldslag in het klein. Bij het gebruik van het woord kan niettegenstaande deze verschillende beteekenis, niet ligt dubbelzinnigheid ontstaan. Hoewel de gevechten in bijzondere gevallen een verschillend doel kunnen hebben, zoo is toch het algemeene doel, den vijand aan soldaten en materieel zoo veel mogelijk afbreuk te doen, daarvan zoo veel mogelijk te vernielen of te nemen. Elk ander doel, waar dat bestaat, kan dan ook slechts door die vernieling, die werkelijk plaats heeft of waarmede de vijand bedreigd wordt, als waarschijnlijk plaats te zullen hebben, bereikt worden; door haar alleen kan de vijand tot het verlaten van de strijdplaats genoopt worden, welk verlaten voor de tegenpartij het kenmerk der behaalde overwinning is.
Alle gevechten kunnen tot twee hoofdsoorten teruggebragt worden, aanvallende en verdedigende; het doel der eerstgenoemde is altijd eene zekere stelling des vijands in te nemen, hem daaruit te verdrijven, dat van de laatste zich in eene zekere stelling staande te houden. Indien men deze soorten vaststelt, dan schaart men zich daarbij aan de zijde van de eene of andere partij. Het natuurlijkste geval is, dat het gevecht voor de eene partij een aanvallend, voor de andere een verdedigend gevecht is; het is mogelijk dat beide partijen in hetzelfde gevecht aanvallend optreden, daarentegen is het niet denkbaar, dat beide partijen verdedigenderwijze handelen. Tusschen die beide soorten zoude men nog eene derde soort kunnen inschuiven, het slepende gevecht, waarbij het doel van het nemen of verdedigen der stelling op den achtergrond staat, waarbij alles daarop aankomt den vijand gedurende eenigen tijd over eene zekere ruimte bezig te houden, zijne aandacht en zijne krachten te binden, zoodat hij in dien tijd niet op eene andere ruimte werkzaam kan optreden.
De gevechten worden verschillend benoemd naar de bijzondere omstandigheden van den wederzijdschen toestand, van het doel der partijen, van den tijd, van het terrein. Men onderscheidt voor- en achterhoedegevechten, terugtogts- en vervolgingsgevechten, inleidende, doortastende en beslissende gevechten, verkennings- of recognosceringsgevechten, uitvalsgevechten, verrassende gevechten, (overvallingen), plaatselijke gevechten of gevechten om terreinvoorwerpen. Al de verschillende omstandigheden, die door de bijgevoegde woorden aangegeven worden, geven aan de gevechten zekere eigenaardige schakeringen, waaruit dan ook verschillende regelen voor

{==203==} {>>pagina-aanduiding<<}

hunnen loop kunnen worden afgeleid. Het is echter duidelijk, dat deze bijzondere voorschriften en regelen reeds in de algemeene gevechtsregelen moeten bevat zijn en aan den anderen kant is het duidelijk, dat om de bijzondere voorschriften en regelen klaar en duidelijk te begrijpen of aan anderen mede te deelen, men zich eerst een gevecht moet voorstellen, waarbij alle omstandigheden buiten rekening gelaten worden en men de beide partijen als zuiver militaire krachten in de wijde ruimte zwevende beschouwt. Het is gemakkelijk in te zien, dat dit volstrekt onmogelijk is. Daaruit volgt nu dat men veeleer beproeven moet, alle omstandigheden, welke nu eenmaal niet weg te cijferen zijn, in alle gedaanten, waarin zij zich kunnen voordoen te herkennen, hem in hunnen algemeenen vorm als werkzame grootheden en in hunnen invloed te schatten. Men kan de verschillende omstandigheden van een gevecht in hare bijzondere gedaante het best beoordeelen, als men eene bepaalde localiteit met eene bepaalde terreinsgesteldheid tot grondslag aanneemt. De gevechten, die zich daaraan als aanvallende of verdedigende verbinden, noemt men plaatselijke gevechten of gevechten om terreinvoorwerpen en naar de bijzondere localiteit, dorps-, boschbrug-, défilégevechten, enz. Om de juist vermelde reden zijn zij sedert lang het stokpaardje van alle schrijvers over de gevechtsleer en van allen die militaire oefeningen moeten leiden. Zoodra men zich evenwel vermeet in die gevechten meer dan voorbeelden voor de gevechtsleer te willen zien, kan men daardoor zeer gemakkelijk op het dwaalspoor geraken, daar hierbij aan ééne enkele omstandigheid, die in de werkelijkheid toch nooit alle andere bepaalt, het terrein, eene waarde en een nadruk gehecht wordt, welke zij onmogelijk kan verdienen.
Men moet zich ieder gevecht als het gevolg van een beraamd plan voorstellen en daar de gewone verhouding van twee partijen tot elkander, die van aanvaller en verdediger is, kan men ook zeggen dat de laatste het gevecht aanneemt, dat hem door zijne tegenpartij wordt aangeboden. Een gevecht, dat door toevallige omstandigheden ontstaat, doordien beide partijen eene beslissing door de wapens onvermijdelijk achten, hoewel geen van beiden haar gezocht heeft, kan men in de juiste militaire taal eene ontmoeting (rencontre) of een treffen noemen, hoewel dit woord, dikwijls ook in meer uitgestrekten zin voor ieder gevecht gebezigd wordt, dat naar omvang en gewigt geen veldslag kan genoemd worden. Maar ook bij eene dergelijke ontmoeting zal na het voorbijgaan der eerste verrassing, spoedig de duidelijke verhouding der partijen en daarbij voor elk in het bijzonder een plan vastgesteld worden.
Een gevecht komt in den oorlog of in den veldtogt niet eensklaps, zonder zamenhang voor, het ontwikkelt zich uit de operatiën; eenmaal ontwikkeld zijnde, rukt het zich schijnbaar van die operatie los en vervolgt zijn eigen weg, maar ten laatste neemt het een eind en dit eind is weder in verband met de operatiën, welke later plaats hebben. De aandacht des veldheers, die de knoop van het gevecht legt, moet reeds daarbij op de beide verbindingen met de operatiën, die voor en na het gevecht plaats hebben, gevestigd zijn. Voor de duidelijkheid der opvatting is het intusschen noodig hier aanvallend en verdedigend gevecht te onderscheiden.
Aanvallend gevecht. Het doel der operatiën met betrekking tot het aanvallend gevecht is allereerst de aanvallende magt zoo nabij den verdediger te brengen, dat hunne wederzijdsche wapens in werking kunnen treden; dit moet evenwel ook op de doelmatigste wijze geschieden. De voorwaarden der doelmatigheid zijn, dat door de rigting, waarin men den vijand nadert, de uitkomst, de overwinning verzekerd wordt, en voorts, dat die overwinning eens behaald, zoo beslissend mogelijk zij; deze voorwaarden worden alleen beperkt door de zorg voor de eigen veiligheid in het geval, dat de aanvaller geen overwinnaar was, doch daarentegen geslagen werd.

{==204==} {>>pagina-aanduiding<<}

Om tot dien regel voor de zekerheid der uitkomst te geraken, moet de aanvaller zich zijnen vijand in zekere stelling voorstellen, waaruit hij hem verdrijven wil; hij moet tegelijkertijd de vooronderstelling maken, dat de vijand ongeveer even sterk is, als hij zelf. Om zich de overwinning te verzekeren, moet de aanvaller de overmagt over den verdediger weten te verkrijgen. Indien beide partijen even sterk aangenomen worden is dit volstrekt onmogelijk, wel echter betrekkelijk. De aanvaller is namelijk niet verpligt de geheele stelling van den verdediger aan te tasten, hij kan veeleer voor zijnen aanval slechts één punt, dat is een klein gedeelte van 's vijands front, uitkiezen, op welk punt natuurlijkerwijze dus ook slechts een gedeelte der troepen van den verdediger ontwikkeld is. Rigt hij nu zijne geheele magt op dat punt (het aanvalspunt), dan zal hij hier de overmagt kunnen verkrijgen; heeft hij dan dat gedeelte der vijandelijke strijdmagt overwonnen, dan moet hij nog het overige gedeelte daarvan bestrijden; is dat gedeelte nog aanzienlijk zoo kan hij hetzelfde beginsel nogmaals toepassen en zoo kan hij door verschillende, in tijd op elkander volgende gedeeltelijke overwinnigen, de eindelijke geheele overwinning behalen, hetgeen hem met een' enkelen slag niet had kunnen gelukken. Daar de aanvaller slechts één punt der vijandelijke frontlijn wil aantasten, moet hij beslissen, welk punt dat zijn zal, hij moet diensvolgens zijn aanvalspunt uitkiezen. Dit kan nu in het centrum of op een der beide flanken liggen. Bij de beslissing komt nogmaals in aanmerking: 1o. zekerheid van de eerste gedeeltelijke overwinning; 2o. zekerheid van de geheele overwinning en 3o. verhooging der uitkomst. Indien men de eerste gedeeltelijke overwinning behaalt, dan kan men des te spoediger en met des te minder verzwakte krachten tot den tweeden strijd overgaan; daarbij komt echter in aanmerking of die eerste overwinning genoegzame beteekenis heeft. Heeft men bij voorbeeld van eene magt van 100 000 man er eerst slechts 1000 geslagen, dan zal die magt dit naauwelijks gevoelen en al is die overwinning nog zoo gemakkelijk geweest en met nog zoo weinig verliezen behaald, dan is het toch even als of er nog niets gebeurd was. Geheel anders is de gesteldheid van zaken indien men in plaats van 1000 man, bij dat eerste gevecht er 30 of 40 000 geslagen heeft; de geheele overwinning wordt daardoor in veel hoogeren graad verzekerd. Hieruit volgt, dat men trachten moet vooreerst eene overwinning op een aanzienlijk gedeelte der vijandelijke magt te behalen. De sterkte van dit gedeelte bepaalt echter niet alleen de voor- of nadeelige omstandigheden tot het voortzetten van den strijd. Heeft men bij voorbeeld door de eerste overwinning een terrein vermeesterd, van waar de aanvaller zijne wapens onder de gunstigste omstandigheden tegen het overschot der vijandelijke magt kan gebruiken, dan wordt daardoor de waarde dier overwinning aanmerkelijk grooter, ook zonder het aantal der overwonnen vijandelijke troepen daarbij in aanmerking te nemen; hetzelfde is het geval indien men een terrein vermeesterd heeft, waardoor de vijand gedwongen is zijn front, dat wil zeggen zijn voornemen te veranderen, onverschillig of dit door eene wezenlijke frontverandering, dan wel door een evenwijdig terugtrekken in eene nieuwe stelling geschiedt. Iedere gedwongen verandering toch in het oorspronkelijke voornemen gebragt, vordert eene krachtsinspanning, die nog tot het volvoeren van het oude nu juist opgegeven plan, noch tot het volvoeren van het nieuwe kan dienen en alzoo zonder regtstreeksch nut blijft. - Men zal deze uitkomst kunnen verkrijgen, indien men door de eerste gedeeltelijke overwinning zijne krachten in zoodanige rigting vooruitbrengt, dat men verder gaande den vijand, zoo hij overwonnen wordt, zijnen terugtogt in door hem bedoelde rigting, geheel onmogelijk zoude maken. In het volgen dezer rigting ligt nu voor den aanvaller tevens de mogelijkheid de uitkomst der

{==205==} {>>pagina-aanduiding<<}

overwinning, indien hij die behaalt, te verhoogen; want het is duidelijk dat de verdediger het voornemen heeft in die rigting terug te trekken, die hem de meeste kansen aanbiedt, de geleden verliezen spoedig te herstellen en verdere verliezen voor te komen. Elke andere rigting zal dus minder voordeelen voor hem, meerder voordeelen voor den vervolgenden overwinnenden aanvaller hebben. Men ziet hieruit, dat de aanvaller reeds bij de marschen waardoor hij zijnen vijand nadert, deze beschouwingen maakt en de inleiding van het gevecht reeds met het einde daarvan verbindt, terwijl hij bij de operatiën, die hem tot de ontmoeting met den vijand moeten voeren en dan daarbij de waarschijnlijkheid der overwinning moeten verzekeren, reeds zijne aandacht schenkt aan de operatiën, waaraan de behaalde overwinning zich moet aansluiten. Ware hij door de bestaande omstandigheden volkomen zeker van de overwinning op het slagveld, zoo zoude hij zich om eene mogelijke nederlaag volstrekt niet behoeven te bekommeren, zoude dus zijne berekeningen geheel door de genoemde bedenkingen kunnen laten geleiden. Bestaat echter deze volkomene zekerheid van de overwinning op het slagveld niet, dan verschijnt hier tevens de spookgestalte eener mogelijke nederlaag en voor dat geval heeft de aanvaller even goed als de verdediger eene bepaalde terugtogtslijn op het oog, die hij het liefste zoude willen volgen, omdat hij daarbij de minste nadeelen zoude ondervinden. Nu is gewoonlijk de zaak zoodanig gelegen, dat degene die bij den aanval, als deze gelukt, den verdediger van zijne voordeeligste terugtogtslijn zou afsnijden, zich daartoe het meest van zijne eigene voordeeligste terugtogtslijn zoude moeten verwijderen, zoodat hij zich in den allernadeeligsten toestand bevindt, indien hij die overwinning niet behaalt. Om deze redenen moet de aanvaller meestal een gedeelte der voordeelen, welke hij in het geval der overwinning zoude kunnen bereiken, stelselmatig laten varen, opdat hij zich in geval eener nederlaag in den voordeeligst mogelijken toestand zoude bevinden. De hoogste volmaaktheid van de grootst mogelijke overwinning, die men zich kan voorstellen, kan alzoo niet meer bereikt worden, maar alles blijft zich bij eene zekere middelmatigheid bepalen. Volgens al deze verschillende beweegredenen kiest de veldheer nu de rigting van zijnen aanval, hetzij op het centrum of op eene der flanken van de vijandelijke stelling en de marschen, die hij zijne troepen laat verrigten, ten einde ze in de uitgekozen rigting te brengen, noemt men gewoonlijk de strategische inleiding tot het gevecht, tot den veldslag. Dewijl hier alles op het afwegen der meest verschillende omstandigheden aankomt, zoo is het gemakkelijk te zien, welk groot gewigt het karakter, de persoonlijkheid van den veldheer in de weegschaal moeten leggen. De eene, vermetel van aard, kiest die rigting, waarin hij de meeste voordeelen denkt te bereiken; hij verwerpt verre van zich de gedachte aan eene mogelijke nederlaag en denkt alleen aan de overwinning. Behaalt hij deze, dan plukt hij onverwelkbare lauweren; behaalt hij haar niet, dan wordt hij op de onbarmhartigste wijze gehekeld. Een ander, angstig van natuur, denkt alleen aan zijne eigene veiligheid, dat is aan de mogelijke nederlaag, hij volgt voorzigtigerwijze die rigting, waarin hij onmogelijk, zelfs als hij geslagen wordt, beslissende nadeelen kan lijden. Zijne overwinningen zullen nooit veel waarde hebben, zijne nederlagen echter ook zelden van gewigt zijn. Het zou een ondankbaar werk zijn, regelen en wetten voor die keuze te bepalen, daar hunne opvolging geheel van de persoonlijkste beweegredenen afhangt. Wil men het echter doen, dan zullen zij altijd meer voor den angstigen, dan voor den dapperen vermetelen veldheer moeten opgesteld worden; men kan hem slechts zeggen: denk eerst aan de verzekering der overwinning op het slagveld en dan tegelijkertijd eensdeels aan de verhooging dier overwinning, anderdeels aan uwe eigene zekerheid in geval der nederlaag.

{==206==} {>>pagina-aanduiding<<}

Het ideaal voor den aanvaller is de mogelijkheid zijne geheele kracht op een gedeelte van het vijandelijke front te kunnen werpen; dit ideaal intusschen kan men niet bereiken, maar alleen trachten zoo na mogelijk te komen. De aanvaller mag zich nooit verbeelden, dat zijn vijand een onbewegelijk blok is; indien deze zich op een punt ziet aangevallen, terwijl hij op andere punten niets tegenover zich heeft, zal hij uit deze het aangevallen punt ter hulp kunnen snellen of ook in eene andere doelmatige rigting van daar zelf tot den aanval overgaan. Wanneer echter deze handeling van den verdediger eenig gevolg moet hebben, dan moet zij noodzakelijkerwijze ter juister tijd plaats hebben; het is dus volstrekt niet zeker, dat zij altijd eenig gevolg zal hebben, zelfs al heeft de aanvaller zich er niet aan gestoord. Laat ons aannemen, dat de aanvaller eene der uiterste punten van de vijandelijke stelling aantast en de verdediger dit punt wil versterken; hoe spoediger hier nu de aanvaller slaagt, des te waarschijnlijker is het, dat de verdediger te laat zal komen en hoe langer deze over het voornemen van den vijand in het onzekere blijft, des te langer werk zal hij hebben om het aangevallen punt uit de niet aangevallene ter hulp te snellen. Daar nu bij den aanvaller het voornemen van te overwinnen altijd overwegend moet zijn, volgt daaruit, dat voor hem dikwijls die rigting de beste kan zijn, waarop hij op de meest bedekte en spoedigste wijze eenig punt der vijandelijke stelling, onverschillig welk, bereiken kan. Intusschen is daarmede de overwinning nog niet beslist; er is zekere tijd noodig om voordeel te trekken van de uitwerkselen der verrassing en om beide deelen te laten erkennen, aan welke partij de overwinning behoort. De aanvaller tracht daarom en te regt nog door andere middelen den noodigen tijd te winnen om de beslissing op het aanvalspunt te verkrijgen. Deze andere middelen komen in de werkelijkheid op één neder, namelijk daarop dat hij die deelen van het vijandelijke front, die hij niet tot aanvalspunten kiest, op de eene of andere wijze bezig houdt, dat hij daartegen schijnaanvallen rigt. Zoo onderscheidt men in het aanvallend gevecht twee soorten van aanvallen, namelijk de hoofdaanval, waarvan wij eerst gesproken hebben en de schijnaanvallen. Om dezelfde redenen nu, waarom men den hoofdaanval tegen één punt der vijandelijke stelling rigt, zal men ook in den regel in plaats van vele schijnaanvallen er slechts één uitvoeren en uit het doel, waarmede die schijnaanval verrigt wordt, blijkt ook duidelijk, dat die niet alleen, niet tegen hetzelfde punt mag gerigt zijn, waarop de hoofdaanval plaats heeft, maar zelfs dat het voordeelig is dien aanval tegen een van den hoofdaanval zoo ver mogelijk verwijderd punt te rigten. Het plan voor het aanvalsgevecht bestaat nu in het algemeen uit de bepaling van de punten voor den werkelijken en den schijnaanval, in het rigten van afdeelingen van doelmatige sterkte tegen die punten en het doelmatig verbinden dier troepen door tusschengeplaatste troepengedeelten. Het is mogelijk dat alle gegevens, die de veldheer noodig heeft om deze beschikkingen te nemen hem reeds bekend zijn, als hij nog op verscheidene dagmarschen van de vijandelijke stelling verwijderd is; het is evenwel ook mogelijk dat zij hem niet bekend zijn en dat hij die kennis eerst op het slagveld wil verkrijgen. Het eerste geval is natuurlijk het voordeeligste voor den aanval, want onder de hier aangenomen omstandigheden, kan hij met eenige waarschijnlijkheid den vijand werkelijk verrassen; in het tweede geval daarentegen is hij tot een voorloopig onderzoek, tot een verkenningsgevecht gedwongen, dat geene beslissing kan of moet te weeg brengen en dat den vijand den tijd geeft niet alleen zijne beschikkingen te leeren kennen, maar ook er zijne maatregelen tegen te nemen. De redenen, die veroorzaken, dat de aanvallende veldheer reeds te voren de gegevens al of niet kent, die hij tot het nemen van juiste beschikkingen noodig heeft, zijn gedeeltelijk van hem

{==207==} {>>pagina-aanduiding<<}

zelven, gedeeltelijk van zijne tegenpartij afhankelijk. Indien hij gewoon is, de zaken in het groot te beschouwen en zijne maatregelen zoodanig te nemen, dat die altijd voor de beslissende omstandigheden passen, zonder zich om kleinigheden of bijzaken te bekommeren, dan zal hij veel minder gegevens noodig hebben, deze dus in veel meer gevallen kunnen verkrijgen, dan indien hij gewoon is integendeel, zijn oogmerk naar kleinigheden te schikken, ze als groote zaken te beschouwen en naar kunstmatige middelen te zoeken. Indien de tegenstander onbehulpzaam is of naar een bepaald stelsel, dat na eenigen tijd gemakkelijk te doorzien is handelt, zal men veel gemakkelijker elk oogenblik zijn voornemen, zijne verdere handelwijze met eenige waarschijnlijkheid uit weinig gegevens kunnen afleiden, dan wanneer hij eene groote bewegelijkheid des geestes met eene groote bewegelijkheid zijner troepen verbindt.
Volgens de gegevens nu, die de veldheer verkregen heeft, ontwerpt hij zijn aanvalsplan, dat altijd binnen de hoofdgrondtrekken zal blijven, welke hierboven vermeld zijn. Ingevolge deze dispositie (zie Dispositie) heeft nu de opmarsch tot het gevecht plaats; daar echter marschorde en slagorde niet dezelfde kunnen zijn, zoo moet men allereerst in het aangezigt des vijands uit de marschorde, de slagorde ontwikkelen. Dit heeft betrekking zoowel op het geheel als op de afzonderlijke deelen der aanvallende magt. Bij onze tegenwoordige taktiek zijn evenwel deze denkbeelden, ten minste met betrekking tot het geheel niet meer zoo scherp afgeteekend; het is bijv. zeer goed denkbaar, dat de afdeeling voor den schijnaanval bestemd, deze reeds begonnen heeft, dus reeds in slagorde is, terwijl de afdeeling, die den hoofdaanval verrigten moet, nog in den opmarsch en dus nog in marschorde is. Eene zekere verhouding in de tijden, waarin deze of gene afdeeling tot de slagorde moet overgaan, moet echter altijd aangenomen worden.
Hoe eenvoudig, hoe ver van al het kunstmatige, de zaken ook mogen gesteld zijn, zoo lost zich het aanvallend gevecht in zijn geheel beschouwd, toch in een aantal gedeeltelijke gevechten op. De verdeeling of scheiding van het geheele gevecht is eensdeels reeds door het plan aangegeven; als bijv. de geheele magt in eene afdeeling voor den hoofdaanval, eene andere voor den schijnaanval verdeeld is en elk een afzonderlijk gevecht moet voeren; ten anderen is zij het gevolg van de handelingen, die tot het volvoeren van het plan noodig zijn. Als bijv. de afdeeling, die den hoofdaanval moet verrigten van de marsch- tot de slagorde overgaat, wil zij vooreerst niets anders dan dit doen; de tegenstander kan er evenwel belang bij hebben haar daarin te verhinderen, waardoor dan reeds een gevecht ontstaat, dat men inleidingsgevecht kan noemen. De genoemde afdeeling kan ook, in de verwachting van zulke stoornissen en om ze te verhinderen een korps tot dekking aanvallenderwijze tegen den vijand vooruitschuiven; het gevolg is hier hetzelfde. Als het plan reeds verschillende gedeelten naast elkander gesteld heeft, zoo lost zich het gevecht van ieder dier gedeelten weder op in een aantal gedeeltelijke gevechten, die gedurende de uitvoering achtervolgens plaats hebben.
Voor het aanvallend gevecht kan men deze achtereenvolgende gedeeltelijke gevechten op de volgende wijze onderscheiden: a. Inleidingsgevecht tot dekking van de ontwikkeling, waarmede tevens een verkenningsgevecht kan verbonden zijn; b. Voorbereidend gevecht. c. Beslissing. d. Eindgevecht. Het voorbereidingsgevecht en de beslissing bestaan voor den aanvaller daarin, den vijand in zijne stelling aan het wankelen te brengen en het vooruitrukken om die stelling in bezit te nemen, in den arbeid aan en de plegtige verkondiging van de overwinning. Hoe kleiner het aantal troepen aan weerszijden en hoe eenvou-
{==208==} {>>pagina-aanduiding<<}
diger hunne zamenstelling is, als bijv. slechts infanterie aan beide zijden tegen elkander optreedt, des te scherper zijn het voorbereidingsgevecht en de beslissing afgeteekend als vuurgevecht en bajonetaanval, ten minste het vooruitgaan daartoe en somtijds het handgemeen worden. (Zie Vechtwijze). Is nu reeds voor eene kleine en eenvoudig zamengestelde afdeeling deze scheiding noodzakelijk, zoo volgt daaruit, dat het voorbereidingsgevecht van een korps uit de drie wapens zamengesteld, onmogelijk een zuiver vuurgevecht kan zijn; het zal veeleer in een aantal afzonderlijke voorbereidingen (vuurgevechten) en afzonderlijke beslissingen (vooruitrukken) verdeeld zijn. Evenmin kan de beslissing van zulk een korps een zuiver vooruitrukken zijn, maar het zal eveneens uit een aantal afzonderlijke voorbereidingen en beslissingen bestaan. Het voorbereidingsgevecht van het geheele korps zal zich van de beslissing slechts daardoor onderscheiden, dat bij het eerste de afzonderlijke voorbereidingen, bij het tweede de afzonderlijke beslissingen de meerderheid hebben; dat ginds de afzonderlijke beslissingen, hier de voorbereiding op den achtergrond treden. Het voorbereidingsgevecht gaat door het langzamerhand winnen van terrein in het klein, onmerkbaar tot de beslissing over.
Even als dit het geval is met de verschillende tijdperken van het afzonderlijke gevecht, des te meer zal het dat zijn voor het geheele gevecht of den veldslag. Hoe noodzakelijk het is de aanval de verrassing als beginsel aanneemt, blijkt genoegzaam uit onze vroegere beschouwingen, daaruit volgt echter dat de aanval er het hoogste belang bij heeft in ieder gedeeltelijk gevecht zoo spoedig mogelijk tot de beslissing te komen, opdat die verrassing in het geheele gevecht van het begin tot het einde merkbaar zij; houdt de voorbereiding te lang aan, dan krijgt de vijand tijd, zich van de eerste verrassing te herstellen en daarmede ontstaat de mogelijkheid, dat hij verdere verrassingen voorkomt, ja zelfs, dat hoe meer hij in het algemeen verrast werd, hij nu den aanvaller in het bijzonder verrassen kan. De aanvaller moet dus de voorbereiding zoo kort mogelijk maken en door de kracht, welke hij daarbij ontwikkelt, den tijd trachten uit te winnen, waarmede in dit geval bij minder en slechts langzamerhand ontwikkelde magt, dezelfde uitkomst zoude kunnen verkregen worden. Het einde van het aanvallend gevecht kan nu zijn: a. in geval van overwinning, de overgang tot de vervolging; b. in geval de onmogelijkheid blijkt door te dringen, nadat alle krachten ontwikkeld zijn en de vijand de overwinning behaald heeft, de overgang tot den terugtogt; c. het afbreken van het gevecht, zonder de eigenlijke beslissing af te wachten waarmede dan van de zijde des aanvallers ook in den regel de overgang tot den terugtogt of tot eenige andere operatie, die op eene gunstiger gelegen terugtogtsweg voert, verbonden is. Wil men de verschillende tijdperken van het gevecht naar de wapens kenschetsen, dan kan men zeggen: bij de voorbereiding speelt de artillerie, bij de beslissing de infanterie, bij het eindgevecht de kavallerie de hoofdrol. Hoe men dit echter moet opvatten, blijkt uit het vorige.
Verdedigend gevecht. Het verdedigend gevecht is steeds aan eene stelling (zie aldaar) gebonden en het eerste doel daarvan is den vijand het wegnemen dier stelling te beletten; als de verondersteld wordende zwakkere partij moet de verdediger trachten zich te versterken door voordeelen, welke buiten de troepen liggen, door de voordeelen van het terrein. Vooronderstellen wij dat op eenen dijk, die door een wijduitgestrekt moeras loopt, eene versperring gebouwd en daarachter geschut en scherpschutters zijn opgesteld; moet nu de vijand op den dijk voorwaarts rukken om die versperring te nemen, zoo zoude hij daarbij door het vuur des verdedigers ontzettende verliezen lijden en indien de versperring moeijelijk te nemen was, zijn doel nog zeer moeijelijk bereiken. Het moeras zoude echter toch op zekeren afstand kun-
{==209==} {>>pagina-aanduiding<<}
nen omgetrokken worden en de aanvaller zoude, in plaats van nutteloos groote offers te brengen, verkiezen deze omtrekking te beproeven, dan zoude voor den verdediger het einde van dat alles zijn, dat hij den vijand, die de omtrekking volbragt heeft, onder minder gunstige omstandigheden van het terrein moest slaan; evenwel zoude hij dan door de omtrekking van den aanvaller een kostbare tijd gewonnen hebben. Hoe eenvoudig dit voorbeeld ook is, kan het toch dienen tot verklaring van alle omstandigheden van het verdedigend gevecht. Het toont namelijk dat ten slotte de verdediger altijd aanvallend optreedt en dus aanvaller wordt en dat hij alle verdedigingsmaatregelen met gebruikmaking van het terrein slechts moet nemen met het oog op eenen zoo voordeelig mogelijken overgang tot den aanval. Een geheel leger kan zich buitendien niet achter eene enkele versperring op eenen dijk stellen, om dien te verdedigen; het moet een grooter verdedigend front zoeken. Dit zal echter bezwaarlijk enkel ontoegankelijke plaatsen aanbieden, het zal voor den vijand mogelijk zijn het op verschillende punten door te breken, bijgevolg op alle andere punten te omtrekken. Als men het terrein op een zeker front wil gebruiken, dan heeft men tot de verdediging der verschillende terreindeelen een aantal troepen noodig, die men tot niets anders, dus ook niet tot den aanval op den doorgedrongen of aanvallenden vijand, gebruiken kan. Hecht men eene groote waarde aan deze plaatselijke verdediging, dan komt men gemakkelijk tot het denkbeeld, daardoor den vijand het doordringen op alle punten van het front te kunnen beletten; in dat geval wordt het echter dubbel belangrijk den vijand elke omtrekking der stelling, die men zich steeds met een doorbreken daarvan verbonden moet voorstellen, te beletten, hetgeen men denkt daardoor te kunnen bereiken, dat men de beide flanken der stelling aan belangrijke terreinhindernissen aanleunt. Zijn deze nu niet digt bij elkander gelegen, dan vloeit daaruit eene groote uitbreiding der stelling voort, wier bezetting veel troepen zoude vorderen of ongenoegzaam is, als deze niet voorhanden zijn. Dit valt nu des te meer in het oog, omdat in het front eener uitgebreide stelling onmogelijk alle punten door het terrein eene gelijke en belangrijke natuurlijke sterkte kunnen hebben. Deze zwakkere punten tracht men nu, geheel beheerscht door het denkbeeld om elk indringen in de stelling te beletten, door een grooter aantal troepen te dekken, die men tot de plaatselijke verdediging bestemt. Het gevolg van deze handelwijze is, dat als de vijand, in weerwil van alle genomen voorzorgen, toch binnen de stelling dringt, men hem in het geheel niets meer kan tegenoverstellen, daar men alle beschikbare magt voor de plaatselijke verdediging in de frontlijn gebezigd heeft. Tegelijkertijd evenwel wordt het binnendringen van den vijand in de stelling op een of ander punt zeer waarschijnlijk. De aanvaller toch kan zich op het aanvalspunt, dat hij gekozen heeft met des te minder gevaar concentreren, naarmate de verdediger meer troepen voor de plaatselijke verdediging bestemd heeft en naarmate dat front uitgebreider is. Al die troepen toch hebben hunne bepaalde taak; als de aanvaller ze echter niet aantast komen zij in het geheel niet in werking en zijn dus zuiver verspilde krachten.
Deze soort van verdediging, waarbij het voornemen bestaat het binnendringen des vijands in de stelling te beletten, heeft men met den naam van passieve verdediging bestempeld. Uit het vorige blijkt, dat zij bijna nooit haar doel bereikt. Daar zij nu voornamelijk door de groote uitbreiding van het front gekenmerkt is, zoo hebben de tactici uit het gebrekkige daarvan het besluit getrokken, dat de opstelling voor het verdedigend gevecht eene diepe moet zijn. Het is vooral Clausewitz, die aan de verdediging de grootste kracht toekent, welke deze meening op allerlei wijzen heeft getracht door te drijven. Door eene eenvoudige beschouwing kan men gemakkelijk

{==210==} {>>pagina-aanduiding<<}

tot de overtuiging komen, dat de regel der diepe opstelling ontoereikend is. Clausewitz zoekt het kenmerkende der verdediging in het afwachten van een bepaald oogenblik tot handelen. Men ziet echter in, dat het zuivere afwachten, dat is eene volstrekte rust van den menschelijken geest, reeds met diens natuur in tegenspraak is; de menschelijke geest werkt altijd in eene bepaalde rigting, zelfs daar waar dit oogenschijnlijk niet plaats heeft. De verdediging wacht dus nooit volstrekt af; de rigting van haren geest kan echter nergens anders op doelen dan op de verhaasting van het oogenblik, waarop zij met voordeel werkzaam kan zijn en waarop zij gedeeltelijk wacht; zij tracht dien ten gevolge zich te versterken. Daar zij echter volgens de veronderstelling het zwakste aan troepen is of ten minste in het denkbeeld verkeert het te zijn, zoo zoekt zij die versterking in het terrein; dit is haar tweede kenmerk, terwijl het afwachten slechts het eerste is. Anderdeels is daarmede nu innig verbonden, dat de verdediging moet wenschen op één bepaald front aangevallen te worden.
Volgt men het denkbeeld van Clausewitz voor de diepe gevechtsopstelling dan verkrijgt men voor den vorm, waarin de verdediger zijne troepenmagt moet ontwikkelen, het vierkant. In dezen vorm zoude de verdediger nu werkelijk even gemakkelijk naar elke der vier denkbare aanvalszijden front kunnen maken; intusschen is dit slechts dan waar, indien de verdediger werkelijk alleen wacht, werkelijk geene bepaalde rigting voor zijne handelingen heeft. Daar dit echter onmogelijk is, daar de verdediger veeleer, welke stelling hij ook moge nemen, daarbij altijd eenige veronderstellingen over de mogelijke handelingen des aanvallers maakt, bijgevolg van zijne vier fronten er altijd een of twee beschouwt, als degenen waarop hij waarschijnlijk aangevallen zal worden en hierna op deze fronten zijne maatregelen neemt, zoo ziet men gemakkelijk in, dat bij deze vierkante opstelling het front aanzienlijk verkort wordt. Het wordt dus voor den aanvaller bijzonder gemakkelijk, de stelling des verdedigers te omtrekken, dat wil met andere woorden zeggen den strijd over te brengen op een terrein, waar de verdediger geene maatregelen voor de plaatselijke verdediging genomen heeft, waar hij dus ook niet in staat is de voordeelen van het terrein te gebruiken, hoewel hij er volgens den aard van het verdedigend gevecht toch naar moet streven. Deze beschouwingen toonen nu den weg aan, dien de verdediger bij het plan voor zijn gevecht moet volgen. Hij moet namelijk de voordeelen eener uitgebreide stelling en der plaatselijke verdediging met die van de diepe opstelling, dat is van de mogelijkheid zelf tot den aanval te kunnen overgaan, vereenigen. Dit vraagstuk is niet anders op te lossen, dan daardoor dat men het front in het algemeen zeer zwak bezet, daarentegen op één punt, dat is op een betrekkelijk klein gedeelte der frontlengte eene sterke reserve bijeenhoudt. Terwijl men een overal even sterk bezet, slechts voor de plaatselijke verdediging ingerigt front zonder eenige reserve kan vergelijken met een laag bewerktuigd dier, waarbij ieder lid evenveel maar slechts geringe levenskracht heeft, zoude men eene verdedigende stelling volgens bovengemelden regel kunnen vergelijken met de hoogere bewerktuiging der edele dieren, waarbij het leven en de werkzaamheid hunne eigene, bepaald afgezonderde organen hebben.
Daar nu het front in het algemeen slechts zwak bezet is, zoo zoude het eene dwaasheid zijn, door de plaatselijke verdediging, welke hier gevoerd wordt, den vijand, die op zulk een zwak bezet punt aanvalt, het binnendringen in de stelling geheel onmogelijk te willen maken. Men moet hier nu zijne eischen verminderen en kan nog slechts verlangen, dat in het algemeen de vijand in zijn voortrukken tegengehouden en de bereiking van de beslissing waarnaar bij streeft, uitgesteld wordt.

{==211==} {>>pagina-aanduiding<<}

Hoe lang? Tot dat de sterke reserve, voor welke de verdediger nog volstrekt geen bepaalde werkkring had aangewezen, in staat is onder gunstige omstandigheden tot den aanval over te gaan. Het verdedigend gevecht is nu even als het aanvallend in verschillende gedeeltelijke gevechten verdeeld. Zoo als bij den aanval de hoofd- en de schijnaanval zich als de meest kenschetsende gedeeltelijke gevechten voordoen, is dit bij het verdedigend gevecht het geval met de plaatselijke verdediging in de frontlijn en met den aanval der reserve. De eerste is de voorbereiding tot de tweede; bij haar zal het vuurgevecht, bij den aanval der reserve het vooruitrukken of het gevecht van man tegen man, voorheerschen. Maar even min als het vuurgevecht alleen, bij de voorbereiding tot den aanval heerscht, evenmin zal het bij de plaatselijke verdediging van het verdedigend gevecht, alleen heerschen. Ook hier zal de verdere verdeeling van ieder afzonderlijk gevecht plaats hebben, dat uit eene onophoudelijke afwisseling van het vuurgevecht met het vooruitrukken tot den aanval met de blanke wapens bestaat; alleen zal bij het plaatselijk gevecht het eerste, bij den aanval der reserve het laatste de hoofdrol spelen. De eindgevechten kunnen zich voor de verdediging even als voor den aanval, op driederlei wijzen voordoen; de overwinning wordt door den aanval der reserve behaald en daaraan verbindt zich de vervolging òf de aanval der reserve mislukt en de nederlaag beslist, zoodat men tot den terugtogt moet overgaan òf het gevecht wordt afgebroken, dat is de verdediger gaat ten gevolge van den ongunstigen gang van de plaatselijke verdediging tot den terugtogt over, zonder met zijne reserve de beslissing gezocht te hebben.
Over de zeegevechten zie men de artikels Vechtwijze en Slagorde.

Gevechtsafstand.

De onderlinge afstand der stukken van eene batterij, wanneer deze in batterij opgesteld is.

Gevechtskolonne.

Zie Formatiën.

Gevechtsleer.

Toegepaste taktiek. Zie Taktiek. De bronnen voor de G. zijn dezelfde als die voor de taktiek.

Gevechtsstelling.

Zie Slagorde, Stellingen.

Gevolg.

Zie Weerstelsel.

Geweer.

Algemeene uitdrukking voor alle aanvallende wapens. Men onderscheidt blank geweer en schietgeweer. Het zijdgeweer wordt aan eenen koppel om het lijf gedragen. In vroegeren tijd toen de piek nog in zwang was, noemde men alle soorten van dat wapen van geringe lengte, kort geweer (pertuzanen, halve pieken, hellebaarden, spontons) en die naam bleef zelfs na de afschaffing der piek, nog bestaan voor de wapenen der officieren en onderofficieren, hoewel die veel langer waren dan de geweren der soldaten.

Geweerfabrijk.

Zie Handvuurwapens.

Geweerkogel.

Zie Projectilen.

Geweermaker.

Degene die handvuurwapens vervaardigd en onderhoudt; bij elk bataillon infanterie heeft men gewoonlijk een G., eveneens bij elk eskadron kavallerie, waar hij den naam van zwaardveger draagt.

Geweermantel.

Kleine tent, waarvan men zich in legerplaatsen van tenten bedient om de geweren van een peloton of eene sectie tegen den regen te beveiligen.

Geweerrot.

Drie of vier geweren, die met de kolven op den grond staan en met de bajonetten tegen elkander steunen. Van daar bij sommige legers het kommando van: ‘aan rotten geweer.’ De geweren worden aan rotten gezet als bij de exercitie of op marsch gerust, of een bivouac betrokken wordt. Nadat dit geschied is, wordt het den soldaten veroorloofd, zich van de geweren te verwijderen. Om ze

{==212==} {>>pagina-aanduiding<<}

weder te doen aantreden wordt een roffel geslagen, waarop zij zich achter de geweren verzamelen en op het kommando van ‘Geeft acht!’ deze weder in de hand nemen. Bij infanterie die op drie gelederen gesteld is, vormt ieder rot een geweerrot; staat zij op twee gelederen dan vormen twee rotten te zamen een geweerrot of zooals bij ons leger geschiedt springen de No. 3, 6, 9, enz. achteruit en stellen zich als derde gelid achter hunne twee regter nevenrotten.

Geweerstop.

Houten stop met laken bekleed en van eenen breeden looden knop voorzien. Hij wordt in de tromp van het geweer gesloten om het binnendringen van vocht te beletten.

Gewelf.

Zie Kazematten.

Gewigt.

Het soortelijk G. van de meeste in dit werk voorkomende stoffen, zijn in den regel daarbij opgegeven. Wij laten dus hier nog slechts enkele opgaven volgen, waarbij het gedisteleerde water tot eenheid is aangenomen.
Platina 22,069, goud 19,254, kwikzilver 13,598 (bij 0o c.), zilver 10,474, antimonium 6,712, marmer 2,7 à 2,8, graniet 2,72, zand 1,34 à 1,88, gewone aarde 1,11 à 1,24, eikenhout 0,85 à 1,17, ahorn 0,775, esschenhout 0,845, rood beukenhout 0,852, nootenboomenhout 8,671, wit populierenhout 0,39, dennenhout 0,50 à 0,66, greenenhout 0,47, lindenhout 0,439, wilgenteen 0,59. 2o. Handelsgewigten. De eenheid van het gewigt is bij ons het Nederlandsche pond (kilogramme), dat gelijk is aan het gewigt van een Nederlandsche kubieke palm zuiver gedisteleerd water bij 4o c. Het pond wordt verdeeld in 10 ons (Hectogramme), in 100 lood (decagramme), in 1000 wigtjes (gramme), in 10000 korrels (decigramme); 100 pond vormen een centenaar (quintal métrique). In Frankrijk en België worden dezelfde gewigten gebezigd met de hierboven tusschen twee haakjes vermelde namen. Het Nederlandsche pond is gelijk aan 2,02392 ponden Amsterdamsch, of 2,13044 ponden Delftsch. Het Pruissische pond is 0,4686 kilogr. en wordt verdeeld in 32 lood, ieder van 4 quentchen; de centenaar is 110 pond, de last 36 centenaars. De centenaar van het tolverbond is 50 kilogr. en wordt in 100 ponden verdeeld. Het Engelsche pond is 0,4536 kilogr.; het wordt verdeeld in 14 oncen à 16 drachmen à 3 scrupels à 10 grain; de centenaar is 6 quart, ieder quart 28 pond, de ton 20 centenaars. Het Oostenrijksche pond weegt 3,50601 kilogr. de Oostenrijksche mark 0,2806 kilogr. en is verdeeld in 16 lood, 64 quentchen en 264 denars. De centenaar is 100 pond, de last 40, het schippond 3 centenaars. Het Russische schippond (berkowitz) is 10 pud of 400 pond; het pond is 0,4095 kilogr. en wordt verdeeld in 32 lood of 96 solotnik; 1 solotnik telt 95 doli. Het Zwitsersche pond van 32 lood is 0,500 kilogr.; 1 centenaar is 100 pond. Het Spaansche pond (Libra) is 0,4603 kilogr.; het wordt verdeeld in 2 marcs of 16 onces; elke once is 9 drachmas; 1 centenaar houdt 4 arrobas of 100 pond, een groote centenaar 6 arrobas of 150 pond; eene scheepslast 20 gewone centenaars of 2000 ponden. Het Deensche pond is 0,4994 kilogr.; het is verdeeld in 32 lood, 128 drachma's of 512 ons; de centenaar houdt 100 pond; 1 schippond is 20 liespond of 320 pond. Het Portugesche pond weegt 0,459 kilogr.; het houdt 2 mark; 16 onces of 128 ontavas; 32 ponden zijn 1 arroba, 4 arrobas 1 centenaar. Het Zweedsche pond van 0,4244 kilogr. is verdeeld in 32 lood of 128 quentchen; 1 centenaar telt 100 ponden, 1 schippond 20 liespond of 400 ponden. Het medicinale pond is 0,375 kilogr. Het is verdeeld in 12 oncen, ieder ons in 8 drachma's, ieder drachma in 3 scrupel, ieder scrupel in 20 grein.

Gewone sappe.

Zie Sappen.


{==213==} {>>pagina-aanduiding<<}

Gezwinde lont.

Zie Onstekingsmiddelen.

Gezwindpijpje.

Zie Ontstekingsmiddelen.

Giberne-trousse.

Lederen tasch bij de officieren van gezondheid in gebruik tot het bergen van kleine heelkundige instrumenten.

Gids.

Elke troep, die eenen marsch moet afleggen in eene landstreek, waarvan zij het terrein en de wegen niet naauwkeurig kent, moet zich uit de ingezetenen eenen G. of wegwijzer verschaffen, die naar omstandigheden, als men hem volstrekt niet vertrouwen kan, gebonden en door beloften of bedreigingen in bedwang gehouden wordt. In sommige legers heeft men afzonderlijke korpsen, die bestemd zijn gedeeltelijk zelfs de wegen op te sporen en te onderzoeken, gedeeltelijk de wegwijzers of gidsen uit de landstreek te bezorgen en te bewaken. Zulk een korps is bij voorbeeld dat der Oostenrijksche militaire gidsen (Botenjäger). Dit bestaat uit afdeelingen te voet en te paard; die de verbinding tusschen de verschillende hoofdkwartieren en de korpsen onderhouden en vooral bij verkenningen tot ondersteuning der officieren van den generalen staf dienen. Elk legerkorps heeft eene dergelijke afdeeling van 3 officieren en 26 man.

Gierbrug.

Zie Bruggen.

Gier, Giertouw.

Zie Bruggen.

Gieten.

van geschut en projectilen, gieter, gieterij. Zie Geschutvervaardiging.

Gig.

Zie Sloepen.

Gijntuig.

Het G. of takel bestaat meestal uit de verbinding van twee blokken, waarvan het eene vast blok genoemd aan een onverplaatsbaar voorwerp, het andere het bewegelijke blok aan den last wordt vastgemaakt. Het touw of de reep loopt bij afwisseling over eene schijf van het eerste en eene van het tweede blok. Het aanbrengen daarvan heet scheeren.

Gijzelaars.

Borgen voor de vervulling eener belofte of voor het nakomen van een verdrag. Zij kunnen van weerszijden of slechts door eene partij gegeven worden. Dit hangt vooral af van de omstandigheid of er eene wederzijdsche belofte gedaan wordt, dan wel of deze slechts door eene partij afgelegd wordt, voorts van de betrekkelijke magt der wederzijdsche partijen. Eene troepenafdeeling, die voorraad enz. in eene plaats in vijandelijk land moet achterlaten, neemt G. van daar mede, terwijl zij de bewaking van het achtergelatene aan de bewoners toevertrouwt; zij laat echter zelfs geene G. achter. Het spreekt van zelf, dat de G. aanzienlijke en invloedrijke personen moeten zijn.

Gild.

Afdeelingen burgers bij de vroegere organisatie der steden, meestal volgens de handwerken ingedeeld. Zij waren tevens de eenheden met betrekking tot de administratie en vormden de taktische eenheden, waarmede men te velde rukte.

Glacis.

Borstwering van den bedekten weg. Zie Bedekte weg.

Glacis en contrepente.

Zie Gracht.

Gladdek.

Zie Dek.

Glavie.

Men noemde de kleinste afdeeling van een leenleger, die uit eenen zwaarbewapenden ridder met zijn ligter bewapend gevolg bestond, glavie, lans of speer. Het woord G. is van het Neder-Saksische Gleving afgeleid en beteekent lans, zoodat de drie bovengenoemde benamingen gelijkluidend zijn. Zulk eene glavie telde gewoonlijk 8 of 9 somtijds 14, 20 of meer paarden. - Ook bij de geregelde kavallerie, die uit de leenlegers ontsproot, bij voorbeeld bij de ordonnanskompagniën der Franschen en der Bourgondiërs, werd de kleinste administratie en taktische eenheid G. of lans genoemd. Deze G. werden echter van gelijke sterkte gemaakt en de

{==214==} {>>pagina-aanduiding<<}

strijders, die haar vormden kregen eene bepaalde bewapening, terwijl bij de leenlegers de G. dikwijls van zeer ongelijke sterkte waren. Ook de steden deelden hunne burgerlijke strijdkrachten in burgerglavïën of burgerspeeren gewoonlijk van 6 man in. De Franschen noemden zulk eene G. lance fournie. Zie ook Ordonnanskompagniën.

Glazen.

Halve uren. Aan boord der schepen is het etmaal verdeeld in 6 wachten (zie Wachten) elk in 8 glazen of halve uren verdeeld. Glazen slaan. Het uur op de scheepsklok aangeven. Men slaat bijv. om 5, 9 en 1 uur 2 glazen, om 6, 10 en 2 uur 4 glazen, om 7, 11 en 3 uur 6 glazen, enz.

Gletschers.

Zamenhangende ijsstroomen of ijsvlakten, die zich van den gordel, welke de eeuwige sneeuwvelden der Alpen en andere hooge gebergten begrenst in de dalen en berginsnijdingen benedenwaarts uitstrekken. De rijen rotsblokken en steenstukken, welke door deze ijsstroomen, dikwijls van de rotswanden medegesleept worden, dragen den naam van moraines.

Globe de compression.

Drukkogel, overladen mijn. Zie Mijn.

Globulairtaktiek.

Zie Taktiek.

Gloeijende kogels.

Zie Projectilen.

Goederenwagen.

Zie Spoorwegen.

Golf.

Inham van de zee. Zij onderscheidt zich van eene baai (zie Baai) door dat zij aan het begin en einde genoegzaam even breed is of enger toeloopt, terwijl eene baai van binnen wijder is dan aan den mond.

Golvend.

Men noemt een terrein golvend als terreinplooijen bestendig met geringe verhevenheden afwisselen.

Goniometrie.

Zie Wiskunde.

Goot.

Koker voor de kruidworst. Zie Ontstekingsmiddelen.

Gordelkogel.

Zie Projectilen.

Gording.

1o. Zie Palissaden. 2o. Zie Zeilen.

Gorgerijn.

Zie Verdedigende wapens.

Gouden Leeuw (orde van den).

1o. Keur-Hessische orde in 1770 door den landgraaf Frederik II gesticht, in 1816 uitgebreid door den keurvorst Willem I, die haar den 1sten Januarij 1818 nieuwe statuten schonk. Zij telt 4 klassen.
2o. Ridderorde van het huis van Nassau door koning Willem III der Nederlanden en den hertog Adolf van Nassau in 1858 gesticht.

Gouvernement.

Het bevel in eene aanzienlijke vesting, in eene hoofd- of residentiestad, ook wel in eene geheele militaire afdeeling, die dan zelfs insgelijks gouvernement genoemd wordt. Gouverneur is de titel van een generaal, die zulk een bevel voert.

Graad.

1o. Het negentigste of volgens het in onbruik geraakte stelsel der Fransche omwenteling het honderdste gedeelte van een quadrant. 2o. G., zoo veel als sport in de militaire hierarchie; men spreekt bijv. op die wijze van den graad van generaal-majoor, van kolonel, luitenant, enz.; rang beteekent dan meer de verhouding van ondergeschiktheid in denzelfden graad, gewoonlijk volgens ouderdom van rang, zoodat bijv. de kapitein, wiens aanstelling van 1858 dagteekent, onder den kapitein van 1857 staat; de majoor echter van 1858 boven den kapitein van 1857.

Graat.

Zie Berg.

Gracht.

Elke kunstmatige uitdieping der aarde, die bij betrekkelijk geringe breedte eene groote lengte bezit.
De G. is een voornaam gedeelte van elke versterking. Zij dient daarbij voornamelijk tot twee einden; ten eerste om de aarde voor de borstwering op te leveren; ten

{==215==} {>>pagina-aanduiding<<}

tweede om een beletsel voor den vijand daar te stellen. Tot laatstgenoemd einde, moet zij vóór den wal liggen, hetgeen dan ook in den regel plaats heeft; tot eerstgenoemd einde moet haar profiel, ten minste bij benadering, even groot zijn als dat der borstwering. Men onderscheidt aan elke gracht, die vóór eenig vestingwerk gelegen is, den bodem, zijnde het horizontale grondvlak, de binnengrachtsboord of escarp en de buitengrachtsboord of contrescarp, welke laatste zoo als de naam aanduidt naar 's vijands zijde gelegen is. Bij de kleine afmetingen der veldwerken zal de gracht ook altijd betrekkelijk onbeduidend zijn. Hare diepte bedraagt zelden veel meer dan 3 el, bij grootere werken zelden meer dan 4 à 5 el. De bodem verkrijgt gewoonlijk slechts eene breedte van 1 el; bij sommige zeer kleine werken loopt zelfs de gracht naar onderen wigvormig toe, terwijl de bodem slechts bij zeer belangrijke veldwerken eene breedte van 2 à 3 el verkrijgt. De boven-breedte der G. hangt af van de breedte des bodems en van den aanleg, die men aan de escarp- en contrescarptaluds geeft. Deze taluds of doceringen worden niet bekleed; daarom geeft men aan het escarptalud, dat aan het regtstreeksche vijandelijke vuur is blootgesteld, eenen aanleg van 1 op 1, aan de contrescarp, naarmate van de vastheid van den grond eenen aanleg van 1/2 of 2/3 op 1. De grachten van veldwerken zijn gewoonlijk drooge, zelden natte, dat is met water gevulde grachten. Somtijds echter heeft men op een terrein, dat bronnen bevat of bij bruggenhoofden nabij rivieren, gelegenheid ze met water te vullen. Men tracht dan zoo mogelijk de militaire waterdiepte van 2 el te verkrijgen en moet dan buitendien de taluds bekleeden, om hunne vernieling door het water te voorkomen.
De vestingsgrachten zijn eveneens drooge of natte grachten; het gebruik van deze of gene soort zal gewoonlijk van de terreinsgesteldheid afhangen. Men onderscheidt de hoofdgracht, waardoor men de G. verstaat, die onmiddelijk voor den hoofdwal loopt of ook gewoonlijk daarbij de gracht, die de buitenwerken omgeeft en de grachten der voorwerken. De eigenlijke hoofdgracht verkrijgt eene breedte van 20 à 40 el, de ravelijnsgracht eene breedte van 14 à 28 el. De diepte is zeer verschillend. In het algemeen geldt de regel, dat men drooge grachten liever dieper dan breeder maakt, om den vijand te beletten de escarp laag te treffen, vooral ook om tegen de flanken groote bresbatterijen te kunnen leggen en op die wijze gemakkelijk eene bres daar te stellen; natte grachten maakt men liever breeder dan dieper om de moeijelijkheid van den overgang te vergrooten. Evenwel mag de waterdiepte der natte gracht niet minder dan 2 el worden. Dien ten gevolge worden natte of watergrachten gewoonlijk 3 of 4 el, drooge grachten 5 à 10 el diep gemaakt. Drooge grachten vereischen groote waakzaamheid der bezetting. De taluds der drooge vestinggrachten worden gewoonlijk met muren bekleed. (Zie Revetementsmuren). Om de voordeelen van natte en drooge grachten te vereenigen, voorziet men ze wel eens van waterspoelingen, door middel van beeren en sluizen, zoodat men naar verkiezing het water af kan laten loopen en de gracht dan weder daarmede kan vullen. Dit vooronderstelt natuurlijk een hoog gelegen waterkom en een overeenstemmend verval van het geheele stelsel der grachten. Het voordeel dezer inrigting is zeker groot, getuige Bergen-op-Zoom, doch zij vordert den zamenloop van zoo veel gunstige omstandigheden, dat zij moeijelijk te verkrijgen is. Een ander middel is nog op den bodem van de drooge gracht eene cunette (zie Cunette) aan te leggen, waarin dan weder eene waterspoeling kan gemaakt worden.
Indien de contrescarp onbekleed en met eene zeer zachte glooijing van vier of zesvoudigen aanleg, van den bodem der gracht tot aan de kruin van het glacis stijgt,

{==216==} {>>pagina-aanduiding<<}

dan noemt men haar glacis en contrepente. Carnot stelde dezen vorm voor om voor de bezetting der vesting het doen van groote uitvallen gemakkelijk te maken; daarbij is de vijand tevens genoodzaakt met zijne laatste sappen af te dalen en wordt het zeer moeijelijk voor hem zich van boven te dekken. - De vóórgracht behoort tot de beletsels. Zij bestaat uit eene gracht aan den voet van het glacis en wordt in het verlengde daarvan uitgegraven, zoodat de vijand er zich niet in kan verbergen of bij den overgang tegen het vuur gedekt is. Gewoonlijk worden in de voorgracht zoo men haar niet met water kan vullen nog andere hindernissen, Friesche ruiters, verhakkingen, palissaden, enz. aangebragt tot wier dekking zij dan voornamelijk dient.

Grachtsovergang.

Zie Vestingoorlog.

Grachtsverdediging.

Hoewel eene gracht op zich zelve reeds een belangrijk beletsel voor eenen naderenden vijand oplevert, zoo zal de moeijelijkheid van haar over te trekken toch zeer vermeerderd worden, als de vijand op den bodem der gracht gekomen, hier geen rustpunt vindt, doch van alle zijden door een hevig vuur kan bestookt worden. De maatregelen, welke men neemt om dit doel te bereiken, vormen de grachtsverdediging. Men onderscheidt daarbij de front- en de flankverdediging; de eerste gaat uit van den wal of het gedeelte der borstwering, dat onmiddellijk achter de gracht ligt, vooral ook in latere werken van caponnières, de laatste van den wal of het gedeelte der borstwering, dat zijwaarts van het gedeelte der gracht gelegen is. Daar men van eenen hoogen wal eene regtstreeks daarvoor liggende gracht onmogelijk geheel kan overzien en beschieten en dat te minder naarmate de wal hooger en de gracht dieper is, zoo wordt bij de frontverdediging steeds de aanleg van lage werken voor den eigenlijken hoofdwal verondersteld. Daartoe behooren in de duurzame versterkingskunst faussebrayes of onderwallen, vrijstaande revetementsmuren, kazematten onder den wal, in de veldverschansing caponnières of grachtgalerijen (zie Palissaden). Men kan eene flankverdediging van de gracht krijgen door eene bijzondere gedaante aan het tracé van eene verschansing te geven en wel daardoor dat men ze niet uit regte lijnen laat bestaan, die niets dan uitspringende hoeken vormen, maar eene afwisseling van in- en uitspringende hoeken daarstelt. Met dit doel zijn de vooruitspringende torens der Ouden, het gebastionneerde en getenailleerde stelsel der nieuwere tijden ontstaan. Intusschen kan men hiermede toch niet de volmaaktheid bereiken en is ook hier weder genoodzaakt zijne toevlugt te nemen tot werken op den bodem der gracht, tot lage werken. Daartoe behooren de caponnières of koffers zoowel in de duurzame als in de vlugtige versterkingskunst, alsmede de flankbatterijen. Bijzondere middelen tot de werkzame grachtsverdediging zijn buitendien de stormbalken (zie Stormbalken) en de mijnen (zie Mijnen).

Granaat.

Zie Projectilen.

Granaatkanon.

Zie Kanon.

Granaatkartets. of Shrapnell.

Zie Projectilen.

Graphometer.

Zie Astrolabium.

Gras.

Zie Fourrage.

Greep.

Zie Lade.

Grenadiers.

Zie Infanterie. De grenadiers hebben eigenlijk hun ontstaan aan de Zweden te danken, hoewel zij het eerst bij de Franschen werden ingevoerd. De Zweedsche generaal-majoor Lars-Kagge gaf namelijk bij het beleg van Regensburg in 1634 aan degenen die handgranaten wierpen, eene toelage van soldij. In 1667 werden door Lodewijk XIV voor het eerst 4 grenadiers bij iedere kompagnie infanterie

{==217==} {>>pagina-aanduiding<<}

gevoegd, die echter in 1670 vereenigd en tot ééne kompagnie georganiseerd werden. Naderhand kreeg elk bataillon eene zoodanige kompagnie. De overige mogendheden volgden dit voorbeeld der Franschen de eene wat vroeger, de andere wat later na; bij ons te lande werden in 1668 eenige G. bij elke kompagnie ingedeeld, welke G. twee jaar later geheel met steenslotgeweren bewapend waren. Volgens eene order van Prins Willem IV van den 7en Junij 1749, nader aangevuld den 24en Junij 1750 werden die G. bij elk regiment tot twee afzonderlijke kompagniën vereenigd. De G. moesten robust, welgemaakt, van een middelmatig postuur zijn en bekend staan voor de braafste soldaten. Onder de Bataafsche republiek had men bij elke halve brigade infanterie van linie uit 3 bataillons bestaande, 3 kompagniën G. Bij de reorganisatie van het jaar 1805 kwam 1 bataillon G. van 8 kompagniën bij de garde van den raadpensionaris, de veldbataillons der regimenten infanterie van linie hadden elk ééne kompagnie G. Onder koning Lodewijk werd uit de garde van den raadpensionaris onder anderen ook 1 regiment grenadiers geformeerd, dat gedurende zijn bewind tallooze reorganisatiën onderging; bij elk der bataillons infanterie had men ééne kompagnie grenadiers. Bij de inlijving van het koningrijk Holland in het Fransche keizerrijk volgens het decreet van 18 Augustus 1810 werd het regement G. het 3de regiment grenadiers van de garde. Het schoone voorkomen, de stipte dienstorde en de gestrenge krijgstucht, die daarbij heerschten, wekten ieders bewondering en zelfs Napoleon noemde het: ‘La gloire de la Hollande.’ Gedurende den opmarsch naar Moskou kwam de garde niet in het vuur, zelfs niet in den slag van Borodino, zoodat zij geene andere krijgsmans-eigenschappen dan orde en krijgstucht kon toonen. Bij Krasnoï evenwel den 17en November toonde het regiment Hollandsche grenadiers, dat het ook in hoogen mate de overige militaire deugden ten volle bezat. Het werd toen belast om eenen aanval tegen de Russen te volvoeren, ten einde aan het rusteloos vervolgde Fransche leger eenige verademing te schenken. Onder George rukte het op den vijand aan en hield dezen eenigen tijd tegen, totdat Tindal, bevel kwam brengen terug te gaan. Maar het regiment was zoo goed als vernietigd, geen 40 grenadiers waren er overgebleven. Den 7en Julij 1829 werd bij ons weder een regiment (afdeeling) G. van 3 bataillons opgerigt; het was reeds het volgende jaar in staat te Brussel eenen onverwelkbaren roem te behalen. Sedert onderging het een groot aantal organisatiën, en werd in 1841 met het regiment jagers tot één regiment, het thans bestaande regiment grenadiers en jagers vereenigd.

Grenadiers te paard.

Onder Lodewijk XIV in het jaar 1676 het eerst opgerigt. Zij waren met degens, pistolen en een geweer bewapend, verrigtten de dienst van ligte kavallerie en behoorden tot de koninklijke keurtroepen. Naderhand werden ook door de Keizerlijken, de Zweden en de Russen grenadiers te paard opgerigt, die deels als afzonderlijke kompagniën bij de regimenten dragonders werden ingedeeld, deels als afzonderlijke regimenten bestonden. Zie Kavallerie.

Grenadiermuts.

Beerenmuts. Zie Hoofddeksel.

Grens.

De lijn, welke twee staten van elkander scheidt; wordt zij door natuurlijke terreinhindernissen bepaald, dan draagt zij den naam van natuurlijke grens. Deze wordt dus gevormd door zeeën, woestijnen, gebergten, uitgestrekte bosschen en moerassen, belangrijke meeren. Stroomen en rivieren zijn in militairen zin, eigenlijk geene natuurlijke grenzen; men kan er wel krijgsoperatiën aan verbinden, maar bij de middelen welke men tegenwoordig tot den rivierovertogt heeft, kunnen zij niet meer als grenzen dier operatiën beschouwd worden. De uitgestrektheid van de grenzen eens lands bepaalt gedeeltelijk zijne grootte, wordt dus ook eene soort van

{==218==} {>>pagina-aanduiding<<}

maatstaf voor zijne oorlogsmiddelen. De gedaante der grenzen tusschen twee landen, en de wijze waarop zij met enkele hoeken in elkander vatten zal steeds, zoo het tot eenen oorlog mogt komen, een wezenlijk punt uitmaken voor de bepaling van den aard en de rigting der verdedigings- of aanvalsoperatiën; want zij bepaalt waar de troepen van beide partijen voor het begin der vijandelijkheden vereenigd kunnen worden en op welke voorloopige objecten zij zich moeten rigten, om met het grootste voordeel te handelen. De grenzen van elken staat moeten kunstmatig voorbereid worden voor eenen mogelijken oorlog; deze kunstmatige inrigting zal voornamelijk bepalen of de staat in geval van eenen vijandelijken aanval, dadelijk een groot gedeelte van zijn gebied zal opofferen of dat hij de grenzen ernstig zal verdedigen en zich daar kan staande houden. Tot die inrigting der grenzen behooren vooral de grensvestingen, die zoowel de bestemming hebben, het voortrukken des vijands te belemmeren, als depôts van allerlei aard op te nemen indien de eigen staat aanvallend te werk gaat. Die vestingen moeten onderling en met het binnenste des lands door wegen, spoorwegen, enz. doelmatig verbonden worden. Oostenrijk heeft de grenzen van Croatië, Slavonië en Servië in het zuiden van Hongarije geheel op militaire wijze georganiseerd; het oorspronkelijke doel was daarbij de grenzen gestadig tegen Turkije te verzekeren; hoewel dit doel thans niet meer bestaat, is toch de inrigting in leven gebleven. Het land trekt voor de velddienst uit de soldatenbevolking van deze streken, die militaire grenzen genoemd worden, 14 regimenten infanterie grensreginsenten en één afzonderlijk Titel-bataillon, (het vroegere korps Czaikisten), die hunne eigene regimentsartillerie hebben.
Elk der grensregimenten is tevens verpligt tot het leveren van eene divisie ongeregelde kavallerie van 2 eskadrons; bij 7 regimenten worden deze divisiën Sereschanen genoemd.

Grieksch vuur.

Eene hevig brandende sas, waarvan men bij oude schrijvers zeer dikwijls gewag gemaakt vindt. Een zekere Griek Callinicus, die in de 7de eeuw te Heliopolis woonde wordt als de uitvinder daarvan genoemd, terwijl de Byzantijnsche keizer Constantinus IV Pojonatus, daarvan bij de verdediging van Konstantinopel tegen de Arabieren, in 678 met goed gevolg gebruik maakte. Na de uitvinding van het buskruid zag men allengs dit Grieksche vuur verdwijnen.

Grietje.

Zie Zeilen.

Grietjessteng.

Zie Mast.

Grint.

Zie Kiezel.

Groen voeder.

Zie Fourrage.

Groepen.

Tirailleurgroepen. Zie Formatiën.

Grof geschut.

Zie Geschut.

Grofkorrelig buskruid.

Zie Buskruid.

Grond.

Aarde, de voornaamste bouwstof voor veldwerken en vestingen. Men onderscheidt den G. naar zijne waarde als bouwstof in goeden, middelbaren en slechten grond. Door den eersten verstaat men de klei- of leemgrond, die eene aanmerkelijke taaiheid en vastheid heeft en zich onder vrij sterke hellingen laat opzetten. Tuin- of teelgrond behoort tot den middelbaren en zandgrond, die weinig zamenhang heeft tot den slechten grond. De uitgegraven grond beslaat meer plaats dan hij in zijnen natuurlijken toestand innam; men neemt gewoonlijk aan, dat dit zich in de reden van 6 tot 7 verhoudt. De bewerking van den grond geschiedt met meer of minder gemak naarmate men hem alleen met de spade omwerken kan of dat men daarbij pikken, hamers en breekgereedschappen noodig heeft; zelfs zal men rotsgronden met buskruid moeten laten springen.


{==219==} {>>pagina-aanduiding<<}

Grondboor.

Aard- of mijnboor. Zie Mijnboor.

Grondlijn.

Eene regte lijn van de standplaats van het geschut getrokken naar het te treffen voorwerp en zoodanig daarop gerigt, dat zij het ontmoet beneden het mikpunt op den afstand, gelijk aan de hoogte van het hoogste punt van den kop boven den grond.

Grondmuur.

Gelijkluidend met fondament, fundering.

Grondschot.

Een schot, hetwelk een schip onder den waterspiegel krijgt; dringt zulk een schot geheel door de scheepswand, dan krijgt het vaartuig een lek.

Grondvlak.

Zie Defilement.

Groot hoofdkwartier.

Zie Hoofdkwartier.

Groote mast, groote steng, groote bramsteng, groote bovenbramsteng.

Zie Mast.

Groote staf.

Zie Generale Staf.

Groot zeil, groot bramzeil, groot bovenbramzeil.

Zie Zeilen.

Gros.

Het voornaamste gedeelte van eene strijdmagt van welken aard ook, in tegenstelling tot de van haar afgescheiden detachementen, die het een of ander doel moeten vervolgen. Men spreekt dus van het gros van een leger in tegenstelling tot de legerkorpsen of divisiën, die afzonderlijke operatiën volgen, van het gros eener kolonne in tegenstelling tot de voorhoede, de achterhoede, enz., van het gros der voorhoede in tegenstelling tot de voortroep, de spits, enz.

Guelphen-orde.

Hannoversche orde in 1815 door George III, koning van Groot-Brittanië en Ierland gesticht.

Guerillas.

De gewapende Spaansche volksbenden, waarvan de enkele leden guerilleros genoemd worden. Guerillaoorlog noemt men naar hen in het algemeen de kleine oorlog, die een geheel opgestaan volk tegen den binnengedrongen vijand met alle beschikbare middelen voert, zonder hem een oogenblik rust te laten.

Guides.

1o. Zie Kavallerie. 2o. Benaming der onderofficieren, die op de vleugels der pelotons of der divisiën geplaatst zijn en die bij alle rigtingen en evolutiën de frontlijn hunner afdeelingen moeten aangeven, terwijl zij bij den flank-marsch het peloton geleiden; de G. van den regter en linkervleugel van het geheele bataillon worden algemeene of generale G. genoemd en bepalen, benevens het vaandel de hoofdrigtingslijn. Zie ook Rigting, Punten.

Gulden Vlies.

Eene ridderorde oorspronkelijk door Philips den Goeden, hertog van Bourgondië, in 1430 gesticht; zij ging met Maximiliaan in 1477 in het huis- Habsburg over. Sedert dat dit huis Spanje verloren heeft, bestaat er eene Spaansche en eene Oostenrijksche ridderorde van het Gulden Vlies. De orde der drie gulden vliezen in 1809 door Napoleon I gesticht, heeft nooit werkelijk bestaan.

Guttonarius.

Zware kavallerist bij de Byzantijnsche krijgsmagt.

Gymnastiek.

De militaire G. heeft even als elke andere ten doel, de spieren van het menschelijke ligchaam te versterken en buigzaam te maken, daardoor aan het geheele ligchaam kracht, buigzaamheid, vlugheid en taaiheid te geven; verder moet zij de taktische vorming van den man bevorderen en hem zekere ligchamelijke eigenschappen geven, die in den oorlog met vrucht toegepast kunnen worden. Daar de G. door den man die eigenschappen te geven en zijn ligchaam te versterken, zijn zelfvertrouwen vermeerdert, is zij in den nieuwsten tijd bij alle wapens een afzonderlijke tak van onderwijs geworden, terwijl zij vroeger alleen met het oog op het voltigeren aan de kavallerie en de stukrijders der artillerie onderwezen werd.
De gymnastische oefeningen, die het ligchaam van den rekruut sterk en vlug ma-
{==220==} {>>pagina-aanduiding<<}
ken, zijne stramme ledematen buigzaam maken en zoodoende zijne vorming in stelling, beweging, wendingen, enz. bevorderen, zijn oefeningen, die in opene opstelling zonder behulp van werktuigen worden uitgevoerd en bestaan in draaijen, buigen, uitstrekken en opligten der ledematen, dus in bewegingen van het hoofd, de armen, de beenen en den romp. Daarmede verbindt men oefeningen in het springen, in verte-, hoogte en dieptesprongen en in den aanhoudenden loop. Men kan verder sommige oefeningen met het geweer als eene soort van gymnastische oefeningen van dezen aard beschouwen, nl. het opligten van het geweer met gestrekten arm, het aanleggen met ééne hand, het zwaaijen van het geweer, enz.
De ligchaamsoefeningen aan toestellen verheffen meer dan de genoemde den moed der manschappen, zij leeren hun praktische vlugheid en de krachten van hun eigen ligchaam het voordeeligst aan te wenden. Voor het militaire gebruik zijn daarvoor bijzonder geschikt de oefeningen aan het voltigeerpaard, aan het rek- of den speelboom, aan het dubbel rek of de evenwijdige speelboomen en aan de ladder; de klimoefeningen aan touwen, aan schuins tegen de muur geplaatste balken, oefeningen in het overklimmen van muren alleen met behulp der kameraden; de springoefeningen met den pols, het springen over slagboomen, diepe en breede grachten, de dieptesprong, de balanceeroefeningen op de kantplank en aan den driehoek. Buitendien wordt door de meergevorderde manschappen, de aanhoudende loop gewapend en gedurende langen tijd beoefend. Ten slotte heeft men de militaire gymnastische oefeningen met volle wapenrusting, vooral den aanhoudenden loop (voor ligte infanterie en voetartillerie) het springen over grachten en de dieptesprong, over slagboomen met behulp der handen, het overtrekken van breede natte grachten over balken en boomen, het beklimmen van muren, het klimmen langs touwen en boomen met het geweer en bandoulière.
In Pruissen wordt de G. volgens het stelsel van den Zweed Ling beoefend, die vooral en met regt eene hooge waarde aan de ligchaamsoefeningen zonder werktuigen hecht, waardoor eene langzame maar zekere versterking der afzonderlijke spieren beoogd wordt. De centrale gymnastische inrigting in Berlijn vormt onderwijzers, zoowel voor het leger als voor burgers, daar men het voornemen heeft de G. in het leger door hare uitbreiding onder de jeugd eenen grondslag te geven. De normale gymnastische school te Vincennes in 1853 gesticht is uit de in 1820 opgerigte Gymnase normale voortgevloeid; zij vormt onderwijzers voor de 5 gymnastische inrigtingen van Arras, Metz, Straatsburg, Lyon en Montpellier, die op hare beurt de verschillende Gymnases régimentaires met bekwame onderwijzers voorzien. In Pruissen heeft de kapitein der artillerie Rothstein en in Frankrijk de kolonel Amoros, tot 1840 directeur der door hem gestichte Gymnase normale, zich zeer verdienstelijk gemaakt door de invoering en ontwikkeling der G. bij het leger.

Gymneten.

Zie Infanterie, Phalanx.




{==221==} {>>pagina-aanduiding<<}

H.

Haak

1o. Hetzelfde als haakbus zie Handvuurwapens. 2o. H. eener troepenopstelling hetzij om de eigen flank te dekken of tegen de vijandelijke flank te dekken of tegen de vijandelijke flank werkzaam te zijn; in het eerste geval is het front achterwaarts, in het tweede voorwaarts gebogen. Zie Flank. 3o. Haak of crochet der loopgraven. Zie Crochet.

Haakbus.

Zie Handvuurwapens.

Haakbusschutter.

Muskettier. Zie Infanterie.

Haam.

Zie Bespanning.

Haan

van het geweerslot. Zie Slot, Handvuurwapens.

Haard.

1o. Kookhaard. Zie Kookinrigtingen. 2o. Mijnhaard. Zie Mijn.

Haartrekken.

Zie Trekken.

Haff.

Een verouderd Deensch woord, dat de zee of een groot gedeelte daarvan beteekent en alleen nog voor sommige groote bogten der Oostzee gebruikt wordt.

Haft.

Zie Handvuurwapens, Lade.

Hak

of hiel der staartschroef. Zie Handvuurwapens.

Hakkebord.

Het bovenste gedeelte van den achterboeg, van het hek, waarin zich de kajuitsramen bevinden.

Hakmes.

Zie Kapmes.

Haksel.

Zie Fourrage.

Halfdek.

Zie Dek.

Half revetement.

Zie Revetementsmuren.

Hals.

1o. Zie Bajonet. 2o. Zie Hoofd. 3o. Zie Zeilen.

Halsband.

Sieraadsband aan het mondstuk der kanonnen. Zie Kanonnen.

Halster, Halfter.

Zie Paardentuig.

Halt.

1o. Kommando om eene beweging te staken; 2o. Het staken der beweging zelf; een H. is dus gelijkluidend met eene rust op marsch, zoowel voor kleinere als voor grootere verhoudingen.

Halve brigade.

De naam door de Franschen gedurende de omwentelingsoorlogen aan de regimenten der infanterie gegeven, daar zij den naam regiment als royalistisch afschaften, totdat die door Napoleon bij de oprigting van het keizerrijk weder ingevoerd werd. - Door de nieuwere schrijvers wordt ook de normaalstelling der Zweedsche infanterieregimenten gedurende den 30-jarigen oorlog omstreeks tot aan het jaar 1635, halve brigade genoemd.

Halve kolonne.

Zie Formatiën.

Halve maan.

(demi-lune). Zie Ravelijn.

Halvemaanblazers.

Benaming, die aan de hoornblazers van 1795 tot 1810 gegeven werd.

Halve parallel.

Zie Vestingoorlog.

Halve piek.

Een piek van 2 à 3 el lang, die in de 16de en 17de eeuw, behalve door de onderofficieren, ook gevoerd werd door de piekeniers der ligte troepen bijv. van de ligte infanteriekompagniën der Spanjaarden, die werkelijk voor den partijgangers (partizaans) oorlog bestemd waren. Dit wapen komt daarom ook onder de benaming van partizaan voor, hoewel deze naam eigenlijk een halve piek met een zeer breed blad beteekent. De enterpieken, die bij de uitrusting der schepen onder de blanke wapens worden medegevoerd, zijn eigenlijke halve pieken.


{==222==} {>>pagina-aanduiding<<}

Halve redoute.

Zie Redoute.

Halverwinds.

Zie Wind.

Halzen.

Zie Zeilen en Wendingen.

Hamer.

Het bekende werktuig, waarvan bij de artillerie veelvuldig gebruik gemaakt wordt; men bezigt daarbij den voorhamer, den handhamer, den klaauwhamer, den klinkhamer en den smidshamer.

Hamermolen.

Zie Buskruid.

Hand.

Zie Anker.

Handboog.

Zie Boog.

Handboom.

Een hefboom in het midden vierkant, overigens rond en in het midden dikker dan aan de uiteinden. Hij wordt bij den kaapstander gebruikt.

Handgeld.

Vroeger loop- of aanritsgeld genoemd, een stuk geld, dat de geworven soldaat bij zijne aanwerving ontvangt; in den tijd der landsknechten bij den aanvang der 16de eeuw, ontving de soldaat dat geld zoodra hij aangenomen was, werd dan weder vrijgelaten tot hem de tijd werd aangezegd, waarop hij, als de manschappen van het vaandel voltallig waren, zich daarbij moest vervoegen. Het H. moest hem in staat stellen tot dat tijdstip in zijn onderhoud te voorzien, zonder dat hij daarvoor eene verbindtenis voor eenigen arbeid behoefde aan te gaan, zoodat hij elk oogenblik bereid kon zijn, dienst te verrigten. Later en tot aan het verval der geworven legers, en nog in onze dagen in Engeland, werd het H. meer een lokaas tot dienstneming; had men in moeijelijke omstandigheden veel soldaten noodig, dan werd het H. verhoogd, maar aan den soldaat niet uitbetaald, voordat hij bij het korps aanwezig was, waar men hem dan op allerlei wijzen trachtte vast te houden. Menig soldaat der 18de eeuw deserteerde soms viermaal in één jaar van het eene leger naar het andere, alleen maar om overal H. te ontvangen.

Handgemeen

worden. Strijd van man tegen man. Zie Vechtwijze.

Handgranaten.

Zie Projectilen, Infanterie, Grenadiers.

Handgrepen.

De H. dienen om de draagbare wapens op eene doelmatige wijze van den eenen stand in den anderen te brengen, buitendien om draagbare vuurwapens te laden; men zoude er verder toe kunnen rekenen de behandeling der blanke wapenen tot den aanval en de verdediging (zie Schermkunst). Deze hier buiten beschouwing gelaten, heeft de krijgsman met eenen sabel of degen bewapend eigenlijk slechts twee handgrepen noodig, het trekken en het opsteken van den sabel of degen. Lanciers te paard moeten de lans uit den loodregten stand kunnen vellen en de gevelde lans weder in den loodregten stand terugbrengen. De infanterist moet zijn geweer uit de houding bij den regter voet op den regter of linker schouder brengen, om het op marsch gemakkelijk te kunnen dragen (over geweer); van den schouder moet hij het weder bij den voet brengen; uit elk dezer standen het vellen, voorts met eenige anderen een geweerrot vormen en eindelijk het geweer laden, aanleggen en afschieten. Het laden is verschillend naar de constructie van het geweer, of het door de monding of door de kulas (kamerlading) moet geladen worden, of het van een percussie- of steenslot of eenig ander mechanismus voorzien is, of er kruid op de pan moet geschud worden of niet, of bij getrokken geweren de kogel met geweld in den loop moet gedreven worden of niet. Alle H. buiten de genoemden zijn overtollig. Men heeft echter buitendien nog een geheele massa H. van allerlei aard: het presenteren van het geweer als eerbewijzing van stilstaande troepen, het schouderen of in arm nemen als eerbewijzing van marcherende troepen en in vele legers in den regel nog bij alle evolutiën gebruikelijk, hoewel zij den soldaat zonder het minste nut vermoeijen, enz.

{==223==} {>>pagina-aanduiding<<}

Al zeer vroeg kwam men op het denkbeeld de handgrepen even als alle bewegingen op kommando te laten uitvoeren; men vindt ook reeds bij de Grieksche schrijvers, die zich met de krijgskunst hebben bezig gehouden, kommandowoorden voor het vellen, opnemen en nederzetten van de piek. De H. op kommando konden nooit geheel ontbeerd worden, maar de verdienste deze zaak zoowel voor blanke wapenen als voor het schietgeweer reglementair geregeld te hebben, komt toe aan Maurits van Nassau, prins van Oranje. De Gheyn en Wallhausen hebben ons zijn reglement nagelaten (zie Exercitiën). Elke handgreep werd daarbij in een aantal tempo's ingedeeld en wel in drie of een veelvoud van drie, waarbij de soldaat, die de H. uitvoerde, tegelijkertijd evenveel menuëtpassen deed, terwijl hij afwisselend den regter en linkervoet voorzette. Waarschijnlijk is het om de herinnering aan deze uitvinding van onzen grooten krijgsheld levendig te houden, dat nog in den tegenwoordigen tijd bij ons leger zulk eene overdreven waarde aan de H. gehecht wordt. Het was natuurlijkerwijze zeer gemakkelijk de zaak door invoering van een aantal H. zoo ingewikkeld mogelijk te maken, hoewel die H. volstrekt nutteloos waren, terwijl de noodzakelijke met veel grooter omslag werden uitgevoerd, dan eigenlijk noodig was. In dit opzigt heeft men dan ook waarlijk dingen tot stand gebragt, die aan het wonderbare grenzen, in naam om den soldaat oplettend en vlug te maken, meestal slechts om het oog en later ook het oor door sierlijke bewegingen en gelijktijdige slagen te streelen; vooral sedert de invoering der staande legers verkregen deze drijfveren de overhand; gestadig vond men nieuwe manieren uit om de piek en het geweer te dragen en te vellen en tegelijkertijd duizende wijzen om van den eenen stand tot den anderen over te gaan; ja men maakte zelfs het beslag der geweren los, opdat toch bij het aangrijpen met de hand een goed hoorbare slag zoude vernomen worden. Aan onze eeuw was het voorbehouden hierin bij verschillende legers, verstandiger beschouwingen te voorschijn te zien treden, eenvoudigheid en doelmatigheid terug te zien keeren, hoewel men nog niet beweren kan, dat in dit opzigt reeds al het wenschelijke gedaan en bereikt is.

Handhei.

Zie Heistelling.

Handlangers.

Manschappen van de infanterie, die hetzij bij de artillerie worden ingedeeld om bij de bediening der vuurmonden behulpzaam te zijn, hetzij bij de mineurs of sappeurs om deze in hunnen arbeid te ondersteunen. Zie Bediening.

Handmortier.

Zie Mortier.

Handpaard.

Zie Bespanning.

Handroer.

Zie Handvuurwapens.

Handschar.

Korte zeer kromme sabel der Oosterlingen, welke aan de binnenste concave zijde scherp is, zoodat de voordeeligste rigting van den houw is, als men den uitgestrekten arm naar zich toe haalt.

Handspaak.

Houten hefboom, tot het verplaatsen van zware lasten en bij het bedienen der vuurmonden, bij de artillerie zoowel als bij de genie en de marine veelvuldig in gebruik. De handspaken zijn van boven rond, van onderen vierkant en aan den teen bijgerond en sommigen met ijzer beslagen.

Handteugel.

Zie Bespanning.

Handvuurwapens.

Draagbare vuurwapens, noemt men de zoodanigen, die in tegenstelling tot het geschut door een enkel man vervoerd en behandeld worden; zij zijn sedert bijna 2 eeuwen het voornaamste wapen van de geheele infanterie. Toen de vuurwapens voor het eerst in de krijgsgeschiedenis te voorschijn kwamen, waren geschut en draagbare vuurwapens zoo onder elkander verward, dat men er naauwelijks een juist onderscheid tusschen wist te maken. De kleine vuurwapens,

{==224==} {>>pagina-aanduiding<<}

die in de 14e eeuw voor het eerst in de veldslag eene rol speelden, waren van gesmeed ijzer en wogen 20 à 30 Nederlandsche ponden. Zij bestonden uit twee stukken, de eigenlijke loop en de kamer, welke de lading bevatte; beide deelen waren door een stevigen toestel met elkander verbonden, zoodat die geweren volgens den naam, die wij er tegenwoordig aan geven kamerlaadgeweren waren. Behalve de zwaarte, die de behandeling door één man onmogelijk maakte, kwam hierbij de omstandigheid, dat zij van geene lade voorzien waren. Aan den loop was een aanzetsel gesmeed, door middel waarvan hij op een toestel, in den vorm van onze tegenwoordige vuurpijltoestellen of van den voet van het planchet, bevestigd of tegen een hecht ligchaam, bijv. eene muur kon geleund worden, ten einde den aanzienlijken terugstoot te breken. De namen voor die soort van vuurwapens zijn uiterst verschillend. Even als ook thans ieder leger de minste verbetering nagaat, welke een ander aan zijne vuurwapens aanbrengt, schijnt het ook toen gegaan te zijn. Ook toen zullen waarschijnlijk een groot aantal vermeende nuttige verbeteringen, even als thans, eene voorname rol gespeeld hebben, welke voor ons heden ten dage volstrekt onbegrijpelijk zijn, even als welligt over 100 jaren reeds niemand meer het fijne onderscheid zal begrijpen, dat de tegenwoordige vervaardigers van geweren met de grootste overtuiging maken. Dit alles zal wel de oorzaak geweest zijn van de wezenlijke verwarring in de benamingen der H. welke men in de geschriften der 15de en 16de eeuw overal ontmoet. De namen welke voor de eerste H. voorkomen zijn hoofdzakelijk: handroeren (canons à main), espingarden, koluvrijnen (slangen), eene benaming, die al zeer spoedig op de lange veldstukken overging, dubbelhaken, haakbussen, of harcquebousen(archibugi, archibusi). Verschillende dier namen, zijn - ten minste schijnbaar - ook op latere handvuurwapens overgegaan. - Het klein geweer kon slechts op ééne wijze een eigenlijk gezegd H. worden, namelijk door het invoeren van de lade. Hiertoe moest men al spoedig geraken, daar men de lade van den voetboog tot voorbeeld had. Maar om die lade, waarin men nu een vuurroer legde, bruikbaar te maken was nog eene aanzienlijk verligting van de oorspronkelijke loopen noodig. Deze verkreeg men allereerst door de loopen van brons te gieten; zij bleven echter nog altijd zeer zwaar, indien men ze niet bijzonder kort maakte. Dit deed men nu even goed niet bronzen als met gesmeed ijzeren loopen, die men zoo het schijnt werkelijk in de laden van voetbogen legde. Van daar stamt dan ook waarschijnlijk het Fransche woord arquebouse (boog-bus) af, hetwelk in Frankrijk zoo lang voor het eigenlijke handroer in gebruik gebleven is. Men moet die uitdrukking niet verwarren met het Italiaansche archibugio (hoofdbus), hoezeer men oogenschijnlijk aan het Fransche en Italiaansche woord denzelfden stam zoude toekennen. Vervolgens werden in het begin der 15de eeuw ijzeren roeren van 3 à 4 voet lengte uit één stuk gesmeed en van een lade voorzien. Hetgeen men aan deze wapenen in lengte vermeerderde, nam men aan kaliber af, wegens de noodzakelijke ligtheid. Deze roeren schoten nu kogels van 32, 20, hoogstens 16 op het oud pond lood. Zij werden hier te lande doorgaans haakbus, bij de Duitschers handröhre, bij de Italianen schiopetti, bij de Franschen arcquebouses, gedeeltelijk ook nog koluvrijnen genoemd en vormden tegen het einde der 15e eeuw het hoofdwapen van het gedeelte der infanterie, dat van vuurwapens voorzien was. Bij de onvolmaaktheid der vervaardiging en van het buskruid, konden deze geweren van klein kaliber echter onmogelijk goede uitkomsten opleveren. Van daar dat nevens hen de oude dubbelhaken (archibugi, bij de Franschen toen arquebouses à croc genoemd) nog altijd in zwang bleven, die door de legers in een betrekkelijk geringer getal op wagens of lastdieren medegevoerd werden. Buitendien

{==225==} {>>pagina-aanduiding<<}

kwamen geweren met laden voorzien, van een grooter kaliber in zwang, die door de ruiters op den zadel, door de infanteristen, die daartoe een borstharnas moesten dragen, op dat harnas gesteund werden. Deze vuurroeren pétrinals (poitrinals) genoemd, welke kogels van 12 of 10 op het pond schoten, bleven tot in het laatst der 16de eeuw en hier en daar nog langer bestaan, totdat zij door de musketten verdrongen werden. De musketten schijnen hun aanzijn aan den positieoorlog tusschen de Keizerlijken en Franschen aan den Taro en de Enza in het jaar 1521 verschuldigd te zijn. Waarschijnlijk kwam de eene of andere heldere kop daar op het denkbeeld, de ligtste der oude dubbelhaken, daardoor bewegelijker te maken, dat men ze niet meer op een driebeenig toestel, maar enkel op eene gaffel, eenen gewonen van boven gaffelvormig uitgesneden stok legde (forket of vork), die de schutter zelf dragen kon. Voor dit nieuwe handvuurwapen, dat men eerst op 8, later gedurende den Nederlandschen bevrijdingsoorlog op 10 op het pond bepaalde, kwam de benaming musket (mousquet, moschetto) eerst na het midden der 16de eeuw in algemeen gebruik; eerst had men nu naast de haakbusschutters (harquebousiers) ook een klein aantal muskettiers, die ter herinnering aan de oude dubbelhaken eenen jongen hielden, welke op marsch de musket van zijnen meester droeg en hem behulpzaam was; bij het einde der 16de eeuw vertoont zich bepaaldelijk de strekking om de wapens van klein kaliber weg te doen en de musketten met vork in hunne plaats te stellen. Deze wapens werden ook niet eerder dan door het geweer (fusil) of den snaphaan verdrongen. Omstreeks 1670 verlangt Montecuccoli nog als een onmisbaar bijvoegsel voor een H. der infanterie de vork, om op een juist en zeker schot te kunnen rekenen. Maar lang voor hem was deze reeds grootendeels buiten gebruik geraakt. De Nederlanders hadden reeds in het begin der 17de eeuw het kaliber der musketten tot op 13 kogels op het pond verminderd en de verbetering der wapens en der buskruidfabricatie maakte daarbij eene zoodanige verligting van het wapen mogelijk, dat de vork achterwege kon blijven. Al werd zij niet dadelijk overal weggeworpen, zoo geschiedde dit toch gedeeltelijk en Gustaaf Adolf schafte haar reeds in de Poolsche oorlogen bij de Zweedsche infanterie geheel af, onder invoering van het ligte musket, waardoor het pelotonsvuur mogelijk werd, waarbij salvo's met dubbele gelederen, 3 man diep afgegeven werden - Bij de oude espingarden of dubbelhaken op drievoet had de ontsteking plaats door een zundgat, waardoor men een gloeijend gemaakte ijzerdraad in de buskruidlading stiet; voorts bragt men het zundgat zijwaarts van den loop en schudde in eene pan het zoogenaamde pankruid, dat met eene lont ontstoken werd. Deze inrigting werd spoedig vervangen door het eigenlijke lontslot, dat reeds in het laatst van de 14de eeuw in gebruik kwam en waartoe de trekker van den voetboog het voorbeeld gaf. Achter de pan, bragt men namelijk een haan aan, waarin tot het afvuren een stuk brandende lont geklemd was; de haan werd door eenen trekker in beweging gesteld, kwam met het pankruid in aanraking en ontstak het. Hoewel men de nadeelen van het lontslot zeer spoedig inzag, kon het toch door het radslot, dat denkelijk in 1517 te Neurenberg was uitgevonden, niet verdrongen worden. Dit bestond uit een getand ijzeren rad, dat door het losdrukken van den trekker eene draaijende beweging aannam en tegen eene stalen plaat wreef; de afgeschuurde gloeijende staaldeeltjes vielen dan op het pankruid. Bij de kavallerie en het met pistolen bewapende tweede gelid der piekeniers in de vierkante hoopen der 16de eeuw vond het radslot veel bijval, maar niet bij de schutters der infanterie, het lontslot bleef bestaan; eenige nadeelen daarvan, bijv. dat de brandende lont, welke altijd medegevoerd moest worden, niet behoorlijk tegen de vochtigheid beschut was en bij nach-
{==226==} {>>pagina-aanduiding<<}
telijke ondernemingen, deze gemakkelijk kon doen mislukken, werden door de uitvinding en invoering van den lontverberger in het laatst der 16de eeuw verholpen. Deze bestond uit eene blikken buis van 1 voet lengte waardoor de lont gemakkelijk kon heengetrokken worden; zij was rondom van kleine gaatjes voorzien om het uitdooven te beletten. Een ander nadeel, het groote verbruik van lont, als ieder man de zijne aangestoken medevoerde, werd daardoor verholpen, dat steeds slechts één man van een of twee rotten zijne lont ontstoken had, terwijl de andere manschappen van dat rot of die rotten, in geval het noodig was, hunne lonten aan de zijne moesten aansteken.
Gedurende de eerste dertig jaren van de 17de eeuw gebruikte men gedeeltelijk, bij voorbeeld in sommige afdeelingen van Gustaaf Adolf's leger in Duitschland, eene wijziging van het oorspronkelijke radslot, door de stalen plaat door eenen vuursteen te vervangen. Deze verandering kon echter ook nog niet dadelijk het burgerregt verkrijgen. Zelfs Montecuccoli schonk nog meer vertrouwen aan de lont in het algemeen dan aan den vuursteen en liet musketten vervaardigen, die zoowel met de lont, als met den vuursteen konden afgevuurd worden; de vuursteen diende hier alleen voor bijzondere gevallen; vochtig weder, sterke wind, geheime nachtelijke ondernemingen, enz. Montecuccoli was waarschijnlijk ook de eerste, die het mechanismus van het slot, zoodanig inrigtte, dat de pan niet bij elk schot, vóór het het drukken aan den trekker, door den soldaat afzonderlijk moest geopend worden, maar gelijktijdig door het nederslaan van den haan ontbloot werd; het is ten minste zeker, dat hij de eerste was, die deze nieuwe inrigting zeer verspreidde. Het was evenwel aan de Franschen voorbehouden, het steenslot algemeen in eere te brengen. Het eerste regiment, dat volgens zekere bronnen, geheel met steenslotgeweren met bajonet bewapend werd, is het door Lodewijk XIV in 1671 opgerigte regiment fusiliers (Régiment royal de l'artillerie). De vuursteen verving thans de lont in den haan en opende tegelijkertijd bij het nederslaan den pandeksel, zoodat de afgeschuurde gloeijende staaldeelen op het pankruid nedervielen. Dit bajonetgeweer verdrong de musket even goed als de piek en het begin der 18de eeuw zag slechts een enkel vuurwapen van de infanterie. Met de invoering van het geweer ging tevens eene nieuwe verkleining van het kaliber tot 16 à 18 kogels op het pond gepaard. Terwijl zoodoende in de 15de eeuw het grooter kaliber langzamerhand het kleine verdrongen had, kwam men nu tot het kleinere terug. Door de verbetering van de buskruid- en geweerfabricatie scheen het, dat dit gevoegelijk kon plaats hebben; evenwel is het niet uitgemaakt, ja zeer te betwijfelen; of het geweer van de 18de eeuw evenveel trefkans had als de musket der 17de eeuw, ten minste als deze met den vork gebezigd werd. De voornaamste gebeurtenissen van de geschiedenis van het geweer der 18de eeuw zijn de volgende: a. de inrigting van de bajonet (zie aldaar) werd steeds meer volmaakt in den zin, dat men met opgezette bajonet kon laden; b. in de plaats van den houten laadstok, die in de 16de eeuw den eerst gebruikten ijzeren vervangen had, zoodat deze laatste slechts door den korporaal of door één man per escouade gevoerd werd om te groote of misvormde kogels beter te kunnen dwingen, kwam nu de ijzeren laadstok weder algemeen in zwang. Dit geschiedde op het voorbeeld van de Pruissen, die hem reeds bij het begin van den eersten Silezischen oorlog hadden, de Oostenrijkers kregen hem in 1742. Deze laadstok was kegelvormig, d.i. over het geheel zeer dun en eindigde slechts aan ééne zijde in eenen kop, bij het kaliber passend. In 1774 vond Prins Frederik van Brunswijk, volgens anderen de Hessische kolonel der dragonders Wittenius, den zoogenaamden cylindrischen laadstok uit, die aan elke zijde eenen kop had en

{==227==} {>>pagina-aanduiding<<}

dus bij het laden niet behoefde omgedraaid te worden. c. De Pruissen, die vooral het snelle vuur volmaakten, omringden den loop op de plaats waar de soldaat bij het aanleggen de hand houdt, met een stuk leder, opdat bij het snelle vuur de hitte van den loop, hen niet beletten zoude dien vast te houden. d. Een lederen kap over het slot (regendeksel) moest dit voor vochtigheid bewaren. e. De oude haakbusschutters van de 16de eeuw schudden uit eenen kruidhoorn de lading in den loop en het pankruid op de pan; de muskettiers droegen aan den bandelier 12 kruidmaatjes, d.i. houten of koperen met leder overtrokken buisjes, in elf waarvan ééne lading was, terwijl het twaalfde het pankruid bevatte. Daarbij kwam op het laatst der 16de eeuw de patroontasch en daarbij de papieren patroonhulzen, welke kogel en lading vereenigd bevatten. Zij kwamen echter eerst slechts bij de haak- en handbusschutters, niet bij de muskettiers in gebruik. Eerst toen in het begin der 17de eeuw bij de Nederlanders en de Zweden de musket zoodanig verligt werd, dat men de vork kon ontberen en zij een verbeterd handvuurwapen geworden was, namen ook de muskettiers de papieren patroonhulzen aan. Deze bevatten oorspronkelijk slechts het kruid voor de lading, niet dat voor de pan, hetwelk in eenen kruidhoorn afzonderlijk medegevoerd werd. Eindelijk verviel in de 18de eeuw het afzonderlijke pankruid, dat bij de Pruissen sedert 1744 uit de patroon zelf op de pan geschud werd. Te gelijkertijd met den cylindrischen laadstok werden door den majoor Freitag de konische, van de pan naar de ziel wijder wordende zundgaten uitgevonden en sedert 1773 bij de Pruissen, later ook bij de meeste overige mogendheden ingevoerd. Van toen af behoefde men volstrekt geen kruid afzonderlijk op de pan te schudden; de geheele inhoud der patroon werd in den loop geschud en een gedeelte der lading viel door het kegelvormige zundgat van zelf op de pan. Evenwel bleven zelfs gedurende alle oorlogen van het keizerrijk ook geweren met cylindrische zundgaten bestaan; vele Pruissische bataillons werden bij hunne oprigting in 1814 nog met dergelijke Engelsche geweren bewapend. f. Men nam verschillende proeven met de lengte van den loop, die in het algemeen verkort werd, waarvoor de bajonet dan eene geëvenredigde verlenging onderging, g. Eindelijk werd hier en daar, doch volstrekt niet overal, de lade verbeterd, de kolf later verkromd met het oog op den aanleg, zooals bij het Fransche modelgeweer van 1777, terwijl de Pruissen de ondoelmatige regte kolf, die alleen voor het gesloten vuur en de parade bruikbaar was, tot na den vrede van Tilsit behielden. - Het infanteriegeweer bleef hoofdzakelijk op diezelfde hoogte tot na de oorlogen van het keizerrijk. Daarop nam de techniek eene nieuwe vlugt, wier eerste gevolg voor de infanterie hoofdzakelijk het percussieslot was, dat sedert 1840 achtervolgens bij de gladde geweren van alle legers werd ingevoerd. Een geheel nieuw veld werd echter geopend toen het denkbeeld geboren werd, hetzij aanzienlijke gedeelten of zelfs de geheele infanterie van getrokken geweren te voorzien. Reeds in de 15de eeuw had men, vooral om de speelruimte te verminderen, de ziel der geweren van kleine groeven voorzien, die in evenwijdige regte lijnen van de monding naar de kamer liepen. Deze groeven hebben den naam van trekken (waarvan getrokken geweren) en de gedeelten daartusschen, dien van velden gekregen; terwijl de kogel met eenen vetlap of pleister omwonden werd, en door krachtige stooten met den laadstok, die den pleister in de trekken drukte, zonder speelruimte van de monding op de buskruidlading gebragt werd. Al spoedig werden de trekken niet meer in evenwijdige, regte lijnen aangebragt, maar spiraalvormig zoodat de loop in eene soort van schroefmoer veranderd werd. Het projectiel werd op de vroegere wijze omlaag gebragt, doch bij het vuren gedwongen den omgang der trekken, die bij het eene geweer grooter

{==228==} {>>pagina-aanduiding<<}

dan bij het andere is, te volgen, kreeg de kogel eene wentelende beweging om de as der ziel, die voor de trefkans zeer gunstig is. Deze wentelende beweging te verkrijgen, werd nu het doel bij het gebruik der getrokken vuurwapenen. Het heeft lang geduurd eer het getrokken geweer, ook bij voorkeur bus (Stutzen, Carabine) genoemd, als oorlogsvuurwapen algemeen erkend werd. Vele schrijvers spreken wel van bussen, waar die in het geheel niet bestonden. Sommige ligte korpsen der 18de eeuw, uit bijzonder goede scherpschutters zamengesteld, hadden wel bussen, maar zelfs daarbij was men het nooit eens of men hen geen gladde geweren wilde geven, zoo als de geschiedenis der Pruissische jagers zulks genoegzaam bewijst. Eerst ten gevolge van den Noord-Amerikaanschen vrijheidsoorlog werd de bus op hare waarde geschat en werd nu gedeeltelijk, hetzij bij geheele troepenafdeelingen, hetzij voor enkele manschappen bij elke taktische eenheid der infanterie ingevoerd. Deze bus scheen toch als oorlogswapen een wapen van een zeer beperkt nut; de moeijelijkheid en de langzaamheid van het laden waren de meest in het oog vallende nadeelen. Sedert het einde van Napoleon's oorlogen streefden vele officieren er naar, deze nadeelen te doen ophouden. In 1828 stelde de Fransche kapitein Delvigne het model van een getrokken geweer voor; dit geweer had eene kamer van eene kleinere middellijn dan het overige gedeelte der ziel; nadat de kruidlading in die kamer geschud was, werd de kogel, die eenige speelruimte bezat, zonder moeite in den loop gedaan en sloot op den rand der kamer, die hem belette op het kruid zelf te rusten en dit onregelmatig zamen te persen. Hij kreeg dan eenige stooten met den laadstok en werd zoodoende in de trekken gedreven. Dit geweer onder den naam van kamerbus op vele plaatsen ingevoerd, onderging na verloop van tijd veranderingen, niet zoo zeer aan zich zelve, als wel aan het projectiel, dat men tegen het misvormen door het sterke aanzetten op den rand van de kamer en door de werking van den laadstok, trachtte te beveiligen. Delvigne werkte gedeeltelijk zelf aan deze verbetering, gedeeltelijk ook de kolonel Pontchara. In 1832 stelde de Brunswijksche majoor Berner zijn ovaalgeweer voor, slechts van twee trekken voorzien, die van de kamer naar de tromp verloopen, zoodat de laatste zich als een ovaal voordoet. Uit dit geweer werden eerst ovaalkogels of gordelkogels, later ook ronde kogels van verschillende grootte, pleister- of paskogels om het geweer als bus en kleinere rolkogels om het als glad geweer te gebruiken, geschoten. Uit de kamerbus van Delvigne had men eerst op het voorstel van Pontchara ronde kogels gebruikt, die van onderen op een houten schijfje rustten, welke de afplatting des kogels moest tegengaan. Dit voldeed slechts zeer onvolkomen. De Fransche kolonel der artillerie Thouvenin verwierp diensvolgens in 1844 de kamer en stelde daarvoor eene kern in plaats, waarop het projectiel aangezet wordt en die even als de rand van de kamer de kruidlading voor zamenpersing beschut. Dit geweer, waaruit puntkogels geschoten worden, verwierf onder den naam van kernbus (carabine à tige) veel bijval. Zoodra men weder zijne aandacht op de puntkogels gevestigd had, was men ook verder gegaan; men verwierp thans vrij algemeen de kern even als de kamer, verlangde dat het projectiel volstrekt niet meer hard zoude worden aangezet, maar dat het lood door de werking van het kruidgas zelf, in de trekken geperst werd. Delvigne zelf had mede in 1841 daartoe den weg aangewezen. De Fransche kapitein Minié, zijne denkbeelden verder ontwikkelende, stelde toen in 1849 het naar hem genoemde bekende Miniégeweer, waarvan het Enfield-geweer eene wijziging is, voor, terwijl Lorenz in Oostenrijk in navolging van den Engelschman Wilkinson door eene eenigzins gewijzigde toepassing van hetzelfde gronddenkbeeld, het Lorenzsche geweer in 1855 het aanzijn gaf. (Zie Projectilen). De stelsels van getrokken vuurwapens, door de Amerikanen en

{==229==} {>>pagina-aanduiding<<}

Zwitsers gevolgd (in Zwitserland Wild in 1841) worden gekenmerkt door een veel kleiner kaliber, dan vroeger gebruikelijk was. Het geweer, dat de Zwitser Prelat in 1856 voorstelde, is van eene kamer voorzien en heeft twee trekken. De fabrijkant Lancaster stelde in Engeland een geweer voor met eene in doorsnede ellipsvormige ziel en met trekken, wier helling progressief toeneemt. Daarbij kan de Pritchett kogel van het Enfield-geweer gebezigd worden. Ook Whitworth stelde aldaar eene bus voor, met eene in doorsnede zeskantige ziel, die eenen omgang van 2 omwentelingen op de el heeft. Volgens dit stelsel is in het Engelsche leger eene kamerlaadkarabijn ingevoerd. (Zie beneden). Men kon de misvorming van den kogel door het aanzetten ook voorkomen, als men het geweer in plaats van door de monding, van achteren laadde. In dit geval moet het geweer slechts eene kamer hebben, die door eene bijzondere inrigting even gemakkelijk geopend, als zeker en vast gesloten kan worden. In de laatste dertig jaren zijn een groot aantal kamerlaadgeweren voorgesteld, waarvan ook enkele als oorlogswapens voor de infanterie ingevoerd zijn. Tot de laatste behoort de Fransche walbus met 12 trekken, die in 1828 aangenomen werd, vervolgens het Pruissische naaldgeweer, dat in 1831 door Dreyse, geweerfabrijkant te Sommerda werd voorgesteld en tot 1835 zoo zeer volmaakt werd, dat Pruissen in dat jaar eene groote hoeveelheid van die geweren bestelde, die voorloopig in het arsenaal te Berlijn opgelegd en eerst in 1848 aan de troepen in gebruik gegeven werden. Dit geweer is behalve door de zich openende en sluitende kamer van de overige nog door het slot onderscheiden. Het slaghoedje wordt daarbij namelijk niet van buiten op een schoorsteentje aangebragt, maar het slagkruid bevindt zich in een kartonnenspiegeltje, in de patroon zelf, tusschen de lading en het projectiel, (zündpille) en de ontsteking heeft plaats door eene spitse naald (zündnadel), die in de as van het geweer is aangebragt en bij het aftrekken door middel van eene spiraalveer door de kruidlading heen in de slagsas gedreven wordt. Ook Noorwegen en Zweden bezitten kamerlaadgeweren. Tot degene die enkel voorgesteld zijn tot oorlogsvuurwapens, behooren de geweren van Robert (1831), Lefaucheux (1832), die niet noodzakelijk getrokken behoefden te zijn, Prince (1846) en meer anderen. Men heeft reeds verschillende proeven genomen, om het buskruid bij de draagbare oorlogswapenen door eene andere voortdrijvende kracht te vervangen, tot nu toe hebben zij echter geen bijval gevonden. Zie Stoomgeschut, Schietkatoen, Windbus. De geschiedenis der laatste jaren, ten opzigte van de uitvinding van nieuwe handvuurwapens of onderdeelen daarvan, is bijzonder rijk; de tijd moet nog leeren, wat daarvan zal blijven bestaan, eene zaak, die men thans naauwelijks kan overzien. De vereischten, waaraan een vuurwapen voor infanterie moet voldoen, zijn: het moet zoo eenvoudig mogelijk ingerigt zijn, opdat ook het gebruik eenvoudig en diensvolgens gemakkelijk te leeren zij; het moet snel en gemakkelijk geladen en aangelegd kunnen worden; het moet stevig vervaardigd zijn, opdat het zelfs bij slechte behandeling niet te gemakkelijk lijde en onbruikbaar worde; het moet niet te zwaar zijn (liefst met bajonet niet meer dan 5 Nederlandsche ponden), eene zoodanige lengte hebben, dat het met de bajonet op, als stootwapen bruikbaar zij (waartoe het minstens eene zeer groote manslengte moet hebben) en als vuurwapen zoo ingerigt zijn, dat een zeer goede schutter daarmede tot op 600 passen, een minder goede op 300 à 400 passen zijnen man in het vizier kan nemen. - Een infanterieg eweer, dat door de monding moet geladen worden, mag zonder bajonet niet hooger zijn, dan dat ook de kleinste manschappen, die in het leger toegelaten worden, het gemakkelijk kunnen laden. Daar het geweer niet zonder de daarbij behoorende munitie te gebruiken is, moet men het gewigt van deze laatste altijd in rekening brengen, als men over het

{==230==} {>>pagina-aanduiding<<}

gewigt van het geweer spreekt. Hoewel de grootte der lading bij de nieuwere geweren in vergelijking met de vroeger gebruikelijke, zeer verminderd is, zoo is toch sedert de invoering der puntkogels, bij gelijk kaliber, het gewigt der projectilen en daarmede dat van de munitie in het algemeen, aanzienlijk toegenomen. Dit is vooral het gevolg daarvan, dat men het kaliber der wapens voor puntkogels bestemd, bijbehield zooals het voor de ronde kogels voorhanden was, en de genoemde wapens alleen van trekken voorzag, om daardoor groote onkosten te sparen. Indien de man dus tegenwoordig evenveel schoten moet medevoeren als vroeger, dan wordt hij meer belast en mag hij niet meer belast worden, dan kan hij minder schoten medevoeren. Dit laatste kan men nu niet regtvaardigen; want niet alleen treffen de verbeterde vuurwapens beter dan de oude, maar zij dragen ook verder en daaruit volgt, dat men daarmede op veel grooter afstand begint te vuren, zoodat daardoor de voor- en nadeelen te minder tegen elkander opwegen. Diensvolgens is eene verkleining van het kaliber thans eene volstrekte behoefte, die evenwel tot op den huidigen dag slechts door de Amerikanen en Zwitsers praktisch erkend is en waarnaar de overige mogendheden zich slechts langzamerhand voegen, waarbij Oostenrijk, eenige Duitsche Staten en Engeland den weg schijnen te wijzen, terwijl ook bij ons de gegronde hoop bestaat, spoedig vuurwapens van een kleiner kaliber te bekomen.
Meestal zijn verschillende handvuurwapens voor infanterie in hetzelfde leger, ja zelfs bij dezelfde taktische eenheid van een leger in gebruik geweest. Dit verschil was tweeledig; men bewapende namelijk, zonder daarbij het kaliber in aanmerking te nemen, de betere schutters met meer volmaakte geweren van grooter schootsverheid en grootere trefkans, de minder goede met minder volkomen geweren - of men bewapende een gedeelte der infanterie met geweren van een grooter kaliber, het andere met geweren van een kleiner kaliber. Het eerste stelsel was voornamelijk in gebruik, zoo lang het in alle andere opzigten volkomen geweer, moeijelijk geladen kon worden (bus); het komt buiten gebruik sedert het getrokken geweer even gemakkelijk als het gladde kan geladen worden. Hoogstens bepaalt men er zich toe, aan de beste schutters een geweer te geven, waarvan de inrigting van den trekker of van de rigtmiddelen meer naauwkeurig is. Het onderscheid in kaliber vindt men vooral zeer duidelijk op het laatst der 16de en in het begin der 17de eeuw, toen de musket met een grooter kaliber, naast de handbus van kleiner kaliber bestond. Hiervan is nog een spoor overgebleven bij de walgeweren of walbussen, naast de gewone geweren der infanterie te velde.
De walgeweren of walbussen, die gemiddeld eenen ronden kogel van 1/8 
{== afbeelding 	==} {>>afbeelding<<}
    
 (oud gewigt) hebben, moeten slechts in vaste stellingen gebruikt worden, waar eene beweging der schutters of ten minste hunne spoedige en veelvuldige beweging niet noodig is, dus vooral bij de verdediging van vestingen. Het is ook geen noodzakelijk vereischte, dat een enkel man dit geweer behandele, men kan veeleer aan iederen eigenlijken schutter nog een man ter ondersteuning geven. In den nieuweren tijd herinnert aan de paring van musket en handbus, slechts die, van de gewone bus van Delvigne en de zoogenaamde zware bus (grosse carabine) bij de Fansche jagerbataillons. Bij elke kompagnie dier bataillons waren in den beginne 15 man met die zware bus bewapend, welke spoedig bij elk bataillon tot ééne kompagnie vereenigd werden. Toen de Fransche jagers in 1848 de kernbus van Thouvenin aannamen, werden de zware bussen echter geheel afgeschaft. Bij een klein gedeelte van het Ned. O.I. leger werd de walbus van Fransch model ingevoerd, doch dit wapen is thans vervangen door een getrokken geweer, naar Minié gewijzigd.
Men onderscheidt aan elk infanteriegeweer vijf hoofddeelen: de loop, de lade,

{==231==} {>>pagina-aanduiding<<}

het slot, de laadstok en de bajonet. (Zie lade, slot, laden, bajonet). De loop is het voornaamste gedeelte van het geweer; zijne gedaante is in het algemeen dezelfde als die van de schacht der kanons, de ijzerdikte het grootst bij de kamer en langzamerhand verminderend naar de monding; hij wordt gewoonlijk van gesmeed ijzer vervaardigd, dewijl gedamasceerde loopen slechts tot wapenen van weelde gebruikt worden. Het is nog niet uitgemaakt of het gegoten staal, de grootere kosten buiten beschouwing latende, in staat zal zijn het gesmeed ijzer in alle landen als grondstof voor de geweren te vervangen. De loop is glad of getrokken, de kamer al of niet afzonderlijk te openen; dit eerste bij de kamerlaadgeweren, het laatste bij alle overige waar die aansluiting plaats heeft door den staartschroef, die met eenen knop in het achterste, van eene moer voorziene, gedeelte van den loop geschroefd wordt en waarvan de uitstekende deelen, de hiel of hak en de staart tevens tot bevestiging van den loop aan de lade gebezigd worden. De kamer kan ook in den staartschroef aangebragt worden (kamerstaartschroeven) of deze kan uit twee gedeelten bestaan, waarvan het eene aan de lade bevestigd is en waaraan het andere gedeelte door een' haak verbonden is (haakstaartschroeven à bascule). De uitwendige gedaante van den loop is gewoonlijk rond (afgeknot kegelvormig), slechts die van getrokken geweren somtijds kantig (afgeknot pyramidaalvormig) en dan met evenveel kanten als trekken. Wat de ijzerdikte van den loop betreft, deze is gemiddeld aan de kamer 2/5, aan de monding 1/4 à 1/3 van het kaliber. Het kaliber der gladde en daarvan vervaardigde getrokken wapens is 17,5 à 18,5 streep. Dat der nieuw vervaardigde getrokken wapens verschilt van 10-16 streep; terwijl het Nederlandsche tirailleur-geweer een kaliber van 16,7 streep heeft.
Het beslag van een geweer dient tot verbinding van de lade met den loop, (de banden), van de lade met den laadstok (de laadstokpijp), tot onderhoud van de lade, om te beletten dat de koppen der verbindingsschroeven niet daarin dringen (de S of zijplaat, de kolfplaat), tot dekking en bevestiging van den trekker (de beugel), verder de verschillende deelen, die noodig zijn tot het ontsteken der lading, zonder regtstreeks tot het slot te behooren (de trekker, de sneller), tot het verbinden en bevestigen der hoofddeelen (de schroeven, de schuiven of haften, de laadstokveer, de bandveeren en de bajonetveer, de stiften, kordonbeugel, enz.) waaraan de trekkerplaat met stootplaat voor den laadstok en de krop van den beugel.
Tot de benoodigdheden van het geweer rekent men alle voorwerpen, die niet gestadig daarmede verbonden zijn, maar tot onderhoud en schoonmaken, tot bescherming van den loop, tot beveiliging van het slot tegen vochtigheid, tot het laden en ontladen dienen, terwijl daartoe nog de lederen geweerriem behoort, welke dient om het geweer om het lijf te hangen in de gevallen, dat de soldaat het niet in de hand kan of mag dragen.
Terwijl het handvuurwapen voor den infanterist het hoofdwapen uitmaakt, is het voor den ruiter slechts van ondergeschikt belang. Toen de ruiter in de 16de eeuw voor het eerst een vuurwapen aannam, was dit de gewone handbus der infanterie of de petrinal, wapens voor welker behandeling men beide handen noodig had. Om een kavallerievuurwapen geschikt te maken, met ééne hand behandeld te worden, moest de loop in vergelijking met dien der infanterie, aanzienlijk verkort worden; maar ook dit hielp weinig zoolang het lontslot, waarbij men altijd twee handen gebruiken moest, niet door iets anders vervangen was. Het korte vuistroer der kavallerie, het pistool aldus genoemd, omdat men daaraan het kaliber van een pistool (geldstuk) gaf, kwam dus eerst, nadat het radslot uitgevonden en verbeterd was, sedert het

{==232==} {>>pagina-aanduiding<<}

midden der 16de eeuw in gebruik. Eindelijk had men een tweede kavallerievuurwapen tusschen het pistool en de haakbus of de musket der infanterie, dat door de haakbusschutters te paard en de dragonders zoo lang gebruikt werd, als zij tot den strijd te voet bestemd waren en het paard slechts als vervoermiddel beschouwden. Dit wapen karabijn, vuurroer, mousqueton of dragondergeweer genoemd, had eene looplengte van 0,5 tot 0,75 Nederlandsche ellen, terwijl die van het pistool 0,13 tot 0,2 en die van het geweer 1 el en iets meer was. Terwijl in Engeland en bij ons het wapen karabijn genoemd wordt, onverschillig of het een gladde of getrokken loop heeft en men dus gladde en getrokken karabijnen onderscheidt, noemen de Franschen het slechts carabine als het getrokken, mousqueton als het glad is. Bij de Franschen waren het ruiters, de zoogenaamde karabiniers, die het eerst getrokken vuurwapens en wel het juistgenoemde wapen ontvingen. Men wilde hierbij het gebrek aan lengte vergoeden, door de grootere trefkans, die de trekken opleveren en zoo aan den ruiter zonder hem een te lang vuurwapen te geven, toch eenige trefkans laten bij het vuur te paard, dus zonder vasten stand en op grooteren afstand, dan die waarop het pistool gebezigd werd. In den laatsten tijd is bij de Engelsche kavallerie eene kamerlaadkarabijn ingevoerd, naar het ontwerp van Westley-Richard, welk wapen eenen loop en een projectiel volgens het stelsel van Whitworth heeft. Men gebruikt, zoo in Duitschland als in Engeland tegenwoordig veel de zoogenaamde kolfpistolen, die door het bevestigen aan eene losse kolf naar willekeur als karabijn kunnen gebezigd worden. (Zie ook Kavallerie en Vechtwijze). Geweren of bussen met dubbelen loop of twee loopen in eene lade zijn vooral wegens hunne zwaarte als oorlogsvuurwapens slechts bij uitzondering in gebruik geweest. Daarentegen hebben de revolvers waarvan het denkbeeld wel is waar oud is, doch die in nieuweren tijd door Colt, Adams, Deane en Mangeot praktisch volmaakt zijn, eene zekere toekomst als oorlogsvuurwapen. Het zijn eigenlijk vuurwapens met eene om hare as bewegelijke staartschroef, die 5 à 6 kamers voor evenveel ladingen bevat; iedere kamer is van een slagschoorsteentje voorzien, terwijl men soms evenveel loopen als kamers, doch gewoonlijk slechts een enkele loop heeft, achter welke de kamers achtervolgens door draaijing gebragt worden, zoodat ieder man met een revolver bewapend, evenveel schoten achter elkander kan doen, als zijn vuurwapen kamers heeft, zonder op nieuw te moeten laden. Het slot is zoodanig gewijzigd, dat de haan achtervolgens met de verschillende slagschoorsteentjes in aanraking komt. Het stelsel met één loop is klaarblijkelijk boven dat van een bundel loopen te verkiezen. Dit laatste is ook slechts toepasselijk op pistolen, daar het wapen bij grootere looplengte te zwaar zoude worden; het eerste kan ook op langere vuurwapens toegepast worden. De revolvers zijn vooral geschikt als verdedigingswapen voor ordonnance-kavallerie (guides), voor artillerie, voor mineurs en voor de marine; misschien zullen zij ook in staat zijn eene overigens stoute, maar in het sabelvechten weinig geoefende kavallerie, het overwigt over eene zelfs talrijker en beter geoefende ruiterij te geven.
De vervaardiging der handvuurwapens geschiedt met groote hoeveelheden in geweerfabrijken, die hetzij aan den staat of aan bijzondere personen toebehooren; in het laatste geval leveren zij de wapens volgens bestelling en contract, in welk laatste naauwkeurige bepalingen over de beproeving en over de voorwaarden, waarop eene leverantie aangenomen of afgekeurd zal worden, vervat zijn. De loop, de staartschroef, de lade, de afzonderlijke deelen van het slot, de laadstok, de bajonet en het beslag worden afzonderlijk door bijzondere werklieden en in bijzondere werkplaatsen vervaardigd, waarop eindelijk de geweren in elkander gezet worden. De loop wordt uit

{==233==} {>>pagina-aanduiding<<}

dunne ijzeren platen vervaardigd, die roodgloeijend over eene ijzeren kern gevouwen en gesmeed wordt. De zoo verkregen loop wordt op de boorbank gebragt en door middel van verschillende boren op het juiste kaliber gebragt, zoodanig dat de ziel volkomen glad wordt; na het boren volgt het dresseren, het polijsten, het afdraaijen en het slijpen. De loop wordt vervolgens aan twee proeven onderworpen en daaraan voldaan hebbende, goedgekeurd. Om eenen loop van trekken te voorzien, hem te trekken, wordt hij op de bank gebragt, terwijl de trekken door middel van verschillende vijlen worden ingesneden, die aan de boorstang bevestigd zijn, welke laatste bij de voortgaande beweging tegelijk eene beweging om de as verkrijgt, die met den omgang overeenstemt. Er worden altijd 2 of 3 trekken gelijktijdig ingevijld. De deelen van het slot worden uit de hand in het ruwe gesmeed en daarna door bekwame werklieden voltooid. Eveneens worden de overige kleine ijzeren deelen vervaardigd. In de Vereenigde Staten van Noord-Amerika en in Engeland bestaan fabrijken, waarin alle geweren niet door handenarbeid, maar geheel door machines vervaardigd worden, zoodat zelfs het kleinste onderdeel van ieder geweer, volkomen voor een ander van hetzelfde model geschikt is.
Het ladehout wordt aan de fabrijken omtrent in de vereischte gedaante geleverd, het wordt daarna volgens naauwkeurige modellen bewerkt en van de noodige groeven, gaten, enz. voorzien. Getrokken loopen, worden eerst voordat zij afgeleverd worden, ingeschoten. De nieuwere letterkunde over de handvuurwapens en al wat daarmede in verband staat, is bijzonder rijk. Er bestaat echter een gebrek in, dat is men heeft nog geene kritische afscheiding gemaakt van de voorhanden stoffen. Deze zijn in zekere wanorde aanwezig, waaruit iemand, die geene bijzondere studie van de technische gedeelten der wapenleer maakt, naauwelijks wijs kan worden. Ook toonen de duizenden en duizenden uitvindingen, welke elken dag op dit gebied gemaakt worden, ten duidelijkste, dat zelfs de lieden van het vak meestal zeer weinig weten, van hetgeen vóór hen uitgevonden is.
Onder de voornaamste bronnen over de handvuurwapens kan men opnoemen: Cotty, Mémoire sur la fabrication des armes portatives, 1806; Greener, The science of Gunnery, 1841; Du Quesnay, Du tir des armes à feu, 1845; T.J. Stieltjes, Proeve eener verhandeling over de eigenschappen van draagbare vuurwapens, 1846; Favé, Des nouvelles carabines et de leur emploi, 1847; Homilius, Construction et fabrication des armes portatives, 1848; Thiroux, Instruction théorique et pratique d'artillerie, 1849; Panot, Traité des armes portatives, 1851; Emy, Description abrégée de la fabrication des armes portatives, 1852; Piobert, Traité d'artillerie, 1852; Gündel, Die Feuerwaffen der hannover'schen Infanterie, 1852; Remarks on rifles and rifle practice, 1852; A.P. Weitzel, Handleiding bij het schieten met draagbare vuurwapens, 1854; Hofmann, Das neue preuszische Perkussionsgewehr, 1854; Jervis, The riflemusket, a practical treatise on the Enfield-Pritchett rifle, 1854; Report on small arms ordered by the house of commons to be printed, 1854; Pontchara, Mémoire sur les armes rayées; Rüstow, Das Miniégewehr und seine Bedeutung für den Kriegsgebrauch, 1855; Schön, Das gezogene Infanteriegewehr, 2de uitgave 1855; Von Restorff, Die Theorie des Schiessens mit besonderer Beziehung auf die gezogene Handfeuerwaffen, 1855; Hofmann, Die Waffenlehre, enz. 1855; Kennedy, The theory of musketry, 1855; Griffith's artillerist manual, 1856; Gillion, Cours élementaire sur les armes portatives, 1856; Aide-mémoire à l'usage des officiers d'artillerie, 1856; Jacob, Rifle practice, 1856; Mangeot, Des armes rayées, 1857; Rüstow, Die Kriegshandfeuerwaffen, 1857; Steinle, Die Spitzgeschosse, 1857; Thiroux, Mémoire sur la nécessité de réparer l'âme des armes-à-feu portatives pour

{==234==} {>>pagina-aanduiding<<}

leur conserver la rectitude de leur tir, 1857; Delobel, Revue de technologie militaire, 1854 en 1857; Schmoelzl, Ergänzungswaffenlehre, 1857 (in het Nederlandsch vertaald: Nieuwere Wapenleer door Kempers); Grzybowski, Die thouvenin'sche Spitzkugelbüchse; Schön, Geschichte der Handfeuerwaffen, 1858; Mangeot, Théorie du révolver Mangeot-Comblain, 1858; Vijgh, Het Nederlandsche kleingeweer, 1858; Gaugler de Gempen, Essai d'une description de l'armement rayé de l'infanterie européenne en 1858-1859; Xylander's Waffenlehre, 1859; Muller, Waffenlehre vorzugsweise zum Gebrauch für Infanterie und Cavallerie Offiziere der K.K. Oesterreichischen Armee, 1859, Hans Busk, The Rifle, its use. enz. 1860; benevens de tijdschriften: Allgemeine Militärzeitung, Journal des sciences militaires, Revue Militaire belge, Le Spectateur militaire, De Militaire Spectator, Colburn's united service military journal, Professional papers of the corps of royal engineers; Scholl, Blätter für Kriegswesen und Kriegswissenschaft; Blätter für Kriegswesen; Mechanics Magazine; Schweizer Militär-Zeitung; Jaarboekje der Nederlandsche Scherpschutters.

Handwortelbeenderen.

Zie Ledematen.

Hangbrug.

Touw- of kettingbrug. Zie Bruggen.

Hangmat.

Zie Kooi.

Hangwerk

en Spanwerk. Kunstige houtverbindingen, waardoor het mogelijk wordt wijde ruimten met ééne spanning te bekleeden, zonder de hechtheid van den bouw in gevaar te brengen. Men gebruikt ze vooral bij bruggen, om ondersteuningsligchamen uit te winnen of als kappen op maneges. Het eenvoudige hangwerk bestaat uit twee hangschoren, die van onderen aan eenen horizontalen balk bevestigd zijn, van boven eenen hoek met elkander maken en eenen hanger dragen, die aan den horizontalen balk bevestigd is, zoodanig dat deze niet door kan buigen en aan den hanger hangt. Terwijl bij het hangwerk dus de horizontale balk door den hanger gedragen wordt, wordt hij bij het eenvoudige spanwerk in twee punten ondersteund door schuins daaronder staande schoren.

Harceleren.

Den vijand gestadig nu hier, dan daar aanvallen en verontrusten.

Hardbittig.

Zie Hoofd.

Hardicort.

Voorvechter, gelijkluidend met looper of verloren knecht.

Harnachement.

Zie Paardentuig.

Harnas.

Zie Verdedigingswapen.

Harp.

1o. Een werktuig tot het uitstoffen van buskruid. Zie Buskruid. 2o. Zie Anker.

Harpé.

Zeer kromme sabel.

Harquebuse.

Haakbus. Zie Handvuurwapens. Harquebusier. Zie Infanterie. Harquebuseren. Zie Straffen.

Hartsvanger.

Zie Bajonet.

Haspelstok.

Boom der Friesche ruiters. Zie aldaar.

Hastaat.

Zie Infanterie, Legioen.

Hausse.

Zie Vizier.

Haven.

Wat voor de legers, de garnizoensplaatsen en alle inrigtingen zijn, die zij voor de daarstelling en het onderhoud van materieel en voor hunne militaire opvoeding behoeven, dat zijn voor de vloten de oorlogshavens. In die havens worden dus de oorlogsvaartuigen gebouwd, worden zij met al het materieel dat tot hunne uitrusting behoort, bewaard en de manschappen voorloopig in de zeedienst geoefend. Het voornaamste gedeelte eener haven is dus eene ruime kom, door dammen en kaaijen ingesloten, die een aanzienlijk aantal oorlogsschepen kan bevatten en tegen storm, sterke golfslag en branding verzekerd is. Langs deze kom liggen de dokken, werven, arsenalen, werkplaatsen en depôts der vloot. De kom moet de noodige

{==235==} {>>pagina-aanduiding<<}

waterdiepte hebben voor de vaartuigen, tot wier opname zij bestemd is, zij moet eene regelmatige gedaante hebben, met het oog deels tot een beter gebruik van de ruimte, deels op de verdediging. Het in- en uitzeilen van de haven moet gemakkelijk kunnen geschieden, weshalve de ingang zoo veel mogelijk aan den invloed van den wind moet onttrokken zijn; zij moet uit zee gemakkelijk kunnen gezien en steeds op eene behoorlijke waterdiepte gehouden worden. Om dit doel te bereiken worden van den havenmond in den regel twee evenwijdige dammen, hoofden of moelje genoemd, gebouwd, welke tot in zee loopen en een breed uitloopend kanaal insluiten. Het vaarwater, dat tot dezen havenmond geleidt, wordt in zee door boeijen en tonnen aangegeven. Op het uiteinde der dammen, het moeljehoofd worden vuurtorens of lichttorens opgerigt. Het is zeer voordeelig indien buiten de eigenlijke- of binnenhaven nog eene reede ligt, welke door landtongen of rijen eilanden gedekt is. De gunstigste punten tot het aanleggen van oorlogshavens zijn ruime baaijen en bogten of ook de mondingen van groote rivieren, die zich tot limans of haff's verwijd hebben, punten, waar meestal ook groote handelssteden ontstaan. De oorlogshavens zijn nog onontbeerlijker als subjecten en steunpunten voor de operatiën ter zee, dan de vestingen zulks voor de operatiën der legers zijn. Het spreekt dus van zelve, dat de vijand ze tot hoofdobjecten zijner aanvallen maakt. Daaruit vloeit de noodzakelijkheid hunner versterking voort. Het doel dier versterking is vooreerst aan den vijand den toegang tot de haven, zoo mogelijk reeds tot de reede te beletten; voorts hem de nadering tot de plaats aan de landzijde zonder beleg onmogelijk te maken. Dit kan geschieden door eene zamenhangende versterking der havenstad, die aan de zeezijde geheel tot verdediging van den haveningang wordt ingerigt. De moelje kan met voordeel dienstig gemaakt worden voor de versterking. Landtongen en eilanden vóór de reede geven gelegenheid om afzonderlijke forten aan te leggen. Door andere geïsoleerde forten en daardoor verdedigde strand- of kustbatterijen kan men aan het geheel der havenversterking langs het strand eene groote uitgestrektheid geven, met het doel om den vijand te beletten in de nabijheid der vesting te landen en daarna eene belegering te ondernemen. Niet alle oorlogshavens behoeven al de bovengenoemde eigenschappen onvoorwaardelijk te bezitten. Het zal zeer dikwijls voorvallen, dat eene haven zeer geschikt gelegen is voor den scheepsbouw, daarentegen door hare strategische ligging niet met voordeel als subject der operatiën ter zee kan gebruikt worden, diensvolgens ook niet als bewaarplaats voor het materieel der vloot; in dit geval kan men constructiehavens, waarin de schepen gebouwd en depôthavens onderscheiden, waarin zij opgelegd en bewaard worden.

Havenanker.

Zie Anker. Havenboom. Zie Boom.

Haver.

Zie Fourrage.

Hazenhoofd.

Zie Hoofd.

Heerban.

Zie Weerstelsel.

Heerenmaand.

Zie Soldij.

Hecatontarchie.

Zie Phalanx.

Hefboom.

Elke weinig buigbare boom of staaf, die in eenig punt ondersteund wordt en waarop krachten werken. Men noemt een hefboom van de 1ste soort als het steunpunt tusschen de kracht en den last is aangebragt, van de 2de soort als de last tusschen de kracht en het steunpunt werkt en van de 3de soort als de kracht tusschen het steunpunt en den last is gelegen. De hefboomen bij de artillerie in gebruik, dragen den naam van handboomen, weegboomen, handspaken, boks- en rolspaken en koevoeten.


{==236==} {>>pagina-aanduiding<<}

Heggen.

Beplantingen van struiken, bij geringe breedte van 1 tot 2 el, van aanzienlijke lengte. Men gebruikt er bij voorkeur, echter niet uitsluitend, doornstruiken, kruisdoorns, haagdoorns, sleedoorns, toe. De H. vormen voortreffelijke beletsels. Zij worden in de duurzame versterkingskunst tot het beplanten van breede bermen gebruikt; in vele landen vooral in de Vendée, in Vlaanderen, in Nederland, in Sleeswijk-Holstein dienen zij veelal tot omheiningen van akkers, tuinen en landerijen; daarbij zijn zij op den beganen grond geplant of op aarden wallen (knicks), hetgeen dan weder de uitdieping eener gracht of sloot doet veronderstellen. Indien deze H. in grooten getale op een zeker terrein aanwezig zijn, dan vormen zij een stelsel van beletselen voor de beweging en het overzigt, hetgeen voor den verdediger bijzonder gunstig is, vooral indien hij beter dan de vijand met het terrein bekend is. Men kan bij verschanste stellingen en forten de H. dikwijls met vrucht als vooruitgeschoven liniën met tirailleurs gebruiken en hun verdedigingsvermogen door het opwerpen van ligte aarden borstweringen en het uitgraven van grachten bijzonder verhoogen.

Heiden.

Dorre en zandige vlakten met heidekruid begroeid, veelal ongeschikt voor den landbouw en dikwijls met veenen en moerassen bedekt. Zij dragen den naam van H. in Duitschland en de Nederlanden, in Frankrijk dien van Landes, in Spanje dien van Arenales.

Heiducken.

Geworven Hongaarsche ligte infanterie uit de 17de eeuw. De lijfwachten van gewapende dienaars, die door de Hongaarsche en Poolsche magnaten tot in de 18de eeuw onderhouden werden, dragen ook veelvuldig den naam van H.

Heiligen Geest (orde van den).

Fransche orde, gewoonlijk het blaauwe lint genoemd, in 1578 door koning Hendrik III gesticht. Het aantal ridders is op 100 bepaald.

Heistelling.

Werktuig, waarvan men zich bedient tot het drijven van palen in den grond. Het bestaat hoofdzakelijk uit eene heistelling, waarin een zwaar blok, heiblok of beer genoemd, op en neder kan bewogen worden. Het heiblok wordt door menschen aan eene reep, waaraan een aantal trektouwen verbonden zijn, zoo hoog mogelijk opgetrokken en valt daarna door het gelijktijdig laten schieten der reep met eene zekere snelheid op den kop van den paal, die ingedreven moet worden; het kan ook door stoomkracht geschieden (stoomheiblok). Bij het heijen van palen moet men er voor zorgen, dat het heiblok door één man, zoodra het op zijne grootste hoogte gekomen is, krachtig naar beneden gerukt wordt, voorts dat het blok zoo hoog mogelijk opgetrokken wordt en de slagen zoo schielijk mogelijk op elkander volgen. De handhei is een blok, waaraan zich over de geheele lengte handvatsels bevinden.

Hekkevuur.

Eene wijze van vuren, door Leopold van Dessau uitgevonden, die tot in de 18de eeuw vrij algemeen was, in de gevallen namelijk waarin men vroeger bij uitsluiting het gelederenvuur gebezigd had. Het H. werd pelotonsgewijze uitgevoerd; de pelotonskommandant liet eerst de beide voorste gelederen der twee eerste rotten aanleggen en vuren, daarna het 3de en 4de rot, terwijl hij van den regter- naar den linkervleugel op die wijze voortging, totdat zijn geheel peloton (altijd slechts de beide voorste gelederen) gevuurd had. Eene andere wijze om het H. te verrigten was, dat de beide eerste rotten eenige passen voorkwamen, hunne 4 of 3 gelederen tot twee ontwikkelden en daarna hun vuur afgaven, vervolgens deden de beide volgende rotten hetzelfde en zoo vervolgens tot aan den linkervleugel van het peloton. Het H. werd later door het rottenvuur vervangen.

Helepolis.

Helepole, letterlijk vertaald stedeinnemer, hetzelfde als wandelende toren, evenhoog. Zie Vestingoorlog.

Heliotroop.

Een spiegel, die zoodanig geplaatst wordt, dat hij het zonlicht op-
{==237==} {>>pagina-aanduiding<<}
vangt en in eene bepaalde rigting terugkaatst. Men gebruikt de H. somtijds bij geodesische opmetingen tot het geven van seinen, kan haar evenwel ook onder andere omstandigheden in den oorlog dikwijls met vrucht daartoe aanwenden. Men moet dan een seinboek hebben, dat eene reeks getallen bevat, aan elk van welke eene bijzondere beteekenis gehecht wordt. Om een enkel cijfer te seinen, bedekt men de H. en en ontbloot haar weder, zoo dikwijls als het cijfer aanwijst. Op deze wijze kan men verschillende cijfers na elkander overseinen, die dan zamengesteld zijnde, een getal vormen, dat tot in honderd- of duizendtallen kan loopen en welks beteekenis zich in het seinboek bevindt. Men onderscheidt de een heden van de tientallen, deze van de honderdtallen, deze weder van de duizendtallen door langere tusschenpoozingen van licht en donker. Naar de meerdere of mindere helderheid van den zonneschijn is het heliotrooplicht op 4, 6 à 10 mijlen zigtbaar. Het spreekt van zelve dat de H., tot seinen gebezigd, even als de waarnemers genoegzaam verhevene standplaatsen moeten bekomen. In een land als het onze, waar de zon zich weken lang verscholen houdt, zal deze wijze van seinen wel niet dikwijls kunnen toegepast worden.

Hellebaard.

Een blank wapen, welks blad aan eene schaft van 1,60 à 2,20 el bevestigd is; het blad heeft aan de eene zijde den vorm eener bijl, is aan de andere zijde van weerhaken en van boven van eene punt of spits voorzien. Het wapen is daardoor geschikt zoowel tot stoot- als tot slagwapen en kan in de voegen der wapenrustingen dringen. De H. was het lievelingswapen der Zwitsers gedurende hunnen heldentijd en tot in de 16de eeuw; hoe meer zij echter in de groote oorlogen gewikkeld werden en met hunne legers uit hunne bergen in de vlakte moesten afdalen, waar zij kavallerie te bestrijden hadden, des te meer werd de H. door de piek verdrongen. De naamsafleiding van het woord is zeer duister. De meest gewone uitlegging is die van helmklover (helmparte); anderen leiden het af van halle, (voorhof) en bard (bijl); nog anderen beweren dat het halve bard beteekend. De bard of baerd was, zoo als bekend is, het hoofdwapen der oude Noordsche volken. Men vindt nog hellebaardiers of infanteristen met hellebaarden bewapend, tot aan de afschaffing der pieken; in het algemeen werd het wapen evenwel weinig meer gebezigd sedert den aanvang der 17de eeuw. Later werd het meer bijzonderlijk een wapen voor officieren of onderofficieren, voornamelijk wegens zijn gering gewigt in vergelijking met de piek. Bij ons te lande werd in de 18de eeuw de H. door de sergeanten der muskettier-kompagniën gevoerd. Zie ook Halve piek, Sponton.

Helling.

1o. Glooijing, docering of talud. 2o. H. der trekken. Zie Trekken.

Helm.

Zie Hoofddeksel.

Helmstok.

Roerpen bij kleine schepen. Zie Roer.

Hemerodromes.

Byzantijnsche soldaat.

Hemilochie.

Grieksche krijgsafdeeling. Zie Phalanx.

Hendrik den Leeuw (orde van).

Brunswijksche orde in 1834 gesticht door hertog Willem; zij is in 4 klassen verdeeld.

Hendriksorde.

Saksische orde van verdiensten, in 1736 door Frederik Augustus II gesticht.

Hengst.

Het mannelijke paard, wordt thans in het algemeen niet gaarne tot de krijgsdienst gebezigd. In de middeleeuwen moesten de strijdrossen der ridders, die een geharnast man en de platen en dekkleeden, waarin zij zelve gehuld waren, te dragen hadden, hengsten, strijdhengsten (dextriers) zijn. In sommige landen bestond de gewoonte hen van ooren en staart te berooven om daardoor den ruggegraat te versterken; bij ons echter schijnt die gewoonte niet geheerscht te hebben. In Napels is nog de geheele kavallerie met hengsten bereden, in Spanje grootendeels.


{==238==} {>>pagina-aanduiding<<}

Herauten.

Krijgsherauten, afgezanten van de oudheid en de middeleeuwen, onschendbare personen, voornamelijk gebruikt om den oorlog aan te kondigen, alle onderhandelingen, die gedurende den loop des oorlogs tusschen de beide partijen voorkomen, te voeren, kortom de dienst van parlementairs te verrigten. Zij werden ook in de legerplaatsen gebezigd om de troepen onder de wapens te roepen, bevelen bekend te maken, zelfs om in het strijdgewoel met de sterke en heldere stem, die zij moesten bezitten en waarin zij hun roem stelden, de orders van den veldheer te herhalen. Voor dit doel was bij voorbeeld bij elke grootere taktische eenheid der Grieksche legers een heraut gevoegd. Hier te lande noemde men niet oneigenaardig den H., die eene oorlogsverklaring of eene uitdaging tot eenen veldslag overbragt de ongevallige man. In de middeleeuwen waren de H. met de leiding der feestelijkheden bij de steekspelen der ridders belast.

Herménégilde (orde van St.).

Spaansche militaire orde in 1814 door Ferdinand VII gesticht en in 3 klassen verdeeld.

Hermotybie.

Egyptenaar tot de kaste der krijgslieden behoorende.

Herstellen

van bruggen. Zie Bruggen.

Hertog.

Het woord H. beteekende aanvankelijk den legeraanvoerder bij de oude Germaansche volksstammen; bij de meesten daarvan, werd hij eerst voor elken krijgstogt gekozen en het was geen vereischte, dat hij tevens in vredestijd de aanvoerder van het volk was. Later waren de Hertogen, ambtenaren der Duitsche keizers en koningen; zij werden in den regel voor hun leven, doch met voorbehoud, dat zij afzetbaar waren, in de verschillende rijkslanden aangesteld; door hunne uitgestrekte bezittingen en gebruik makende van de hun verleende heerschappij, verhieven zij zich tot erfelijke vorsten, waaruit later keurvorsten en koningen zijn ontstaan. Napoleon gaf aan zijne maarschalken tot belooning hunner diensten den titel van hertog gewoonlijk van het een of ander slagveld, waar zij zich onderscheiden hadden. Hiermede waren steeds eene dotatie en vaste goederen verbonden, die echter meestal niet in de landstreek lagen, waarvan zij den titel voerden.

Hetman, Attaman

der Kozakken. Zie Kozakken.

Heuvel.

Eene afzonderlijk liggende hoogte van min of meer kegelvormige gedaante en slechts weinige honderde ellen boven de omringende vlakte verheven. Een stelsel van heuvels wordt heuvelrij of heuvelgroep genoemd, naarmate het zich al dan niet in eene bepaalde rigting uitbreidt.

Hiel.

Hak der staartschroef. Zie Handvuurwapens.

Hijschen.

1o. Ophijschen; door middel der windreepen de stengen op hunne plaats brengen. 2o. Zeilen H. zie Zeilen. 3o. Geschut H. Om geschut uit lagere verdiepingen van torens, defensieve kazernes en dergelijke gebouwen, waarin geene opriltorens zijn, naar boven te kunnen brengen, laat men in den vloer van de bovenverdieping eene opening, als de vloer door balken ondersteund wordt, vierkant, als hij gewelfd is, elliptisch en bevestigt aan de zoldering dier bovenverdieping boven de genoemde opening eenen sterken haak, waaraan men nu een gijntuig kan bevestigen, waardoor het geschut, de vuurmond en de affuit ieder op zich zelven, door de opening naar boven kan geheschen worden.

Hinderlaag.

Men noemt H. eene bedekte opstelling, welke eene troepenafdeeling op den weg des vijands of in zijne nabijheid inneemt, om, daaruit plotseling te voorschijn komende, hem verrassend aan te vallen. De hinderlagen werden reeds van oudsher door alle volken gebezigd om het voordeel der verrassing voor zich te verkrijgen. Zij werden nu eens op grooter, dan weder op kleiner schaal gebezigd, hetzij om eenen vijandelijken koerier op te ligten, een' marcherenden vijand te overvallen

{==239==} {>>pagina-aanduiding<<}

eenen vervolgenden overmoedigen vijand plotseling aan te tasten, hem daardoor tot staan te brengen, hetzij in het gevecht zelf, namelijk om flank- of rugaanvallen met den aanval in front te verbinden, eindelijk in de nabijheid van vijandelijke legerplaatsen om deze te overvallen, als de tegenpartij zich zorgeloos aan de rust overlaat. De geschiedenis van de binnenlandsche oorlogen in Griekenland in de 5de en 4de eeuw vóór Christus, wemelt van voorbeelden van het gebruik van hinderlagen in het gevecht. Hunne aanwending vooronderstelt natuurlijkerwijze een terrein, dat daarvoor gunstig is, dat gelegenheid geeft zich bedekt op te stellen. Daaruit vloeit als van zelve voort, dat hinderlagen op kleiner schaal, waarbij kleinere troepenafdeelingen van weerszijden in aanraking komen, in meer gevallen met voordeel zullen te gebruiken zijn, dan die op grooter schaal. Het stellen van hinderlagen wordt begunstigd door eene slechte waarneming van de veiligheidsdienst aan de zijde des vijands, zoo als zeer dikwijls na het behalen eener overwinning plaats heeft, door eene slechte marschdiscipline, traagheid in de evolutiën, eindelijk door de juiste terreinkennis van hem, die in hinderlaag ligt. Ook uit deze omstandigheid is het duidelijk, dat hinderlagen op kleiner schaal veelvuldiger voorkomen dan grootere.

Hindernissen.

1o. In de versterkingskunst, gelijkluidend met beletsels (zie Beletsels). 2o. H. in eigenlijken militairen zin als hinderpalen voor de beweging van groote troepenafdeelingen, vloeijen voort uit de onbegaanbaarheid van het terrein (zie Begaanbaarheid), uit gebrek aan aanbouw van het land, dat de verpleging moeijelijk maakt, uit de weersgesteldheid, uit het gebrek aan marschvaardigheid der troepen. Dit laatste spoorde bijv. den generaal Willesen aan, in 1850 zijn oorspronkelijk offensief plan tegen de Denen te laten varen en de stelling bij Idstedt te nemen.

Hinken.

Kreupel gaan. Zie Kreupel.

Hippagretes.

Bevelhebber der Lacedemonische ruiterij.

Hippakontisten.

Zie Kavallerie.

Hipparchie, Hippaparchie.

Afdeelingen der Grieksche ruiterij.

Hippiatrica.

Paardenartskunst.

Hippotoxotes.

Boogschutters te paard. Zie Kavallerie.

Hitte.

Het ijzer moet om behoorlijk gesmeed te kunnen worden, verhit worden. Men onderscheidt de volgende graden van hitte: handwarm, bruinrood, kersrood, witrood, de witte gloeihitte en de zweet- of welhitte. Bij het gewone smeden brengt men het ijzer tot de kersroode hitte voor kleine verbeteringen en tot de witte gloeihitte als het omgebogen of uitgerekt moet worden.

Hoed.

Zie Hoofddeksel.

Hoef.

Door H. verstaat men het ongevoelige, vaste en veerkrachtige, uit hoorn gevormde gedeelte, dat het hoefbeen als een schoen omkleedt. Men onderscheidt de H. in drie bijzondere deelen: de hoornwand, de hoornzool en de hoornstraal. De hoornwand wordt van voren naar achteren verdeeld in de toonwand, de zijwand en de dragt- of verzenwand; aan iedere H. heeft men eene binnen- en buitenzij-eene binnen- en buiten- dragtwand, waarvan de eerste naar het andere been van het paard zijn toegekeerd, de tweede daarvan afgekeerd. Van het einde der dragten buigt zich de hoornwand in eenen scherpen hoek binnenwaarts en gaat in de steunsels over, die zich in het midden der hoornzool vereenigen; de driehoekige ruimte die zij insluiten, wordt hoornstraal genoemd. De hoornzool bedekt het geheele onderste gedeelte van de zoolvlakte van het hoefbeen en wordt begrensd door den ondersten rand van de hoornwand en de steunsels; bij eenen gezonden, onbedorven hoef is zij een weinig uitgehold en zeer veerkrachtig. Bij den voorhoef is de hoornwand het

{==240==} {>>pagina-aanduiding<<}

dikste bij de toon en vermindert allengs naar de dragten; bij den achterhoef heeft het omgekeerde plaats. De vorm van den hoef in den natuurlijken toestand is volstrekt niet regelmatig; de buitenste zijde is veel meer gerond dan de binnenste. Een hoef, die geene uitgeholde zolen heeft wordt plathoef, is de zool nog meer doorgezakt, volhoef genoemd; plathoeven komen vooral in lage vochtige landstreken voor; de naauw-, krimp- of klemhoef is aan de zijden ingedrukt, zeer lang, met bijna loodregte wanden, sterk uitgeholde zool en kleine straal; deze komt veel bij raspaarden voor. De bokshoef heeft eene regtstaande toonwand en hooge zij- en dragtwanden met weinig omvang. - Ten einde de hoeven tegen eene te sterke afslijting te beschermen en meer vastheid aan den gang te geven wendt men het beslag of hoefbeslag aan. De oude Grieken en Romeinen kenden het hoefbeslag niet. Xenophon bijv. raadt aan, de hoeven der paarden te harden, door ze op eene bevloerde plaats te stallen. In den tijd der Romeinsche keizers bond men de paarden, echter alleen de zieke, somtijds sandalen van leder of boomschors aan of bond hen metalen platen onder de voeten. De oude Noordsche volkeren kenden echter het hoefbeslag reeds zeer vroeg; men heeft ten minste in de Noordsche landen hoefijzers uit de 5de eeuw na Christus gevonden. Het beslaan der paarden werd eerst algemeener in de 10de en 11de eeuw. De voorwaarden voor een goed hoefbeslag zijn: dat het aan den hoef de veerkracht der hoornen deelen laat, dat het de vleeschlaag, welke daardoor bedekt wordt, niet drukt, dat het de natuurlijke groei van den hoef niet verhindert. Het hoefijzer moet aldus geheel ingerigt zijn naar de gedaante en de gesteldheid van den hoef en moet tevens bevestigd worden, met inachtneming van zijne ontwikkeling. De gemiddelde zwaarte van een hoefijzer is 0,5 Nederlandsche ponden, zware trekpaarden krijgen ze somtijds van 0,6, ligte rijpaarden van 0,3. Gewoonlijk worden de hoefijzers aan de einden der armen of takken 1/3 minder zwaar dan aan de toon gemaakt; worden de armen aan het uiteinde benedenwaarts omgebogen, dan krijgt men kalkoenen, die meer vastheid aan den gang geven en in den winter gescherpt en somtijds verstaald worden. Somtijds wordt onder de toon een derde kalkoen aangebragt, vooral bij zware trekpaarden om hun het vastklemmen aan den grond gemakkelijker te maken. De lip is eene ombuiging van het achterijzer aan de teen om het terugschieten daarvan te beletten. De bevestiging der hoefijzers geschiedt door middel van hoefnagels, die door de aan den rand van het hoefijzer aangebragte nagelgaten in de hoornwand gedreven en van buiten omgelegd worden. De plaats waar de nagels in den hoef moeten geslagen worden, is de witte lijn, dat wil zeggen de lijn waar de hoornzool zich met de hoornwand vereenigt en die zich door eene ligtere kleur onderscheidt; staan zij meer naar buiten dan zitten zij niet vast genoeg, meer naar binnen zouden zij het vleesch kunnen raken; het paard wordt dan òf gestoken òf vernageld. De nagelgaten moeten eene vierkante, wigvormige gedaante hebben; ijsnagels of scherpe nagels hebben spitse of scherpe en geharde koppen, waarmede zij in het ijs moeten vatten. Alvorens men een nieuw ijzer kan opslaan, moet vooreerst, indien het paard ten minste al eens beslagen is geweest, het oude ijzer afgenomen en de uitgetrokken nagels zorgvuldig verwijderd worden. Daarna worden de bedorven en overtollige deelen uitgevijld en weggesneden. Bij dit bewerken van den hoef in het algemeen moet men letten en zorgen dat men alle beschadingen vermijdt. De draagrand van den hoef (de onderste vlakte van de hoornwand) moet een plat vlak vormen. De zool moet zoodanig bewerkt worden, dat zij voor eene sterke drukking met den duim weinig wijkt. Laat men de hoornwand te hoog, dan wordt de gang van het paard onzeker, snijdt men ze te veel weg, dan is de zool niet genoegzaam beschut en kunnen de nagels niet

{==241==} {>>pagina-aanduiding<<}

behoorlijk bevestigd worden; van de straal moet men zoo weinig mogelijk en alleen de slechte oppervlakte in dunne lagen wegsnijden. Men moet geen ijzer opslaan voordat men zich overtuigd heeft, dat reeds een drukking met beide duimen voldoende is, het in zijne juiste stelling te bevestigen zoodat het overal op den draagrand sluit. Terwijl men tot den nieuwsten tijd toe, de 6, 8 of meer nagels gelijkmatig over de toon en de beide takken verdeelde, is men onlangs namelijk in Engeland begonnen het hoefbeslag aan ééne zijde te brengen. Dit bestaat hoofdzakelijk daarin, dat men zoo weinig nagels mogelijk gebruikt en deze slechts aan de toon en de buitenzijde aanbrengt, terwijl aan de binnenzijde volstrekt geene nagels komen. De Engelschman Miles bevestigde het voorijzer slechts met 3 nagels en bij de trekpaarden het achterijzer met 7 nagels. De voordeelen van deze manier liggen daarin, dat de elasticiteit van de hoef hierbij niet door het beslag benadeeld wordt; de hoef kan zich geheel vrij naar de binnenzijde uitzetten, de nagels worden dus niet verbogen en het ijzer zit even vast als of het met het dubbel aantal nagels aan weerszijden bevestigd was. Het is voordeelig het hoefbeslag dikwijls te vernieuwen, alle 2, 3 hoogstens 4 weken, deels omdat de koppen der nagels afslijten, dan niet meer juist in de nagelgaten passen en het ijzer los wordt, deels omdat men bij het nieuwe beslag gelegenheid heeft de hoorndeelen te verwijderen, die bij het onbeslagen paard door aanraking met den grond van zelf afslijten. Het beslaan moet nooit in den stal, maar altijd in de smederij geschieden; hier is gelegenheid het ijzer nog te veranderen, het dus behoorlijk op den hoef te passen terwijl ginds, waar de middelen ontbreken om het ijzer te veranderen, de hoef zelf onnatuurlijkerwijze naar het ijzer gevormd wordt. Het hoefbeslag geschiedt bij de troepen door opzettelijk daartoe aangestelde hoefsmeden, te velde waar alle middelen ontbreken bij de smidswagens. Men vergelijke: Miles, der Huf des Pferdes und dessen fehlerfreie Erhaltung (uit het Engelsch vertaald door Gruttard 1852). Wuppermann, Het theoretisch en practisch hoefbeslag in 8o. Haarlem 1858.

Hoek.

Bij het schieten en werpen onderscheidt men: elevatie- of verhoogings-, dalings-, schoots-, klim- en valhoeken.
In de versterkingskunst centrum of middelpunts-, keel-, inspringende-, flank-, doode-, schouder-, tenaille-, verminderde-, uitspringende- en polygoonshoeken.

Hoekkast.

Hoekmerlon. De kast aan het uiteinde eener borstwering.

Hoekmeter.

Graphometer of astrolabium. Zie Astrolabium.

Hoektanden.

Zie Hoofd.

Hollandsche ramen.

Zie Mijnen.

Hol bastion.

Zie Bastion.

Hol projectiel.

Zie Projectiel.

Holle kling.

Eene kling, welke in de rigting der lengte aan eene of aan beide zijden uitgeslepen is en ééne of meer uithollingen bevat. Bij een niet al te groot gewigt kan men haar daardoor een genoegzame lengte en stevigheid geven.

Holle kniën.

Zie Ledematen.

Holle traverse.

Zie Traverse.

Holle weg.

Eene drooge gracht, door natuur of kunst ontstaan, het laatste bij het doorsnijden van eenen weg, die den bodem der gracht vormt. Indien de H.W. voor het front loopt, dan vormt hij een beletsel voor den naderenden vijand; wordt hij als weg gebruikt, dus in eene loodregte rigting op het front, dan vormt hij met betrekking tot de voorgenomen beweging een défilé.

Holster, Pistoolholster.

Zie Paardentuig.

Homme d'armes.

Man van wapenen. Zie Gensdarmes, Ordonnanskompagniën.


{==242==} {>>pagina-aanduiding<<}

Hondedraf.

Men geeft dezen naam nu eens aan eenen onregelmatigen draf, dan weder aan eenen onregelmatigen stap.

Hondewacht.

Zie Wacht.

Hongaarsche zadel.

Zie Paardentuig.

Honneurs.

Eerbewijzen. Zie aldaar.

Honved.

De landweerinfanterie, welke de Hongaren, nadat zij in Maart 1848 eene eigene regering gekregen hadden, het eerst tot de oorlogvoering tegen de Serviërs oprigtten; zij werd gedurende den insurrectieoorlog in 1848 en 1849 gestadig vermeerderd en vormde eindelijk de hoofdmagt der infanterie van hun leger.

Hoofd.

1o. Van het paard. De verbinding van het H. met den hals is goed, als de deelen daarvan goed van den hals onderscheiden zijn en de keel goed uitgesneden is; is het H. te hoog aangezet dan is het paard beter geschikt voor rijpaard, te laag beter voor trekpaard. Men onderscheidt naar de min of meer fijne vorming van het celachtig weefsel, naar de fijne of grove huid en het haar de hoofden in fijne, magere, drooge, vette en zware hoofden. Naar de gedaante onderscheidt men: het regte hoofd, waarbij het voorhoofd en de neus in profiel eene regte lijn vormen; dit wordt voor het schoonste gehouden; het hazen-, ossen- of stierenhoofd, met een breed voorhoofd en neus, kleine oogen en laaghangende ooren; het varkenshoofd, lang, breed en dik aan de kaken, met sterk ingedrukt voorhoofd en neus, diepe, kleine oogen en neusgaten; breede, hangende ooren en spitsen mond; het snoekshoofd, lang met smalle kaken, ingedrukten neus en opgebogen bovenlip; het oudwijvenhoofd, lang, mager met hangende ooren, slappe onderlip, ingezonken oogen; het ramshoofd met een sterk gebogen voorhoofd dat met den neus nagenoeg een halve cirkel vormt, even als het schaapshoofd, dat alleen een fijnere mond en kin heeft en het half gebogene of halve ramshoofd, dat een fraai gebogen voorhoofd met een zacht gebogen neus en spitsen mond heeft. De mond is het belangrijkste gedeelte van het H.; de mondopening, die noch te groot noch te klein wezen mag, wordt door de boven- en onderlip gevormd; deze moeten dan, bijna onbehaard, vast, niet te breed en bestendig gesloten zijn. Het geraamte van het H. wordt door den schedel, de voor- en achterkaak gevormd; de achterkaak bestaat bij het jonge paard uit twee takken, die later zamengroeijen; bij de vereeniging der takken heeft men de kin, die door eene holte de kinketenholte genoemd, van de onderlip gescheiden is. In de kaken bevinden zich de kiezen en tanden; de huid, die het uitwendige der lippen bekleedt, buigt zich hier om en vormt de slijmhuid; waar deze aan de tanden sluit heet zij tandvleesch, terwijl dit weder in het tandelooze gedeelte tusschen de snijtanden en de kiezen den naam van laag of lade verkrijgt. Het bovenste gedeelte der mondholte heet verhemelte; tusschen de takken van de achter- en voorkaak ligt de tong. De besturing van het paard hangt eigenlijk af van de gesteldheid der lagen; zij moeten noch te hoog, noch te laag zijn; in het eerste geval kan de stang te veel, in het laatste te weinig drukking veroorzaken en dus te gevoelig of te ongevoelig zijn; indien de lagen te digt bij elkander liggen, dan heeft de tong geene behoorlijke plaats en wordt te veel naar boven gedrukt, zoodat ook hier ongevoeligheid ontstaat. Het tandvleesch op de lagen moet zacht zijn, anders noemt men het paard hard in den mond. De tanden zijn van belang om den ouderdom van het paard te herkennen; in het midden van de onderkaak heeft het paard 6 snijtanden, evenveel in het midden der bovenkaak, aan weerszijden der snijtanden 6 kiezen, alzoo in het geheel 24 kiezen en 12 snijtanden. De kiezen zijn door de lagen van de snijtanden gescheiden. Hierop zitten nu bij de hengsten on ruinen nog 4 haaktaden, 1 aan

{==243==} {>>pagina-aanduiding<<}

weerszijden van de snijtanden. Men onderscheidt aan iederen tand of kies de kroon, die boven het tandvleesch uitsteekt, de hals, die door het tandvleesch omgeven is en de wortel, die in den kaak zit. De snijtanden hebben van boven in het midden eene vrij diepe trechtervormige holte, de kroonholte genoemd; daar de randen, die deze kroonvlakte omringen door den tijd afslijten, zoo zijn zij met de verwisseling der tanden de zekerste kenteekenen van den ouderdom van het paard. De tanden worden deels gewisseld, deels niet. Het eerste is het geval met alle snijtanden en met de drie voorste kiezen van iedere kaak en van iedere zijde; men noemt ze melk-, of veulensnijtanden, de overigen wissel- of paardensnijtanden. Men kan den ouderdom het best herkennen aan de snijtanden, omdat men die het best kan zien en ze allen gewisseld worden. De beide middelste snijtanden van iedere kaak, de grasbijters of binnensnijtanden, worden door het veulen mede ter wereld gebragt of zij komen met de 6 à 8 dagen uit; het verliest ze met de 2 1/2 jaar en krijgt dan 2 wisseltanden, die een half jaar noodig hebben om op gelijke hoogte met de nog staande middeltanden te komen; het paard is dan 3 jaren oud. De beide tanden, die naast de grasbijters liggen, de middeltanden komen met 30 à 40 dagen uit; het paard wisselt ze na 3 1/2 jaar en krijgt dan wisseltanden, die met 4 jaren geheel ontwikkeld zijn; de buitenste snijtanden, hoektanden, komen met 6 à 10 maanden na de geboorte uit, en worden na 4 1/2 à 5 jaren gewisseld. Tot het afslijten der kroonholten van de ondersnijtanden is gewoonlijk 3 jaren noodig; zij verdwijnen dus bij de gewisselde grasbijters met het 6de, bij de middeltanden met het 7de, bij de hoektanden met het 8ste jaar. Paarden boven de 8 jaar noemt men aftands, omdat de kroonholten niet meer teekenen; men gist dan den ouderdom naar het verder afslijten van de kroon, waarmede tevens eene verandering in gedaante van de wrijfvlakte gepaard gaat; deze is gewoonlijk met de 8 jaren rond, met 14 jaren driehoekig en met 19 jaren verkeerd ovaal, namelijk aan de binnensnijtanden. 2o. Bruggenhoofd (zie aldaar). 3o. Hoofd eener kolonne, de voorste afdeeling.

Hoofddeksel.

Men vordert van het H. der soldaten verschillende eigenschappen; vooreerst moet het het hoofd tegen den invloed der weersgesteldheid beschermen, ten tweede als dekkend wapen dienen. Deze laatste eisch treedt vooral op den voorgrond in tijden en bij troepen, wier normale vechtwijze het gevecht van man tegen man is; de overige eigenschappen moeten zich dan naar den voornaamsten eisch regelen. Het H. als verdedigingswapen komt voor in de gedaante van helm of casque of van stormhoed, van metaal of gebrand leder met metalen beslag. Wij vinden den ijzeren of koperen helm bij de zware ruiterij en het zware voetvolk der Ouden, zoowel als bij diezelfde wapens in de middeleeuwen tot op den nieuweren tijd. Gewoonlijk is hij van eenen kruin voorzien en van daarop aangebragte versieringen, wapendieren in metaal gewerkt, paardenstaarten of vederbossen. Geheel volmaakt heeft hij nog een vizier, dat nedergeslagen zijnde, het aangezigt dekt; bij het voetvolk der middeleeuwen wordt het vizier zeer dikwijls vervangen door eene zoogenaamde neusplaat, een smal vizier, dat nedergeslagen zijnde, slechts een gedeelte van het aangezigt dekt, het bovendeel echter geheel open laat. Deze neusplaat komt ook dikwijls voor in de gedaante van eene loodregte, van den helm over den neus naar buitengaande reep metaal. De helm met vizier in zijne eenvoudigste gedaante zonder versieringen, zoo als de speerruiters en de kurassiers der 16de en 17de eeuw hem droegen, werd door de Franschen en ook hier te lande salade, van het Italiaansche Celata afgeleid, genoemd, bij de Duitschers somtijds Kasket. Een helm zonder vizier en zonder versieringen aan de kruin wordt stormhoed (ketelhoed, schutkovel, bekkeneel, pickelhaube, morion) genoemd.

{==244==} {>>pagina-aanduiding<<}

Even veel overeenkomst als men bij alle soorten van helmen vindt, even ongelijksoortig worden de gedaanten van de militaire hoofddeksels, zoodra men daarvan slechts de gewone diensten van een' burgerhoed verlangt. Hier oefent ook de nationale kleeding haren invloed uit. Dit komt het eerst voor bij de ligte nationale troepen, die hetzij in het geheel niet voor het gevecht van man tegen man bestemd zijn of die men wegens het gebrek aan eigenlijke militaire hoofddeksels, niet daarvan heeft kunnen voorzien. De schutters te voet zijn de eersten, die met mutsen van beestenhuiden of leder, met gewone mutsen en hoeden optreden, zelfs reeds in de hoogste oudheid. Zoodra echter een algemeen nationaal hoofdtooisel tot een militair kleedingstuk gemaakt is, dan is niet alleen de smaak en de inbeeldingskracht der soldaten, maar ook die der aanvoerders daarmede bezig om het te veranderen en het gebeurt dan meermalen, dat men van zulk een H. verlangt, dat het tegen den sabelhouw bestand is, zoodat men daaraan eene nieuwe gedaante en inrigting geeft. Op het einde der 16de eeuw droegen de schutters te voet bij voorkeur den langen ronden hoed met breeden rand. Hoe onafhankelijker zij echter van de piekeniers werden en hoe meer het voorkwam, dat zij alleen in verband met ligte ruiterij moesten optreden, des te meer drongen de aanvoerders er op aan, dat zij eveneens van stormhoeden zouden voorzien worden, om ze bij de aanvallen der vijandelijke ruiterij te dekken. Intusschen baatte dit weinig; de ronde hoed of caproen bleef gedurende de 17de eeuw het voornaamste H. der schutters en werd het van de geheele infanterie, toen op het einde dier eeuw de piekeniers afgeschaft werden. In dezen tijd, toen de onbepaalde monarchie in Europa geheel gevestigd was, kwam ook het juiste exerceren met het geweer in zwang; daarbij zullen welligt de breede randen van den hoed hinderlijk geweest zijn; men sloeg ze dus op, nu aan twee, dan aan drie zijden; de zuinigheid der vorsten en een slechte smaak vervormde dien hoed nog meer en zoo kwam men tot de driepunt of steek, die gedurende de geheele 18de eeuw geheerscht heeft. De troepen der meeste wapens namen hem aan, ook de zware kavallerie waarbij hij nu als eene herinnering aan den helm een ijzeren kam tot afwering der sabelhouwen kreeg. Hoewel driepunt genoemd, werd hij toch dikwijls een ware tweepunt. Een slimme kop kwam op het denkbeeld in plaats van den regter- en linker- den voor- en achterrand op te slaan; men kon in dit geval de eerste insgelijks tot het aanbrengen van metalen platen en andere versieringen gebruiken; zoo ontstond het hoofddeksel, dat Frederik Wilhelm II aan de Pruissische infanterie gaf en dat somtijds kasket genoemd wordt, benaming die thans gewoonlijk aan eenen kleinen helm van gebrand leder gegeven wordt. Intusschen was in het burgerlijke leven de lage hoed met breede randen in een' hoogen hoed met smalle randen, in den thans nog bestaanden vorm veranderd. Dit voorwerp werd de nieuwe grondslag voor militaire H. Daaruit ontstond de chacot in zijne verschillende gedaanten; nu eens van boven breeder, dan weder smaller dan van onderen, in de gedaanten van eenen omgekeerden of regtopstaanden afgeknotten kegel. In de laatste gedaante verkrijgt hij meestal, als hij slechts eene geringe hoogte bezit, den naam van kepi. De kepi kan een zeer doelmatig H. zijn, vooral als zij niet alleen van voren van eenen klep voorzien is tegen de zon, maar ook van achteren een klep heeft om het inloopen van regenwater in den nek te beletten. Behalve den chacot en de kepi kwamen in het begin onzer eeuw ook nog andere H. te voorschijn, vooral helmen of casques voor de zware kavallerie. In den nieuwsten tijd heeft men bij de Franschen, Oostenrijkers, Engelschen, Nederlanders en Zwitsers doorgaans de kepi, bij de Pruissen, een aantal Duitsche staten, de Russen en de Scandinaviers den stormhoed (pickelhaube) van leder met metalen banden en versieringen of van staal. De czapska

{==245==} {>>pagina-aanduiding<<}

(letterlijk vertaald muts) is het H. der lanciers of ulanen bij alle legers, die zich de nationale ulanen der Polen, met hun nationaal H. de vierkante muts ten voorbeeld stelden. De kolbak der huzaren, somtijds door beerenmutsen vervangen is met deze nationale troepensoort eveneens in verschillende legers aangenomen. De hooge spitse met metalen schilden voorziene grenadiermutsen uit de 18de eeuw, later daarbij veelal door beerenmutsen vervangen, waren eene herinnering aan den helm of stormhoed, daar de grenadiers als keurtroepen, veelal uit de laatste overblijfsels der piekeniers voortsproten.
Behalve het nog altijd meer of minder, somtijds onnoodig zware H., dat de soldaten in dienst dragen, hebben zij in alle legers nog eene ligte muts gewoonlijk tot gemakkelijker vervoer zonder klep en van laken vervaardigd, opdat men haar zoude kunnen vouwen. Deze mutsen nu eens politiemuts, kwartiermuts, veldmuts genoemd, wordt bij kleine diensten en in de legerplaats of het kwartier gedragen. Het H. voor de groote dienst is bijna bij alle legers van versieringen voorzien, die in metalen beslag bestaan, waartoe men behalve ijzer en koperblik in den laatsten tijd in Frankrijk ook aluminium bezigt. Dit metaal veel ligter en zoo men hoopt veel goedkooper dan zilver, heeft bijna het voorkomen daarvan en in het algemeen de uiterlijke eigenschappen van een edel metaal. Alle deze blinkende beslagdeelen verraden reeds van verre, vooral bij zonneschijn, het aanwezen der troepen; in Pruissen bestaat diensvolgens de bepaling, dat beslag bij het te velde trekken door middel van een zeker vernis zwart te maken. Wordt het daardoor echter niet tot eene ijdele paradevertooning verlaagd? en waartoe behoudt men dan in het geheel dit blanke beslag in vredestijd?

Hoofdgebreken

der paarden. Zoodanige gebreken, wier aanwezigheid, zoo die door den verkooper aan den kooper verzwegen is, den koop wettelijk verbreekt. In verschillende landen worden volgens de wetten verschillende hoofdgebreken aangegeven. De meest algemeene zijn: kwade droes, worm, schurft, kolder, dampigheid, vallende ziekte, maanziekte. Hierbij komt nog meestal kribbenbijten, staar, verouderde kreupelheid. Bij ons te lande zijn de hoofdgebreken: de verdachte en kwade droes, de worm, de kolder, de slopende longontsteking, de dampigheid, het kribbenbijten en de maanziekte.

Hoofdgracht.

Zie Gracht.

Hoofdkorps.

Zie Slagorde, Veiligheidsdienst.

Hoofdkwartier.

De verblijfplaats van eenen generaal, die met eenig bevel bekleed is; voorts de staf en de troepen, die voor de bijzondere dienst van den generaal bestemd zijn. Het algemeene hoofdkwartier van een leger wordt het groote hoofdkwartier genoemd; die der legerkorpsen, divisiën, brigades, worden hoofdkwartier van het zooveelste legerkorps van de zooveelste divisie of de zooveelste brigade genoemd. Het H. eener troepenafdeeling wordt gewoonlijk in de grootere plaatsen van het district, waarin de troepen dier afdeeling gelegerd zijn, genomen; in den regel zijn daar ook de hoogere burgerlijke autoriteiten aanwezig, zoodat het verkeer daarmede gemakkelijker wordt; de gemeenschap met de onderhoorige troepen is het gemakkelijkst als het H. ongeveer in het midden gelegen is, terwijl het in dat geval tevens genoegzaam beveiligd is. Somtijds echter is het doelmatig, het verder vooruit te plaatsen om de berigten van de voorposten over 's vijands handelingen gemakkelijker te kunnen ontvangen. Bij elk H. moet het voldoende aantal troepen aanwezig zijn om het te bewaken en de policie in den omtrek uit te oefenen, om voor het gemak van het personeel des hoofdkwartiers te zorgen, zoodat dit zich geheel met de troepen, waarvoor het zorgen moet, kan bezig houden en om

{==246==} {>>pagina-aanduiding<<}

de verbinding met de hoogere of ondergeschikte hoofdkwartieren te onderhouden, door het overbrengen van berigten en orders. De eigenlijke wachtdienst bij het H. wordt gewoonlijk door eene uitgelezen afdeeling infanterie verrigt, de policie door eene afdeeling gendarmerie, de ordonnancedienst eindelijk door eene afdeeling ordonnancekavallerie. Bij vele legers heeft men daartoe afzonderlijke troepen, veelal guides, stafdragonders, enz. genoemd. De regtstreeksche leiding van al die dienstverrigtingen is opgedragen aan eenen hoofdofficier van den generalen staf of van eenig ander wapen, die kommandant van het hoofdkwartier genoemd wordt. Aan dezen zijn de bevelhebbers der genoemde troepenafdeelingen regtstreeks ondergeschikt, de officier der gendarmerie voor de policiedienst, de officier der ordonnance-kavallerie voor het verzenden van allerlei soort van bevelen of berigten, voor het regelen der geleiden, gewoonlijk ook voor de bewaking der voertuigen, die bij den staf behooren, indien daarvoor niet een afzonderlijke wagenmeester voorhanden is, de officier der infanterie voor de wacht- en garnizoensdienst.
Het groote hoofdkwartier bestaat gewoonlijk uit den opperbevelhebber met zijne adjudanten, en ordonnance-officieren, den chef van den generalen staf met eenige officieren van dat wapen, de kommandanten der artillerie en der hulpwapens, den kommandant van het hoofdkwartier, den kommandant der maréchaussée of gendarmerie, den opperwagenmeester, den krijgsraad te velde uit eenen president, eenige leden, een auditeur-militair en een provoostgeweldiger bestaande, den hoofdintendant, den chef der geneeskundige dienst en den direkteur der veldpost, elk hunner met het noodige personeel en de veldpredikers.

Hoofdofficier.

Zie Officieren.

Hoofdstel.

Zie Paardentuig.

Hoofdwacht.

1o. De voornaamste wacht van een garnizoen, gewoonlijk door een' officier gekommandeerd. Aan de H. komen alle rapporten van de overige wachten in, daarheen worden de arrestanten gebragt, enz., van daar ook worden meestal de overige wachten gevisiteerd. 2o. Het gebouw waarin zich de wacht bevindt.

Hoofdwal.

Zie Vesting, Wal.

Hooge vlakte.

Zie Vlakte.

Hoogte.

1o. De loodregte afstand van een punt tot aan een horizontaal vlak, dat tot vergelijkingsvlak is aangenomen. Volstrekte en betrekkelijke hoogte. Zie Berg. H. van vestingwerken. Zie Borstwering, Wal, Gracht, Defilement, Beheerschen, Kommanderen.. 2o. Eene verheffing van den bodem, gewoonlijk met het nevenbegrip, dat zij onbeduidend is. 3o. In de zeemanstaal beduidt H. geographische breedte. Bijv. in de uitdrukkingen: de slag werd op de hoogte van Duinkerken geleverd, de vloot kruiste op de hoogfe van de Wielingen.

Hoogtemeting.

Het meten van hoogten steunt op de berekening van eenen regthoekigen driehoek, uit twee gegevens, behalve den regten hoek. Ieder vraagstuk van dien aard is hetzij door de driehoeksmeting, hetzij door de gelijkvormigheid der driehoeken op te lossen. Tot het meten van belangrijke hoogten boven het oppervlak van de zee gebruikt men verder den barometer; deze soort van H. berust op de waarheid, dat bij eene bepaalde luchtgesteldheid de druk van den dampkring volgens bestaande wetten afneemt met de hoogte boven het oppervlak der zee, waarop men zich bevindt.

Hooi.

Zie Fourrage.

Hoop.

Slaghoop, noemde men in de middeleeuwen elke der drie eenheden voorhoede, bataille en achterhoede waarin volgens het gebruik het leger verdeeld werd; deze uitdrukking heeft tot in de 17de eeuw bestaan, tot dat de gewone opstelling in liniën

{==247==} {>>pagina-aanduiding<<}

zich volmaakt had. In de middeleeuwen vormde elk dier groote strategische eenheden zeer dikwijls ook slechts ééne taktische eenheid; dit had in de geheele 16de eeuw doorgaans plaats; wel is waar bestond elk dier hoofdeenheden uit eene afdeeling ruiterij en eene afdeeling voetvolk, elk op zich zelven eene taktische eenheid vormende, hoewel de ruiterij dikwijls eene hoofdeenheid geheel miste. Vierkante hoop (bataglione, Squadrone) was dan een H. infanterie, die evenveel rotten als gelederen telde.

Hoornblazer.

Zie Muzijk.

Hoornmuzijk.

Zie Muzijk.

Hoornwerk.

In de versterkingskunst een werk uit een eenvoudig gebastionneerd front bestaande, dat door twee lange vleugels afgesloten is. Indien het werk twee gebastionneerde fronten in plaats van één enkel bevat, zoodat men in het midden een geheel vooruitspringend bastion heeft, dan noemt men het kroonwerk, zijn er drie gebastionneerde fronten, dan draagt het den naam van dubbel kroonwerk. Bij oudere vestingen vindt men deze werken zeer dikwijls gedeeltelijk als buitenwerken vóór de saillanten der bastions en der ravelijns, gedeeltelijk als voorwerken, in welk geval zij van eene afsluiting in de keel voorzien moeten zijn. Zij komen ook wel als bruggenhoofden voor.

Hopliten.

Zie Infanterie, Phalanx.

Hopman, Hoofdman.

Verouderde benaming voor kapitein. Zie Officieren.

Horden.

Zie Vlechtwerk.

Horizontaal.

Alles wat in een waterpas vlak gelegen is.

Horizontaal defilement.

Zie Defilement.

Horizontale batterij.

Zie Batterij.

Horse-guards.

Een regiment Engelsche garde-kavallerie te gelijk met de beide regimenten Life-guards, de eerste staande krijgsmagt welke Engeland na Cromwell's regering er op nahield.

Hospitaal.

Zie Geneeskundige dienst.

Hospitaalschip.

Zie Geneeskundige dienst.

Hospitaalsoldaten.

Zie Geneeskundige dienst.

Houmbaradji.

Turksche bombardier.

Hout.

Het hout is eene der belangrijkste bouwstoffen, die in de versterkingskunst gebezigd worden en speelt ook bij de vervaardiging van het materieel der verschillende wapens eene voorname rol. In de versterkingskunst komt het als rijshout en als eigenlijk timmerhout voor. Dit laatste wordt verdeeld in balken en bindten, die vierkant beslagen en in heele en halve verdeeld zijn, hebbende de eersten eene lengte van 25, de laatsten eene van minder dan 10 ellen, en eene doorsnede van meer dan 0,15 à 0,20 el; minder zware balken worden ribben genoemd. Indien de breedte veel grooter dan de dikte is, verkrijgen de stukken hout den naam van platen, als zij meer dan 0,05, deelen en planken als zij 0,05 el of minder dikte bezitten. Sneedeelen zijn planken van 1 à 1 1/2 duim dikte. De deelen of planken worden nog onderscheiden in gekantregte en ongekantregte, naarmate zij al dan niet van hunne ruwe zijde ontdaan zijn. Schaaldeelen zijn de buitenste planken eens stams; sleep- en vlotdeelen de planken, waarmede de bindten op de houtvlotten gebouwd zijn. Rafters en schoten zijn smalle planken en latten zijn ribben van minder dan 5 duim in het vierkant; zij worden onderscheiden in dubbele-, ruif-, pan-, enkele- en rinkel- of tuinlatten, die bij opvolging minder dik en breed zijn. Bij het eikenhout onderscheidt men nog balken en roeden, mede in heele en halve verdeeld, stukhout of

{==248==} {>>pagina-aanduiding<<}

wagenschot zijnde gekloofde stukken hout van de beste en zwaarste stammen, hoogstens 4,50 el lang, klossen, stukken van minder hoedanigheid dan het stukhout van 2 1/2 à 8 el lengte. De ruw beslagen stammen van het vuren- en greenenhout dragen den naam van ruwhout en worden naar hunne lengte en dikte twaalfellens, paalbalken, kolters, juffers, spieren en sparren genoemd.
Het hout, dat tot vervaardiging van voertuigen, affuiten, geweerladen, enz. gebezigd wordt, draagt den naam van constructiehout. Dit wordt naar mallen uit den stam gezaagd of gehakt, terwijl men voor de verschillende voorwerpen ook verschillende houtsoorten bezigt, die voornamelijk deze of gene eigenschap bezitten. Voor alle werkplaatsen bestaan voorschriften hieromtrent, even als voor de gebreken, die men in het hout kan toelaten, dat voor een of ander doel bestemd is, voor den graad van droogte, die het hout bezitten moet, de wijze van bewaring, enz. - De houtskool (zie Kool) vormt een belangrijk bestanddeel van het buskruid.
Bronnen: Meyer, Vorträge über die Artillerietechnik. Aide mémoire portatif à l'usage des officiers du génie; Birago, Untersuchungen über die europaïschen Brückentrains; D.H. Funch, Proeve over het eikenhout bij den bouw der schepen in gebruik, naar het Deensch door H.G. Jansen. Buitendien de werken over burgerlijke en militaire bouwkunde en over artillerie.

Houw.

Slag. Zie Schermkunst.

Houweel.

Een plat ijzeren blad met een oog, waarin een houten steel wordt gestoken, dient tot losmaking van den grond, die alleen met de schop niet goed kan verwerkt worden. Het behoort tot de draagbare schansgereedschappen der technische troepen.

Houwitsers.

Korte kamerstukken tot het werpen en schieten van granaten en kartetsen. Meer bijzonderheden te vinden onder Geschut en Kanonnen.

Houwitseraffuit.

Zie Affuiten.

Huis.

Zie Gebouwen. Huizen (der regerende vorsten) of versterkte huizen noemde men tot in de 17de eeuw hunne versterkte sloten; van daar huisartillerie in de beteekenis van vestingartillerie.

Huistroepen.

Troepen der koninklijke, vorstelijke, enz. huizen; deze naam wordt dikwijls aan gardetroepen gegeven. In Oostenrijk heetten tot aan het begin der 19de eeuw de regimenten, waarvan de keizer of een der aartshertogen eigenaar was, huisregimenten. Zij hadden anders volstrekt geene voordeelen boven de andere regimenten en met de verandering van den eigenaar verviel ook die benaming.

Hulk.

Zie Baardsen.

Hulpen.

De bewegingen met teugels eu beenen, waardoor de ruiter zijnen wil aan het paard mededeelt. Zie Rijden.

Hulpwapens

Hierdoor verstaat men de technische troepen, pionniers en pontonniers. Zie Genie, Genietroepen.

Huls.

Eene buis van papier, bordpapier, hout of blik tot opname van buskruid of van eenige buskruidsas. Naar haar doel onderscheidt men patroonhulzen, vuurpijlhulzen, enz.

Hutten.

Indien men troepen in eene zeer geconcentreerde stelling en gedurende eenigen tijd op dezelfde plaats moet bijeenhouden en de landstreek daartoe geene gelegenheid aanbiedt, dan worden zij, sedert het medevoeren van linnen tenten buiten gebruik is geraakt, in hutten gehuisvest. De H. verkrijgen, hetzij eene kegelvormige gedaante (ronde hutten), hetzij eene vierhoekige gedaante of die van een eenvoudig dubbel afdak. Zij worden vervaardigd uit spanribben, die bij de ronde hutten allen in één punt zamenloopen, bij de vierhoekige H. steeds twee aan

{==249==} {>>pagina-aanduiding<<}

twee kruiselings met elkander verbonden zijn, en die met eene bekleeding van planken, vlechtwerk, klei, leem of stroo voorzien zijn, terwijl het dak in den regel met stroo bekleed wordt. Eene ronde hut met een grondvlak van 6 ellen middellijn, terwijl de hoogte 3,14 à 3,45 el bedraagt, kan 21 infanteristen of 19 kavalleristen met hun paardentuig bevatten; eene vierkante hut van 5 el zijde, 16 infanteristen of 14 kavalleristen. Tot het optrekken eener hut hebben 10 man, 10 à 12 uren noodig. Bij de vierhoekige hutten wordt de deur in een der gevels aangebragt; somtijds wordt de hut nog 0,30 à 0,50 el ingegraven om meer inwendige hoogte te verkrijgen. Dit kan natuurlijkerwijze alleen geschieden, als de grond behoorlijk droog is en men daarenboven ook voor den afloop van regen- of sneeuwwater gezorgd heeft.

Huzaar.

Zie Kavallerie.

Hydraulica.

Eene wetenschap, die de vloeistoffen in het bijzonder het water in den toestand van evenwigt beschouwt. Zij bevat de hydrostatica (leer van het evenwigt) en de hydrodynomica (leer van de beweging). Men vindt de gronden dezer wetenschap gedeeltelijk in de leerboeken der natuurkunde, gedeeltelijk in die der toegepaste wiskunde behandeld.

Hydrographie.

Een gedeelte der aardrijkskunde, dat de kennis der zeeën en wateren bevat; men vindt het in elk aardrijkskundig leerboek behandeld. Somtijds wordt de kennis van de zee onder den naam van oceanographie afzonderlijk behandeld. Het voornaamste werk daarvoor is: Maury, Géographie physique de la mer.

Hypaspisten.

Zie Infanterie.

Hyperites.

Onder-officier bij de oude Grieken.

Hyperstrateges.

Opperbevelhebber, generalissimus bij de Grieken.

Hyporyctisch.

Onderaardsch; aldus worden de werkzaamheden genoemd, die men bij den mijnenoorlog verrigt.

Hypothalatica.

Kunst om onder water te varen, submarine vaart.



I.

IJs.

Zie Begaanbaarheid.

IJzel.

De IJ. ontstaat door het plotseling bevriezen van losse sneeuw, die met regen vermengd nedergevallen of op den grond gedeeltelijk ontdooid is. Zij belemmert alle troepenbewegingen in de hoogste mate en kan marschen bijna onmogelijk maken.

IJzer.

Het bekende metaal (scheikundig teeken Fe, aequivalent 339,21) komt in de natuur alleen in meteoorsteenen zuiver voor en is anders altijd met verschillende stoffen tot ijzerertsen verbonden. Door de uitsmelting dier ertsen verkrijgt men het ruw- of gietijzer, eene verbinding van ijzer met 3,15 à 5,25 (5,75) ten honderd koolstof. Dit heeft een soortelijk gewigt van 7 à 7,5, is hard, broos, niet smeedbaar en smelt bij 1200o Réaumur. Het staafijzer wordt verkregen door aan het gietijzer, het grootste gedeelte van de koolstof te onttrekken. Het bevat slechts 0,5 à 0,2 ten honderd koolstof, smelt eerst bij 1500 à 1600o Réaumur, kan daarentegen bij veel geringer warmtegraad, zelfs koud met den hamer bewerkt, gesmeed worden, het soortelijk gewigt is 7,6. Het staal heeft een gehalte aan koolstof van 0,6 tot 3 ten honderd, heb staat in dat opzigt tusschen het ruw- en het staafijzer en wordt

{==250==} {>>pagina-aanduiding<<}

uit het eerste verkregen, door daaraan koolstof te onttrekken (natuurlijk-, ruw- of wolfstaal) of uit het laatste door daar koolstof bij te voegen (cementstaal); door smelten en gieten van het cementstaal verkrijgt men dan gegoten staal. Staal is harder maar ook broozer dan staafijzer en smelt bij 1000 à 1100o Réaumur, het soortelijk gewigt is gemiddeld 7,75 tot 8. Wanneer het staal verhit en dan snel in koud water gedompeld (gehard) wordt dan wordt het uiterst hard en veerkrachtig, na die verkoeling dan weder verwarmd (ontlaten), verliest het een weinig van zijne hardheid.
Het gietijzer heeft men reeds lang, dadelijk na het in onbruik geraken der steenen kogels, tot vervaardiging zoowel van volle als van holle projectilen voor geschut gebezigd, terwijl men het zwaardere lood voor de projectilen der handvuurwapens verkoos. De ijzeren vuurmonden worden vooral bij de marine en voor vestinggeschut gebezigd in het algemeen daar, waar men betrekkelijk veel vuurmonden noodig heeft en hunne beweegbaarheid minder in aanmerking komt. Het staafijzer wordt gebruikt tot de vervaardiging van geweerloopen, het staal tot laadstokken, bajonetklingen, zijdgeweren, veêren; in den nieuwsten tijd heeft men ook affuiten (zie Affuiten) zoowel van giet- als van staafijzer vervaardigd. De hooge graad van volmaaktheid, die de vervaardiging van gegoten staal bereikte, bragt eindelijk op het denkbeeld, deze stof ook voor de vervaardiging van vuurmonden en geweerloopen te gebruiken. In 1848 leverde de fabrijk van Krupp te Essen in de Rijnprovincie eene schacht voor een Engelsch 12 
{== afbeelding 	==} {>>afbeelding<<}
    
er granaatkanon, welker afmetingen niet grooter waren, dan die der gelijknamige bronzen schacht en die bij alle geweldige proeven geene beschadiging van de ziel vertoonde; op de wereldtentoonstellingen te Londen en Parijs zag men nieuwe monsters en latere proeven bevestigden de eerste uitkomsten. Het wordt nu vrij algemeen erkend, dat veldstukken van gegoten staal niet alleen die van brons kunnen vervangen, maar dat zij ook wat de duurzaamheid en de onveranderlijkheid der ziel betreft, waaruit dan weder grooter trefkans voortvloeit, gene belangrijk overtreffen. Tot nu toe zijn echter daaraan vele kosten verbonden. Bij eenige proeven had men tot grooter zekerheid het tappen- en bodemstuk met eenen mantel van gietijzer bekleed, die echter geheel ontbeerd kan worden en die zoo hij noodig ware, het gebruik der gegoten stalen vuurmonden zeer zoude beperken. Zulk een mantel kan evenwel dienen ter besparing van kosten, daar de vuurmond een zeker gewigt moet hebben, om niet te sterk op de affuit te werken.

IJzeren handschoen.

Zie Verdedigende Wapens.

IJzeren helm (orde van den).

Keur-Hessische orde in 1814 door den keurvorst Willem I voor militairen gesticht; zij telt drie klassen.

IJzeren kroon.

Ridderorde door Napoleon ingesteld bij de oprigting van het koningrijk Italië, daarna met den ondergang van koningrijk opgeheven, maar in 1816 door den Oostenrijkschen keizer Frans vernieuwd.

IJzeren kruis.

Pruissische ridderorde den 10en Maart 1813 ingesteld ter belooning van uitstekende daden gedurende den bevrijdingsoorlog; het kruis is van gegoten ijzer met zilveren randen en wordt door degenen, die het voor militaire diensten verkregen aan een zwart en wit lint, door hen die het voor burgerlijke verdiensten ontvingen aan een wit lint gedragen. Eerst sedert het aantal ridders dezer orde, door veler dood zeer verminderd is, heeft men daaraan de organisatie eener werkelijke ridderorde gegeven, terwijl het vroeger als een eenvoudig eereteeken beschouwd werd.

Ilee.

Grieksche afdeeling van 64 ruiters.

Incompetentie.

Onbevoegdheid. Zie Justitie.


{==251==} {>>pagina-aanduiding<<}

In den wind.

Zie Wind.

Indeeling.

Indeeling des legers, der troepenafdeelingen, doelmatige verdeeling daarvan in bepaalde eenheden (zie Eenheden) voor de operatiën, het gevecht, de evolutiën.

Indelta-troepen.

Het voornaamste gedeelte van het staande leger in Zweden. Volgens het indelta-stelsel door Karel XI ingevoerd, zijn de eigenaars van zeker grondbezit (hemman genoemd) verpligt een' gekleeden infanterist of een ruiter met paard, wapening en equipement te bezorgen en te onderhouden. De eerstgenoemde verpligting wordt rotering, de laatstgenoemde rustering genoemd, terwijl de eigenaar die eenen infanterist geeft wordt rothallare, hij die een infanterist betaalt rusthallare genoemd. De indelta-soldaat wordt door zijn rot- of rusthallare voor zekeren tijd of voor zijn leven aangenomen; hij krijgt tot woning en onderhoud een huisje (torp genaamd) met een stukje bouwland en jaarlijks zekere leveringen in geld of in natura. De indelta-troepen kunnen niet alleen in tijd van oorlog maar ook in vredestijd tot het houden van garnizoen in steden en vestingen onder de wapenen geroepen en gehouden worden, hoewel zij niet altijd in dadelijke dienst zijn. De officieren en onderofficieren verkrijgen tot hun onderhoud zoogenaamde boställen. Zie Boställen.

Indiscipline.

Teugelloosheid, ongeregeldheid.

Indringen

der projectilen. De uitwerking der projectilen hangt grootendeels af van de diepte; waarop zij in de ligchamen dringen, die zij moeten vernielen. Deze diepte hangt af van de eindsnelheid des projectiels en van zijne massa in verhouding tot de oppervlakte en den aard van het doel. Holle projectilen, die tegen aarden borstweringen of wallen afgeschoten worden, welke zij door hunne springwerking moeten vernielen, mogen niet diep indringen, daar zij anders slechts op dezelfde wijze als de kwetsers zouden werken; zij dringen echter ook niet zoo diep in, omdat zij met betrekkelijk zwakke ladingen geschoten, bij gelijke afstanden eene kleinere eindsnelheid hebben dan volle kogels en eene mindere massa dan volle kogels van hetzelfde kaliber. De kanonkogels dringen in nieuw opgeworpen vast aangestampte aarden wallen met eene lading van 1/3 kogelzwaarte geschoten:
		op	300	400	800	1000 passen.
24 	
{== afbeelding 	==} {>>afbeelding<<}
    
	op	4,00	3,35	1,80	1,40 ellen.
12 	
{== afbeelding 	==} {>>afbeelding<<}
    
	op	2,75	2,25	1,15	0,75 ellen.
6 	
{== afbeelding 	==} {>>afbeelding<<}
    
	op	1,90	1,45	0,60	0,40 ellen.

In oude, uit droog zand en klei gebouwde borstweringen zal de indringing onder gelijke omstandigheden slechts 3/4, in hout slechts 1/4 à 1/3, in oud metselwerk 1/5 à 1/6 van de hierboven opgegevene bedragen. Projectilen, die hout of metselwerk onder hoeken van 25o à 30o treffen, stuiten daarop af, zonder eenige uitwerking te doen. Granaten uit lange houwitsers of granaatkanonnen met eene lading van 1/10 kogelzwaarte geschoten, dringen op 400 passen nog 0,30 à 0,70 el in vasten grond in. Volle en holle projectilen uit bom- en granaatkanonnen geschoten, blijven in eene scheepswand slechts dan steken, als zij haar onder eenen hoek van minstens 75o treffen; bij 1/3 of 1/4 kogelzware lading dringen de volle projectilen uit het Fransche 50 
{== afbeelding 	==} {>>afbeelding<<}
    
s (19 duims) bomkanon op 4000 passen nog diep genoeg in scheepswanden in, bij 1/8 kogelzware lading uit de 8 en 10 duims bomkanonnen nog diep genoeg op 3000 à 3500 passen. Het volle projectiel van den Beijerschen langen 25 
{== afbeelding 	==} {>>afbeelding<<}
    
s (8 1/2 duims) houwitser dringt met 3,25 pond lading op 800 passen 1,725 el, de holle kogel met dezelfde lading op 2000 passen nog 1 el diep in vast aangestampte aarden wallen. Bommen uit mortieren onder 45o geworpen, dringen in vaste borstweringen, die van 7 
{== afbeelding 	==} {>>afbeelding<<}
    
 (15 duim) op 600 passen 0,156 el, die van 10 
{== afbeelding 	==} {>>afbeelding<<}
    
 (17 duim) op 800 passen 0,313

{==252==} {>>pagina-aanduiding<<}

el, die van 25 
{== afbeelding 	==} {>>afbeelding<<}
    
 (22 duim) op 900 passen 0,469 el, die van 50 
{== afbeelding 	==} {>>afbeelding<<}
    
 (28 duim) op 900 passen 0,627 el in. Volgens het zakboekje van De Bruyn dringen onze bommen van 20 en 29 duim in vasten grond:
onder		op	800	1000	1500	2000 passen.
30o	20 dm.	op	0,24	0,29	0,35	0,44 ellen.
30o	29 dm.	op	0,44	0,51	0,60	0,70 ellen.
45o	20 dm.	op	0,35	0,40	0,50	0,60 ellen.
45o	29 dm.	op	0,53	0,60	0,73	0,85 ellen.
60o	20 dm.	op	0,45	0,50	0,55	0,60 ellen.
60o	29 dm.	op	0,77	0,81	0,85	0,92 ellen.
elevatie.						

Het indringingsvermogen van verlengde projectilen uit getrokken vuurmonden geschoten, moet dat van de gewone projectilen aanzienlijk overtreffen, alle andere omstandigheden gelijk genomen; van de uitkomsten der daarmede genomen proeven zijn ons alleen de volgende bekend. De 30 
{== afbeelding 	==} {>>afbeelding<<}
    
er van Cavalli drong op 2650 el nog 3,50 el in vasten grond. De 12 
{== afbeelding 	==} {>>afbeelding<<}
    
er van Armstrong drong op 800 yards (730 el) door een eikenhouten blok van 2,7 el dikte. Op 400 yards (364 el) sloeg de kogel met stalen punt van den 32 
{== afbeelding 	==} {>>afbeelding<<}
    
er van Armstrong, in een deel van een ijzeren plaat van de vlottende batterij Trusty door het boord, rukte een der balken weg en kwam boven het derde dek weder uit. - Congrevische 12 
{== afbeelding 	==} {>>afbeelding<<}
    
er vuurpijlen zijn op 700 passen tot 7 ellen diepte in vasten grond gedrongen; de Fransche vuurpijl van 5 1/4 duim drong op 800 passen, 2 ellen en meer in vasten grond.
Geschutkogels tegen troepen gebruikt, kunnen onder gunstige omstandigheden een groot aantal menschen buiten gevecht stellen; men heeft eenen enkelen vollen kogel 11, 22, 35 zelfs 42 menschen zien kwetsen; gewoonlijk neemt men echter aan, dat een 6 
{== afbeelding 	==} {>>afbeelding<<}
    
er kogel op 800 passen gemiddeld 6 menschen wegneemt en eene granaat, de springwerking daarbij in aanmerking genomen, in het gunstigste geval 15 menschen zou kunnen treffen. Wat de kleinere projectilen, de geweer- en kartetskogels, benevens de stukken der bommen en granaten betreft, zoo rekent men, dat zij op den afstand waarop zij nog eene dennenhouten plank van 2,6 duimen dikte doorboren, een mensch buiten gevecht stellen. Kartetskogels van 1 
{== afbeelding 	==} {>>afbeelding<<}
    
 voldoen nog op 1000 passen aan deze voorwaarde. 7 
{== afbeelding 	==} {>>afbeelding<<}
    
er granaten op 400 passen geworpen, sprongen in 14 à 16 stukken van 1/4 à 1 pond gewigt, die gedeeltelijk nog 6,5 duim in hout drongen. Granaten van 25 
{== afbeelding 	==} {>>afbeelding<<}
    
 op 600 passen geworpen sprongen in evenveel stukken van 1/2 tot 4 1/2 pond, die planken van 9,65 duimen doorboorden. De kogels der granaatkartetsen van den Beijerschen 12 
{== afbeelding 	==} {>>afbeelding<<}
    
er (veldgeschut) op 800 passen geschoten, doorboorden voor de grootste helft 4 wanden van dennen planken van 2,6 duimen dikte, welke op 50 passen achter elkander geplaatst waren, op 1400 passen was dit nog het geval met bijna de helft der kogels en op 1400 passen uit den langen 7 
{== afbeelding 	==} {>>afbeelding<<}
    
er veldhouwitser geschoten, had nog 1/5 gedeelte der kogels dezelfde uitwerking.
De projectilen der Fransche Thouvenin'sche kernbus sloegen op 800 passen voor 1/9 nog door 5 populierhouten schijven, elk 2,2 duim dik op afstanden van 5 duim achter elkander geplaatst. De puntkogels der Beijersche kernbus sloegen op 100 passen door 9,8, op 200 passen door 7,9, op 400 passen door 7,2, op 600 pas door 5,6, op 800 pas door 4,5, op 1200 door 1 plank; de planken waren van dennenhout 2,6 duim dik en 2,6 duim van elkander af staande. De projectilen van het Fransche miniégeweer doorboorden op 100 pas 6,3, op 200 pas 6, op 260 pas 5,4, op 400 pas 5, op 600 pas 4,5, op 800 pas 2,9 plank (deze waren van populieren hout, 2,6

{==253==} {>>pagina-aanduiding<<}

duim dik en op 5 duim afstands van elkander), die van de Beijersche minié-bus doorboorde op 1000 passen nog 3,5 plant (2,6 duim dik en op onderlinge afstanden van 2,6 duim). De puntkogel van het Zwitsersche kortgeweer doorboorde op 800 passen 5, op 1000 passen 3 planken van pijnboomenhout 2,6 duim dik. De kogel van de zundnaald walbus dringt op 400 pas door gevulde schanskorven en daarachter geplaatste zandzakken door en door, eene uitkomst die men met 6 
{== afbeelding 	==} {>>afbeelding<<}
    
s kartetsen niet verkrijgt.

Infaam.

Gelijkluidend met eerloos.

Infanterie.

Voetvolk, het voornaamste wapen en de kern der tegenwoordige legers, zal dit zoo lang blijven als de staatkundige en maatschappelijke inrigting en daardoor de wijze van daarstelling der legers geen geheele ommekeer ondergaat. Wij hebben tegenwoordig, ten minste in naam, meer dan ééne soort van I.; aan verschillende soorten van I. worden hier deze, elders gene benamingen gegeven. De strijd of men ééne of meer soorten van I. hebben moet, een strijd, die nog lang niet beslist is, bevat, door de verschillende denkbeelden, welken men aan die verschillende namen hecht, dan ook zeer veel duisters, en grondt zich, even als de namen zelf vooral op geschiedkundige overleveringen. Het is daarom ook van groot belang, die geschiedkundige zijde te beschouwen.
Bij de beschaafde volken der oudheid kwamen, door de maatschappelijke inrigtingen, als van zelve twee soorten van I. tot stand. De eigenlijke verdedigers des vaderlands waren de grondeigenaars; gering in getal zijnde, versterkten zij hunne gelederen door hunne dienstmannen, volgelingen en slaven en waar ze aanwezig waren, door vrije, doch minder welgestelde mannen. De eersten hadden de middelen, zich van prachtige kostbare verdedigingswapenen, helmen, kurassen, arm- en beenstukken, schilden, enz. te voorzien; de anderen daarentegen, die niets bezaten, konden dit niet en hunne meesters waren door den hoogen prijs dier voorwerpen, slechts zelden in staat, die uitgaven voor hen te bestrijden; bovendien hadden zij er belang bij, zich van hen te onderscheiden en door overwigt van wapens en wapenrusting hun gezag te behouden. Zoo scheidden zich op de natuurlijkste wijze zware en ligte infanterie. Er bestond echter niet alleen verschil in hunne verdedigings-, maar ook in hunne aanvalswapenen.
De zware I. uit de klasse der maatschappij gesproten, die het grootste belang bij het behoud van den staat had, nam voor zich de beslissende wapens, de blanke wapenen en liet aan de ligte de wapens voor het meer verwijderde gevecht, werpspies, slinger en boog over. De blanke wapens pasten daarenboven beter bij de zware wapenrusting, omdat zij in weerwil daarvan toch behandeld konden worden en de zware wapenrusting het vergunde, zich, zonder al te dreigend gevaar, in het digtste slaggewoel te begeven; de ligte wapens waren insgelijks beter voor de ligtgewapenden, die mede genoeg gedekt waren om handgemeen te worden maar ook niet te veel om hen in de behandeling dier wapens te belemmeren. De verdeeling in zware en ligte infanterie in dezen zin, bestond oudtijds uit een militair oogpunt dan ook zelfs daar, waar de genoemde maatschappelijke redenen niet geldig waren, daar men het doelmatige der onderlinge ondersteuning dier beide infanteriesoorten had ingezien. Bij de Grieken werd de zware infanterie door de hopliten (schilddragers) gevormd, die ook phalangiten genoemd werden, omdat zij in de geslotene phalanx streden; als ligte I. stonden daar tegenover de gymneten (naakte knechten) of psiliten (ligtgewapenden), die zich weder onderscheidden in akontisten (schichtwerpers) of peltasten (rondassiers, daar zij een klein schild of rondas, pelta, droegen), sphendoneten (slingeraars) en toxoten (boogschutters). De hopliten voerden

{==254==} {>>pagina-aanduiding<<}

den spies (zie Piek), die eerst kort en handelbaar, naauwelijks 8 voeten lang was en daarna in lengte toenam, naarmate het vertrouwen op den enkelen phalangiet verminderde en de kracht meer en meer in de vaste aaneensluiting der massa gezocht werd, zoodat reeds onder de Macedoniërs de spies eene lengte van 16 voeten verkregen had. - Bij de Romeinen hebben wij in het eerst overeenkomstige instellingen, tot dat zij later bij hunne nationale infanterie alleen aan de zware gedeeltelijk den spies laten (nl. aan de triariërs, de derde linie, de reserve van het legioen) terwijl zij haar gedeeltelijk het zware pilum geven (nl. aan de hastaten en principes of de eerste en tweede linie); dit pilum was eene soort van zware werpspies met eene pyramidale ijzeren punt van over de twee voeten lang, die slechts op korten afstand, onder gunstige omstandigheden op 10 passen kon geworpen worden, terwijl het korte zwaard tot voltooijing van het gevecht diende; de geheele ligte infanterie (veliten) was met ligte werpspiesen bewapend. Op dezelfde wijze vindt men onder dergelijke omstandigheden bij de overige volken eene scheiding van zware en ligte infanterie. Niettegenstaande de onvolledige berigten over de oudste geschiedenis der Germanen, kunnen wij het ook daar, wij kunnen het zelfs bij de Oosterlingen opmerken, hoewel bij deze laatsten reeds van de vroegste tijden af, de vèrtreffende wapens de hoofdrol spelen. Men vindt echter ook reeds in de oudheid veelvuldige pogingen aangewend om de verschillende soorten van infanterie door eene eenige middelbare infanterie te vervangen, even geschikt voor het gevecht in de verte als voor het handgemeen worden; zoo moesten de geworven peltasten van Iphicrates zich van de werpspies voor het verwijderde gevecht, van den langen degen voor het gevecht van man tegen man bedienen. De hypaspisten (schildknapen) van Alexander den Grooten waren eveneens met middelbare verdedigingswapenen voorzien; in de eerste veldtogten in Azië dienden zij echter slechts voor het gevecht van man tegen man. Het was Marius, die bij de Romeinen in dit opzigt eene proef op de grootste schaal nam; hij nam alle verschil van bewapening bij de geheele infanterie weg en gaf aan allen het zware pilum. Deze proef gelukte echter niet volkomen; altijd moesten de Romeinen, hetzij de hulp van ligtgewapenden zoeken of zoo als Caesar bij gebrek aan zulk eene hulp deed, eene keur van uitmuntende soldaten (antesignaren) doen, die zich door het afleggen van hunne bepakking en waarschijnlijk van een gedeelte hunner zware wapenrusting, voor het verspreid gevecht geschikt maakten.
In den lateren tijd onder de Romeinsche keizers, kwam de infanterie geheel in verval; door hare aanraking met de Aziatische volken, nam zij allengs den boog als hoofdwapen aan; daarmede werd zij echter geene ligte infanterie in de eigenlijke beteekenis van het woord; zij streed namelijk niet in verspreide, maar wel in gesloten orde; wij kunnen haar dus als eene soort van infanterie van linie met schietwapens voorzien beschouwen. Terwijl vroeger de beslissing werd verkregen door de zware infanterie, die tot den aanval overging, geschiedde dit nu door de ruiterij; maar evenmin was het de met de bogen bewapende infanterie van linie, die het inleidingsgevecht leverde; dit viel eveneens aan de ruiterij te beurt. - Zij kon dus alleen in de tusschenliggende tijdperken van het gevecht werkzaam zijn en om hare uitwerking hierbij zoo veel mogelijk te verhoogen en haar zoo lang mogelijk voor het handgemeen worden te bewaren, stelde men haar gaarne op, onder bescherming van borstweringen, van verschanste liniën.
Gedurende de eerste eeuwen van de middeleeuwen treedt geene enkele infanterie zóó op den voorgrond, als in de oudheid de Grieksche of Romeinsche. Naarmate van de verschillende volkeren, verschilt ook het voetvolk, dat hier met blanke,

{==255==} {>>pagina-aanduiding<<}

ginds met schietwapenen strijdt, waarbij naar den graad van beschaving meer of minder kunst en orde heerschen. Kort na den dood van Karel den Grooten verdwijnt dan ook eene eigenlijke infanterie geheel van het krijgstooneel van Europa, om geheel door afgezeten ruiterij vervangen te worden. In enkele schuilhoeken wacht nu de infanterie hare opstanding af. In de steden is haar doel voornamelijk ze te verdedigen en zij bewapent zich dus met schietwapens, vooral met bogen. Hier en daar begeleidt zij ook, op dezelfde wijze gewapend, de legers uit ruiterij bestaande, zonder evenwel iets belangrijks uit te voeren; zij wordt voor eenen nutteloozen nasleep aangezien, der vermelding naauwelijks waardig en wordt niet eens gebezigd, waar zij toch nuttig werkzaam zoude kunnen zijn. Het voetvolk vormde zich echter in stilte in de Zwitsersche bergen, waar de boeren hunne vrijheid verworven hadden. Toen de Zwitsers hunnen heldenstrijd tegen de ridders en het huis van Oostenrijk voerden, was hun hoofdwapen de hellebaard, een kort blank wapen, dat even geschikt was bij het vooruitrukken in gesloten hoopen, als bij het gevecht van man tegen man, dat echter onvoldoende was om in de vijandelijke slagorde te dringen, als vijandelijk voetvolk met lange spiesen bewapend, tegenover haar stond, zoo als bij voorbeeld bij Sempach de afgezeten, zwaar uitgeruste ridders. Terwijl de Zwitsers aanvankelijk voor het grootste gedeelte zonder wapenrusting waren, veroverden zij gedurende den loop hunner bevrijdingsoorlogen genoeg stormhoeden, harnassen en schilden om daarmede hunne legers te kunnen uitrusten; maar de meesten hunner verkozen het, zonder wapenrusting te blijven, om zich daardoor gemakkelijker te kunnen bewegen; alleen de eerste gelederen hunner benden, die het eerst den vijand in verwarring moesten brengen, bewapenden zich; geen hunner nam echter een schild aan, ten einde de wapens in het gevecht van man tegen man beter te kunnen voeren. Behalve de hellebaard, werd ook de spies allengs in sterker verhouding aangenomen, om de slaghoopen meer geschikt te maken, ergens door te breken en zich tegen de ruiterij in het open veld te verdedigen. Ook werden schietwapens, voetbogen en later vuurwapens in beperkt aantal bij hen ingevoerd. In hunnen strijd tegen de Armagnac's en later tegen Karel den Stouten toonden de Zwitsers, aan de verbaasde wereld de meerderheid eener dappere, goed zamengestelde en behoorlijk aangevoerde infanterie. Het leen- en ridderwezen ging te niet en baande eenen weg voor de onbepaalde monarchie. Deze stelde zich de Zwitsers ten voorbeeld en vond haren voornaamsten steun op eene, naar hun voorbeeld georganiseerde infanterie. In het eerste gedeelte der 16de eeuw nam de geheele infanterie van de Europesche staten, in de hoofdzaken dezelfde gedaante aan. De hoofdwapens, die zij bezigde waren de speer of spies, die de hellebaard geheel verdrong, en nadat de laatste hand- en voetbogen (alleen bij de Engelschen niet) verdwenen waren, het vuurroer, dat eerst tegen het einde der 15de eeuw tot het gebruik als handwapen geschikt geworden was.
De I. was dus in piekeniers met blanke wapens en in schutters met vuurwapens, hand- of haakbusschutters verdeeld. De haakbusschutters (harquebusiers) werden vooral als tirailleurs gebezigd tot opening van het gevecht, even als de slingeraars en de boogschutters van de oudheid, de piekeniers echter, die in groote gesloten hoopen (zie Bataillon) vereenigd werden, moesten de beslissing te weeg brengen. Hoewel men nu oorspronkelijk van de piekeniers wel niet vergde, dat zij ook van eene zware wapenrusting voorzien waren, en men hunne kracht meer zocht in het gesloten blijven, terwijl alleen het front en de flanken geharnast moesten zijn, eischte men toch in den loop der 16de eeuw hoe langer hoe meer, dat de piekenier geharnast zoude zijn. Daardoor kon hij te geruster in de vijandelijke stelling dringen en was, zoo lang hij nog niet in het gevecht moest komen, beter

{==256==} {>>pagina-aanduiding<<}

tegen het vuur der vijandelijke schutters verzekerd. De schutters evenwel konden geene wapenrustingen dragen, wilden zij hun vuurwapen behoorlijk behandelen. Zoo verdeelde de I. zich weder even als in de oudheid, in twee hoofdsoorten, zware infanterie, die blanke wapens voerde, - piekeniers en ligte infanterie, die van vuurwapens voorzien was - schutters. Vooral door den invloed der godsdienstoorlogen van de 16de eeuw nam het aantal schutters in verhouding tot de piekeniers steeds toe. De juiste verhouding tusschen het tirailleurgevecht met de vuurwapens en het beslissende gevecht met de blanke wapens, dreigde verloren te gaan, totdat de aanvoerders er op bedacht waren ook de schutters meer in de hand te krijgen. Zij stelden ze dus in gesloten rijen en gelederen op en verbonden ze in dezelfde hoopen met de piekeniers tot het beslissend gevecht. Zoo verkregen de bataillons piekeniers vleugels van schutters of werden de piekeniers in het centrum, de schutters op de flanken verdeeld, tot dat eindelijk gedurende de 17de eeuw op deze wijze alle schutters gebruikt werden en er geen meer voor het verstrooide gevecht overbleven.
De naauwe verbinding, waarin piekeniers en schutters in gesloten afdeelingen gebragt waren, in verband met de gestadige aangroeijing van het aantal schutters in verhouding tot dat der piekeniers, oefende den beslissendsten invloed uit op de bestemming dezer laatsten. Terwijl het vroeger namelijk hun doel was, den laatsten slag in gesloten massa toe te brengen, nadat de schutters door hun tirailleurgevecht den opmarsch gedekt, den vijand benadeeld en eenigzins aan het wankelen hadden gebragt, werd nu langzamerhand deze taak der beslissing op de gesloten afdeelingen schutters, die te gelijk met de piekeniers vooruitrukten, overgebragt. Door den vijand gestadig meer te naderen, moesten zij hem door het steeds heviger werkend vuur, dwingen het veld te ruimen. Het denkbeeld van het eigenlijke gevecht met de blanke wapens ging dus allengs verloren; dit kon intusschen, hoewel zulks het voornemen niet was, toch plaats hebben indien de vijand zich door het vuur niet liet verdrijven of zelf tot den aanval oprukte. In dat geval nu, moesten de piekeniers eene dekking voor de schutters daarstellen, dewijl deze met hunne vuurwapens niet in staat waren, eenen hardnekkigen tegenstand te bieden. De bestemming der piekeniers, die dus eerst uitsluitend offensief geweest was, veranderde dus in eene bestemming, die uitsluitend defensief werd, vooral tot dekking tegen den kavallerieaanval. Deze meening omtrent het gebruik der piekeniers, komt reeds gedurende den Nederlandschen bevrijdingsoorlog en nog meer door Gustaaf Adolf gedurende den 30-jarigen oorlog, beslissend te voorschijn. De offensieve werkkring wordt daarentegen, omtrent in dit tijdperk aan de kavallerie opgedragen. Deze neemt gedurende den dertigjarigen oorlog zoodanig in getalsterkte toe, dat men zulks in de vorige eeuw naauwelijks mogelijk zoude geacht hebben. Reeds vroeger hadden de schutters zich in twee soorten gescheiden, daarnevens de haakbusschutters ook de muskettiers, wier bewapening uit het zware musket (zie Handvuurwapens) bestond, te voorschijn gekomen waren. Men onderscheidde toen harquebusiers, muskettiers en piekeniers, dus drie soorten van infanterie. Het musket werd evenwel spoediger ligter en handelbaarder, daardoor verdween gedurende den 30-jarigen oorlog de hand- of haakbus geheel en al, zoodat er weder niet meer dan twee soorten van infanterie piekeniers en muskettiers overbleven. Daarbij kwam in de laatste helft der 17de eeuw eene derde soort, eerst slechts in gering aantal de grenadiers. Dit waren muskettiers, die behalve van hun musket, nog van een aantal handgranaten voorzien waren, die zij, - vooral bij den aanval en de verdediging van vestingen, bij de bestorming en de verdediging van bressen - op den vijand moesten werpen.
De groote verandering in de bestemming der piekeniers, die omstreeks het laatst

{==257==} {>>pagina-aanduiding<<}

der 16de en in het begin der 17de eeuw plaats had, moest tevens hunne waarde verminderen. De muskettiers namen dus belangrijk toe, in verhouding tot de piekeniers; deze verloren daardoor ook de waarde die hun nog overgebleven was, daar zij veel te zwak werden om hunne taak, - de dekking der muskettiers tegen vijandelijke kavallerie-aanvallen - te vervullen. Toen dus het bajonetgeweer zoo volmaakt was, dat het overal konde ingevoerd worden, waren de piekeniers niet meer dan een geschiedkundige naam en men kon ze afschaffen zonder het geringste te verliezen. Deze verandering in de bewapening der infanterie had plaats op het einde der 16de eeuw en heeft in de werkelijkheid niet in het minst die beteekenis, welke men haar bij oppervlakkige beschouwing, zoude toekennen. Daar ook de grenadiers voor en na hunne granaten verloren, die toch ook niet zoo veel nut konden hebben, als men zich hier en daar wel voorgesteld had, zoo zoude er van af het jaar 1730 of daaromtrent, slechts ééne soort van infanterie geweest zijn, namelijk de fusiliers met het bajonetgeweer of den snaphaan bewapend. Dit is ook inderdaad zoo. Evenwel, noemde men nog enkele regimenten muskettiers, andere fusiliers, nog andere grenadiers, hoewel allen op dezelfde wijze bewapend waren. Het eenige verschil, dat tusschen die zoo verschillend genoemde troepen bestond, lag in sommige kleedingstukken, in kleur van laken of uitmonstering of in verschillende vormen van hoofddeksel, enz. Alleen kan men hierop eene uitzondering maken, wat de grenadiers betreft, daar deze met de grootste zorg uitgekozen werden, zoo dat nog op den huidigen dag, de naam van grenadier, synoniem met keurinfanterist is. De nieuwe fusiliers, zoo als wij de infanterie van de 18de eeuw kunnen noemen om het even of ze met den naam van muskettiers, grenadiers, jagers of hoe ook, gedoopt worden, waren door hunne bewapening met het bajonetgeweer, dat is tegelijkertijd een vuurwapen en een blank wapen eene ware middelinfanterie. Men zoude haar ligte infanterie kunnen noemen, als men in overweging nam, dat zij alle verdedigende wapenen van de oude piekeniers en zelfs den stormhoed der oude muskettiers, weggeworpen had. Men zoude haar als tirailleurs of in gesloten orde, nu op deze, dan op gene wijze hebben kunnen gebruiken. De gesloten orde was echter thans de eenig gebruikelijke; zij was volmaakt in overeenstemming met de onbeperkte monarchie, welke nu alom heerschte en met de conventionele wijze van oorlogvoeren, die zij daargesteld had. Om een volkomen gebruik van het vuurwapen te kunnen maken, had men de opstelling der infanterie steeds vlakker gemaakt; reeds gedurende den 30-jarigen oorlog was de diepte der opstelling bijna overal tot op 6 gelederen verminderd en van toen af tot in het midden der 18de eeuw ging die vermindering door eerst op 5, toen op 4 en eindelijk tot op 3 gelederen. De infanterie stond dus niet meer in gesloten hoopen maar in gesloten liniën. Dit overwegende, kon men de fusiliers van de 18de eeuw met meer legt dan vroeger eenige andere infanterie, infanterie van linie noemen. Hoe veel gezag nu ook stilzwijgende overeenkomsten over de wijze van oorlogvoeren in den krijg kunnen hebben, zoo is toch het oorlogshandwerk te toomeloos, dan dat het zich geheel aan banden zoude laten leggen. Deze of gene volgde de overeenkomsten niet, kampen, die men ingevolge de overeenkomst betrokken maar niet genoegzaam bewaakt had, transporten, die zonder voldoend geleide op marsch waren, werden overvallen en men gevoelde de noodzakelijkheid, zich tegen dergelijke ondernemingen te verzekeren.
Hoewel men zich alle mogelijke moeite had gegeven, ook de ruiters binnen de enge grenzen der werktuigelijke vuurtaktiek te beperken, hadden zij toch, zelfs vóór den tijd van Frederik den Grooten zich nimmer geheel daartoe laten brengen. Bij de kavallerie was altijd de ware krijgsgeest blijven bestaan en hoe minder men zich

{==258==} {>>pagina-aanduiding<<}

om haar bekommerde, des te geschikter waren sommige harer afdeelingen gebleven om ook die krijgsdiensten te verrigten, die buiten het enge bestek des slagvelds gelegen zijn en die door de meeste veldheeren van het einde der 17de en het begin der 18de eeuw als buitengewone diensten beschouwd werden. Maar de aard der kavallerie bragt mede, dat zij niet voldoende was om al die diensten te vervullen, vooral niet die, waarbij het er meer op aankwam tegenstand te bieden aan krachten, dan zelfs krachten te ontwikkelen. Men had ook infanterie noodig om in de behoeften van zekere gedeelten der veiligheidsdienst en van den kleinen oorlog te voorzien. Intusschen rekende men de infanterie van linie daartoe te goed en dacht men haar eensdeels voor den werkkring van het slagveld te bederven, als men haar hier en daar in verstrooide orde liet optreden, zoo als toch zulke soort van diensten verlangden; anderdeels vertrouwde men haar niet goed, een gevolg van de wijze waarop zij zamengesteld was, - door werving meestal voor het geheele leven. Men vreesde, dat zij de gunstige gelegenheid te baat zoude nemen om te deserteren. Wij zien dus dat de verschillende staten overal, naast de infanterie van linie, die ook in vredestijd vereenigd blijft, in oorlogstijd eene andere vormen, die hare diensten moet verrigten in den kleinen oorlog, die bijna zelfstandig naast den grooten gevoerd wordt. Wij kunnen deze tweede soort van infanterie opmerken, in de zoogenaamde legioenen van de Franschen, waarin zij met kavallerie vereenigd was, in de vrijbataillons later de vrijregimenten van Frederik den Grooten. Men heeft de gewoonte aangenomen deze infanterie ligte te noemen, in tegenstelling van de infanterie van linie, waaraan men den naam van zware infanterie gaf. Deze onderscheiding werd nog algemeener, toen men ten gevolge van den Amerikaanschen bevrijdingsoorlog en nog sterker en dringender in den loop der Fransche omwentelingsoorlogen, in Europa begon in te zien, dat ook het verspreide gevecht der I. nevens het gesloten gevecht ook op het slagveld met vrucht kon aangewend worden, ja, dat men daartoe kon gedwongen worden, indien de vijand het deed en men niet overal eene ongeëvenredigde kracht bezigen en daardoor in het nadeel komen wilde. Men zocht dus op het einde der 18de eeuw het onderscheid tusschen zware en ligte infanterie niet meer in de bewapening of de uitrusting, want deze was inderdaad even zwaar of even ligt, in het algemeen ligt voor beide soorten van infanterie. Het verschil bestond alleen in het gebruik, dat men van de infanterie maakte; de zware moest in gesloten, de ligte wel niet uitsluitend, maar toch bij voorkeur in verstrooide orde strijden. Hier en daar maakte men wel is waar een verschil in het uitkiezen der manschappen voor de ligte en de zware infanterie. Men stelde gene bij voorbeeld zamen uit bijzonder geschikte en sterke menschen, uit bergbewoners, enz. Maar aan den anderen kant steeg de ligte infanterie gestadig in de achting; men wilde er steeds meer van hebben en nu verdween dit onderscheid in de keuze en zamenstelling al zeer spoedig, terwijl het verschil zich tot kleeding en naam bepaalde. De Franschen gebruikten hunne zoogenaamde ligte infanterie even als de zoogenaamde zware, nu eens als tirailleurs, dan weder gesloten en alle andere mogendheden handelden eveneens, reeds lang eer het einde der oorlogen van het keizerrijk gekomen was. Napoleon deed eene uitspraak, die eene daadzaak was: ‘Er is slechts ééne infanterie.’ Eene kleine uitzondering bestond wel in de korpsen scherpschutters met getrokken geweren bewapend, die in sommige legers bestonden. Deze uitvinding was geregtvaardigd, daar men voor de dienst der scherpschutters werkelijk eene eenzijdige, duidelijk merkbare geschiktheid verlangde, die van het jagtmatig schieten en treffen en deze eigenschap, die slechts bij weinig menschen van nature bestaat, gemakkelijk te erkennen is en, met mate gebruikt,

{==259==} {>>pagina-aanduiding<<}

groote voordeelen kon opleveren. Overigens waren de korpsen scherpschutters in verhouding overal gering in aantal en men kon dus in weerwil van hun bestaan, alleen op de algemeene omstandigheden lettende, zeggen: er is slechts ééne infanterie. In dezen toestand bleven ook de zaken tot aan het jaar 1840 en later; de invoering der slaggeweren bragt daarin geene verandering. Wel is waar, werd meer gestadig vooral in de leerboeken der taktiek het onderscheid tusschen ligte (tirailleur-) en zware (linie) infanterie aangetoond en men dreef den spot met het gezegde dat er slechts ééne infanterie moest zijn; dit werd uitgekreten als eene overdragtelijke geestigheid, die de natuur der dingen niet in aanmerking nam. De menschen, zeide men, hebben niet allen hetzelfde gestel, de eene heeft dezen aanleg, de andere genen; de verrigtingen van den oorlog zijn ook van verschillenden aard; somwijlen vorderde zij groote inspanningen, die door allen niet kunnen volgehouden worden, waarvoor men de sterksten en de geschiktsten moet uitzoeken. Intusschen, hoeveel aanspraak deze denkbeelden ook op praktische waarde maakten, zoo waren zij toch juist in de praktijk niet toe te passen. In de werkelijkheid toch was eens en vooral de bewapening der I. (de kleine uitzondering van scherpschutters daargelaten) voor het geheele leger hetzelfde; hoewel de handelingen van den oorlog verschillend zijn en verschillende krachtsinspanning vorderen, kan men ze toch niet zoodanig uit het verband rukken, dat men daarvoor eene afzonderlijke afdeeling bestemmen kan, - het was zeer moeijelijk, den aanleg der afzonderlijke manschappen voor deze of gene dienst met zekerheid te herkennen, - eindelijk heerschten de meest verschillende denkbeelden over de wijze waarop deze afscheiding in dienst moest plaats hebben. Maar ook in de werkelijkheid bestond in het geheel geen noemenswaardig verschil in de opleiding en de keuze voor de verschillende soorten van infanterie, die men verlangde. Eerst omstreeks het jaar 1840 nam de gang der zaken plotseling eene andere wending; de Franschen waren begonnen met de oprigting hunner jagerbataillons, die door hunne bewapening met getrokken wapens een overwigt voor het schieten, door hunne opleiding, een overwigt in snelheid van beweging boven de overige infanterie moesten verkrijgen. Van toen af erlangen ook de pogingen der geweerfabrijken om een infanteriegeweer uit te vinden, dat even gemakkelijk te laden als het gladde geweer, in trefkans de bus evenaren en haar in schootsverheid overtreffen kan, eene praktische waarde. Sedert het jaar 1848 werden bij alle mogenheden grootere afdeelingen infanterie met geweren van die nieuwe soort bewapend en zij onderscheidden zich toen wezenlijk van de overige. Daar buitendien de verschillende nieuw uitgevonden geweren, verschillende eigenaardigheden bezaten, konden, als men in een leger verschillende soorten van geweren invoerde. ook meer dan twee soorten van infanterie daargesteld worden. Theoretisch en gedeeltelijk ook praktisch was de infanterie, ten tijde van den oorlog in het Oosten op de volgende wijze ingedeeld. a. Infanterie van linie, met de gewone gladde geweren. b. Ligte keur- of eliteinfanterie, met getrokken geweren, bijzonder opgeleid voor de schuttersdienst, wat schieten en beweeglijkheid betreft. c. Scherpschutters, even als vroeger met nog verder dragende geweren dan de ligte keurinfanterie uitgerust en uitgekozen uit menschen, die naar hunnen natuurlijken aanleg en naar hunne ontwikkeling uitmuntende schutters zijn. d. Reserveinfanterie met geweren, die bijzonder snel kunnen geladen worden, voornamelijk bestemd voor het gevecht in gesloten liniën om door een moorddadig vuur, den reeds wankelenden vijand op het beslissende oogenblik en op het beslissende punt, geheel uit het veld te slaan; hiertoe kan men de gardes der verschillende staten rekenen. Men kan aan deze indeeling verwijten, wat men aan elke andere kan doen: de valsche veronderstelling, waarop zij berustte,

{==260==} {>>pagina-aanduiding<<}

dat de verschillende handelingen van den veldslag en van den oorlog zich op deze wijze laten afscheiden. Intusschen gaf het verschil in bewapening haar, onder de heerschende omstandigheden, ten minste een zweem van gegrondheid. De zaak echter zoude niet lang bestaan. Hetgeen in de Fransche omwentelingsoorlogen gebeurd was, herhaalde zich. De ligte keurinfanterie, die even geschikt voor het gesloten als voor het verstrooide gevecht en, zoo als men algemeen aannam, bruikbaarder was dan de linieinfanterie, toonde zich het eigenlijke voetvolk, - van daar hare gedurige vermeerdering, bijgevolg vermindering in waarde of het volslagen bederf der linieinfanterie, waaruit alle goede bestanddeelen getrokken werden. Dit en de omstandigheid dat men, hetgeen al zeer spoedig gebeurde, aan de geheele infanterie de voordeelen der nieuwe getrokken geweren wilde verschaffen, brengt ons na weinige jaren weder praktisch tot ééne infanterie, die zich doorgaans van de vroegere slechts onderscheidt, door het gebruik der getrokken geweren en zoo als men beweert, en misschien hier en daar regt heeft, te beweren door eene betere ontwikkeling van haar bewegingsvermogen. Bij deze ééne infanterie komen dan nog alleen eenige zwakke korpsen scherpschutters, die op groote afstanden op enkele personen vuren.
De tegenwoordige infanterie wordt verdeeld in kompagniën, bataillons, brigades; bij de meeste mogendheden heeft men tusschen het bataillon en de brigade nog het regiment. Zoo lang er nog verschillende soorten van infanterie of slechts verschillende benamingen van soorten bestaan, kunnen nu in één regiment verschillende bataillons gewone linieinfanterie en een' of meerdere bataillons ligte keurinfanterie vereenigd zijn. De gewone infanterie bestaat onder den naam van infanterie van linie, muskettiers of fusiliers; even zoo bestaan voor de ligte keurinfanterie de verschillende namen thans of vroeger in gebruik van jagers (chasseurs-à-pied) fusiliers, flankeurs, schutters, veldjagers. Bij verschillende mogendheden bestaan ook in één en hetzelfde bataillon infanterie van linie of keurinfanterie nog kompagniën, die eene verschillende benaming voeren en gedeeltelijk eene verschillende bestemming hebben. Zulk een bataillon heeft bij voorbeeld, behalve eenige kompagniën, die zijne hoofdsterkte uitmaken, nog eene kompagnie gewoonlijk op den linkervleugel opgesteld en voornamelijk bestemd om de tirailleurdienst te verrigten. Deze kompagnie voert dan den naam van tirailleur-kompagnie, ligte kompagnie of kompagnie jagers, kompagnie schutters, voltigeur-kompagnie (bij de Franschen); daarbij komt somtijds nog eene kompagnie grenadiers (bij de ligte keurinfanterie ook wel kompagnie karabiniers genoemd) op den regtervleugel en uit groote, krachtige, uitgezochte manschappen bestaande. Somtijds zijn de beide vleugelkompagniën ligte infanterie of jagers, zoo als bij voorbeeld bij de Zwitsers in jagers regts en jagers links onderscheiden. Bij de Pruissen, waar geene bijzondere tirailleurkompagniën bestaan, maar het derde gelid van het bataillon voornamelijk voor het verstrooide gevecht bestemd is, dragen bij voorkeur de manschappen daarvan den naam van schutters, het gelid den naam van gelidschutters, hoewel ook ieder infanterist, zoodra hij in de tirailleurlinie is, schutter genoemd wordt.
De scherpschutters bijzonder goede, uitgezochte schutters zijn nu eens over de kompagniën linie- of ligte keur-infanterie verdeeld, dan weder vormen zij afzonderlijke kompagniën of bataillons. Zij worden ook niet altijd scherpschutters geheeten, maar dragen somtijds den naam van jagers; zoo zijn de Pruissische jagerbataillons bij voorbeeld, werkelijk voor de dienst van scherpschutters bestemd.
Bij de infanterie van de garde kunnen nu al deze verschillende soorten en indee-
{==261==} {>>pagina-aanduiding<<}
lingen weder voorkomen; zoo heeft men bij de keizerlijke Fransche garde, regimenten grenadiers, voltigeurs, zelfs zouaven; op andere plaatsen wordt de infanterie der garde bij voorkeur grenadiers genoemd; echter ontbreken, bij eene garde-infanterie zelden bijzondere korpsen garde-jagers.
Met dit kort overzigt hebben wij alleen de verschillende bestaande of mogelijke zamenstellingen willen aangeven en tegelijkertijd willen aantoonen, dat dezelfde naam bij verschillende legers en zelfs in één en hetzelfde leger, dikwerf in even veel verschillende beteekenissen gebezigd wordt, als aan den anderen kant verschillende namen hetzelfde beteekenen. Wij hebben de indeeling nog niet uitgeput, daar somtijds korpsen infanterie hunnen oorsprong geheel aan plaatselijke omstandigheden te danken hebben en daaraan hunnen naam verschuldigd zijn, zoo als bij voorbeeld de zouaven en de tirailleurs d'Afrique (turco's) van de Franschen. Daar waar in nieuweren tijd de naam veliten nog voor infanterie-afdeelingen voorkomt, beteekent hij eene ligte infanterie. De oprigting van bijzondere garnizoens- of bezettingsinfanterie zoude zich heden ten dage voor de groote mogendheden laten regtvaardigen, die meer op verdediging dan op aanval moeten rekenen, talrijke vestingen in hunne landen hebben en waarbij het stelsel van algemeene dienstverpligting is aangenomen. Deze bezettingsinfanterie zoude zich echter zoo wel door hare getalsterkte als door hare zamenstelling van de vroegere garnizoensbataillons (zie Garnizoen) moeten onderscheiden.

Inferieur.

Ondergeschikte, onderhoorige.

Infirmerie.

Ziekenhuis. Militair etablissement in garnizoenen waar geen hospitaal aanwezig is.

Informatie.

Onderzoek. Zie Justitie.

Ingangen.

Alle poorten of andere dergelijke openingen van vestingwerken met de dammen, bruggen, enz. die daartoe behooren.

Ingenieur.

Korps ingenieurs. Zie Genie.

Ingewikkeld.

Men noemt eene manoeuvre, eene evolutie, eene operatie ingewikkeld, indien tot hare volvoering de juiste zamenwerking van verschillende afzonderlijke troepenafdeelingen in tijd en ruimte noodig is en zonder eene naauwkeurige berekening des tijds noodzakelijk verwarring moet ontstaan.

Ingraving.

Men noemt in de verdedigingskunst I. eene borstwering, die zich niet genoeg boven den beganen grond verheft om troepen, welke daarachter opgesteld worden, te dekken; de noodige hoogte daartoe wordt dan verkregen, door de gracht in plaats van vóór, achter de borstwering daar te stellen en de verdedigers in die gracht te plaatsen. Zulk eene borstwering wordt dan I. of loopgraaf genoemd. Men kan ze overal gebruiken waar men geenen aanval des vijands te verwachten heeft en dus alleen eene dekking tegen het vijandelijke vuur verlangd wordt en daar waar het voorliggende terrein zelf eenen aanval des vijands onmogelijk of zeer moeijelijk maakt, zoo als bij voorbeeld het geval is met de borstweringen, die achter eene rivier of aan eene steile berghelling aangelegd zijn, in welk geval die rivier of die berghelling de gracht volkomen vervangen. Men maakt ook ingravingen als het er hoofdzakelijk op aan komt eene spoedige dekking voor arbeiders en troepen te verkrijgen, dus voornamelijk bij den belegeringsarbeid. Somtijds maakt men eene gracht vóór en eene achter de borstwering; daardoor heeft men het voordeel, tegelijkertijd een grooter aantal arbeiders te kunnen bezigen en zoo doende het werk zeer te bespoedigen.

Inhaber.

Eigenaar van een regiment. Zie Regiment.

Initiatief.

Men verstaat door de uitdrukking, dat een leger het I. heeft, dat

{==262==} {>>pagina-aanduiding<<}

dit leger geheel vrij in zijne handelingen is en dus kan overgaan tot welke operatie of welke manoeuvre het wil. Meestal is dit de sterkere partij, degene die den aanval volvoeren zal, ten minste als men zich dien aanval slechts betrekkelijk, niet volstrekt voorstelt. Eene partij kan bij voorbeeld staatkundig de defensieve zijn en toch den strategischen aanval verrigten, zij kan op een oorlogstooneel defensief handelen en toch eenen aanvallenden veldslag leveren. Het is dus meer of min haarkloverij als men de denkbeelden van het initiatief en den aanval van elkander wil scheiden; dit geschiedt vooral door de navolgers van Clausewitz, die aan den aanval volstrekt geene meerderheid boven de verdediging willen toekennen, terwijl zij aan den anderen kant aan hunne verdediging toch die meerderheid niet kunnen blijven toeschrijven, zonder gestadig daarin aanvallende bewegingen op te nemen, die zij dan liever initiatief noemen, ten einde niet genoodzaakt te zijn, de krachten in den aanval vervat te moeten erkennen.

Inkwartiering.

De soldaten bij de burgers logeren. Men gebruikt dit woord vooral in dien zin, als er sprake is van marcherende treepen, die slechts voor één, hoogstens voor twee dagen verblijf houden. De manschappen worden bij geregelde inkwartiering, daartoe voorzien van inkwartieringsbilletten, door het gemeentebestuur verstrekt, waarmede zij hunne aanspraken kunnen bewijzen. Bestaat de gelegenheid niet, de inkwartiering aan te zeggen en vooraf te regelen, dan bepaalt men er zich toe, op de deuren of vensters der afzonderlijke huizen, het aantal in te kwartieren manschappen, benevens de nummers van het bataillon en de kompagnie te schrijven.

Inleiding.

Strategische I. van het gevecht. Zie Gevecht en Vechtwijze.

Inlijven.

1o. Nieuwe ligtingen bij een korps indeelen. 2o. Eene afdeeling met eene andere vereenigen. Degene, die dan hare zelfstandigheid verliest, wordt ingelijfd.

Inschepen.

Troepen inschepen. Zie Landing, Rivier overgang.

Inschieten.

Het I. der getrokken vuurwapens heeft ten doel, den juisten stand van vizier en korrel ten opzigte van het rigtvlak te onderzoeken. Daartoe worden door een geoefend schutter opgelegd van den schietbok, eenige schoten gedaan op eene schijf, welke niet verder dan honderd pas verwijderd is en die van eene roos en van een dikke vertikale streep door het midden voorzien is. Wanneer dan eenige opvolgende schoten weinig van de lijn, streek genoemd, afwijken, dan is de vizierlijn in het rigtvlak geplaatst en het wapen streekhoudend; komen de meeste schoten aan ééne zijde der streek, dan moet ook de korrel naar die zijde worden verplaatst. Zoodra het geweer ingeschoten is, wordt de juiste stand der korrel aangeduid door eene vijlstreek te slaan over het voetstuk en den zwaluwstaart der korrel.

Insluiten.

Eene vesting I. Zie Vestingoorlog.

Inspecteur.

1o. Een generaal of hoofdofficier, die aan het hoofd eener inspectie geplaatst is. Bij ons te lande heeft men inspecteurs van de verschillende wapens als van de infanterie, kavallerie, artillerie, geneeskundige dienst, die elk voor hun wapen het algemeene toezigt houden. 2o. Ieder officier, die eene inspectie houdt, inspecteert.

Inspectie.

1o. Het onderzoek van den toestand, zoo van het personeel als van het materieel eener troepenafdeeling, hetzij geheel algemeen (revue) of met opzigt tot bijzondere punten. Men kan de inspectiën onderscheiden in de zoodanige, welke ten doel hebben den graad van oefening der troepen te onderzoeken en in andere, welke in het belang van het bestuur gedaan worden om zich te overtuigen, dat het aantal militairen van elken graad, waarvoor soldij, verpleging, enz. verstrekt wordt, werkelijk

{==263==} {>>pagina-aanduiding<<}

voorhanden is, dat de troep alles heeft ontvangen, waarop zij aanspraak kon maken, dat er niets ontbreekt, enz. Men kan ze ook verdeelen in gewone en buitengewone, waarvan de eersten op gezette tijden terugkeeren, terwijl de laatsten door de daartoe geregtigde bevelhebbers of autoriteiten op onbepaalde tijden en geheel onverwachts worden gehouden.
2o. Eene afdeeling van het leger of een gedeelte van het materieel des legers, ook een gedeelte van het grondgebied, dat met het oog op de eene of andere wijze van toezigt ingedeeld is. Zoo verdeelde Frederik de Groote na den 7-jarigen oorlog zijne infanterie even als zijne kavallerie in 3 inspectiën, aan welker hoofd hij generaals plaatste, die voor de gelijkvormige oefening der troepen verantwoordelijk waren en het toezigt over de regimentskommandanten moesten houden. Zoo heeft men nog thans in Pruissen ingenieurinspectiën, tot elk van welke een zeker aantal vestinginspectiën en ééne pionnierinspectie behoort. Elke vestinginspectie omvat een aantal vestingen; zoo heeft men artillerieinspectiën, zoo heeft men ook bij ons twee inspectiën van fortificatiën wier standplaatsen te Utrecht en te Dordrecht gevestigd zijn.

Inspit.

Zie Roer.

Inspringende hoek.

Zie Uitspringende hoek, Bestrijken.

Instructie.

1o. Zie Order. 2o. Militaire opleiding der troepen, van daar instructeur een officier of onderofficier, die bijzonder belast is om de troepen in dezen of genen tak hunner opleiding te bekwamen. Zie ook Drillen.

Instructie-bataillon.

Zie Bataillon. Het instructiebataillon bij ons leger te Kampen gevestigd, is bestemd tot aankweeking en opleiding van korporaals en onder-officieren der infanterie, om in de behoeften van het leger in Nederland en dat in Indië te voorzien; alsmede tot opleiding van jongelieden voor kwartier- en betaalmeesters. Het is in 4 kompagniën verdeeld en heeft tegenwoordig eene sterkte van 31 officieren en 599 onder-officieren en manschappen.

Instructie-inventaris.

Staat welke een volledig overzigt over het materieel der artillerie geeft en waarin voorkomen, de prijs der voorwerpen, hun gemiddeld gewigt, de hoeveelheid noodig tot de bewapening en uitrusting eener vesting, waartoe de achthoek van Cormontaigne is aangenomen, de hoeveelheid noodig tot een belegeringspark van 100 vuurmonden. Hij is verdeeld in de volgende hoofdstukken: 1o. Geschut. 2o. IJzeren projectilen met toebehooren. 3o. Affuiten en voertuigen met toebehooren. 4o. Voorraadstukken tot vuurmonden, affuiten en voertuigen. 5o. Gereedschappen tot de bediening van het geschut en het werpen van handgranaten, met toehehooren. 6o. Draagbare wapenen met toebehooren en verwisselstukken. 7o. Buskruid en ernstvuurwerken en daartoe behoorende bestanddeelen en gereedschappen. 8o. Algemeene werktuigen en gereedschappen. 9o. Gereedschappen tot den batterijbouw en beddinghout. 10o. Paardentuig. 11o. Brandbluschgereedschappen. 12o. Bruggen-materieel. 13o. Gereedschappen tot ambachten. 14o. Materialen en algemeene behoeften. 15o. Voorwerpen niet tot het materieel der artillerie behoorende. 16o. Bureaubehoeften en huismeubelen.

Insubordinatie.

Zie Misdrijf.

Insulteren.

Eene vesting I.; haar onverhoeds aanvallen.

Insurrectie.

1o. Opstand met het nevendenkbeeld, dat het regt aan de zijde der opstandelingen is; al degenen, die deelnemen aan den opstand, even als de troepen, die door de opstandelingen op de been gebragt worden, dragen den naam van insurgenten. Door het nevendenkbeeld van regt wordt de I. van rebellie, de insurgenten van rebellen onderscheiden. De magt evenwel, welke de I. regtstreeks

{==264==} {>>pagina-aanduiding<<}

bestrijden moet, erkent zelden het regt daarvan, zoodat dan ook in officiële stukken die magt, de insurgenten meestal met den naam van rebellen bestempelt. 2o. De algemeene oproeping van den Hongaarschen adel, volgens het oude Hongaarsche staatsregt, de Hongaarsche heerban overeenstemmende met het Poolsche Pospolite ruszenie.

Intact.

Onaangeroerd, zijn troepen, die nog niet in gevecht gekomen zijn. Zie Liniën, Reserven.

Intendance.

Een korps officieren of militaire ambtenaren, waaraan met uitzondering van het militaire element, het geheele of een groot gedeelte van het beheer des legers is opgedragen, namelijk alles wat betrekking heeft op verpleging, huisvesting en kleeding der troepen. Het korps intendanten heeft zijne eigene hierarchie en de rangen daarbij stemmen overeen met die der andere wapens, als intendant der 1ste klasse met kolonel, id. der 2de klasse met luitenant-kolonel, onder-intendant der 1ste klasse met majoor, id. der 2de klasse met kapitein. Bij een actief of operatieleger draagt de voornaamste ambtenaar der militaire administratie den naam van hoofd-intendant of intendant-generaal; de intendanten beheeren onder hem de afzonderlijke legerkorpsen en divisiën, de onder-intendanten de brigades; aan al deze officieren worden dan nog adjuncten toegevoegd. De militaire intendance is bij ons een onderdeel der militaire administratie. Zij bestaat uit 1 intendant der 1ste klasse, 2 der 2de klasse, 2 onder-intendanten der 1ste en 4 der 2de klasse.
In Frankrijk heeft het korps intendanten den grootsten werkkring. Alle leden daarvan worden hier beschouwd als gemagtigden van den minister van oorlog met betrekking tot alles wat de leiding van de dienst der administratie, de contrôle der gelden en uitgaven betreft. De I. moet zich van de aanwezigheid van personeel en materieel door inspectiën en monsteringen overtuigen: zij moet de aanspraken regelen, die men uit die aanwezigheid van personeel en materieel op verstrekkingen van allerlei aard kan maken, zij moet voor de daaruit voortvloeijende betalingen en uitgaven zorgen, de inwendige administratie der korpsen bewaken, alle uitgaven controleren en de rekeningen daarover onderzoeken en bepalen. Te velde moet zij daarenboven het toezigt houden over de krijgskassen en de veldpost, contributiën inzamelen, requisitiën bepalen, de functiën van ambtenaar van den burgerlijken stand voor alle militairen buiten de kaders en die van vrederegter in alle gevallen vervullen, waarin buiten Frankrijk verzegelingen moeten plaats hebben. Deze laatste functiën worden bij dè meeste overige Europesche legers door de auditeurs-militair verrigt.

Intervalle.

Zie Afstand.

Interventie.

Tusschenkomst van eenen staat in de binnenlandsche aangelegenheden van eenen anderen staat.

Intrekken.

De posten I., ze afhalen, zonder nieuwe op te stellen; de voorposten I. zie Veiligheidsdienst; uitgezwermde tirailleurs I.

Inundatie.

Eene watervlakte, die een gewoonlijk droog terrein, bedekt. De inundatiën zijn natuurlijk of kunstmatig. De eersten ontstaan, wanneer ten gevolge van sterke regens of van het smelten der sneeuw in het gebergte de stroomende wateren zoodanig aangroeijen, dat hunne gewone bedding de watermassa niet meer kan bevatten. De wateren treden dan buiten hunne oevers en bedekken het aangrenzende lage land. Men kan eene I. kunstmatig daarstellen, als men dwars door een stroomend water eenen dam aanlegt en deze, wiens hoogte ten minste twee ellen meer dan de hoogte der oevers moet bedragen (zie Opstuwing) in het aangrenzende lage land tot aan de natuurlijke dalranden verlengt. Het water wordt daardoor vooreerst zoodanig opgestuwd, dat het de bedding van de rivier geheel

{==265==} {>>pagina-aanduiding<<}

vult; het overige treedt dan buiten de oevers, eerst onmiddelijk bij den dam, later ook meer stroomopwaarts. Men kan zich van deze kunstmatig gestelde inundatiën bedienen, om het front eener stelling over zekere uitgestrektheid ontoegankelijk voor den vijand te maken of om de waarde van eene smalle en ondiepe beek, die voor het front der stelling loopt, als terreinhindernis te verhoogen. Hoe grooter de stroomsnelheid van het afgedamde water is, des te sneller zal de inundatie de gewenschte hoogte bereiken, des te minder tijd heeft men dus noodig om haar te stellen. Daarentegen heeft men ook des te meer dammen noodig of een des te hooger en breeder dam om de inundatie over eene gelijke uitgestrektheid te stellen. De dam, of de dammen, die de inundatie vormen, moeten zoo als van zelve spreekt, zoodanig voor den vijand gedekt zijn, dat hij ze niet kan doorsteken, hetgeen geschiedt door het aanleggen van werken of door het aanbrengen van beletsels (wolfskuilen, verhakkingen, enz.) vóór den dam of ook wel door eene zoodanige vaste stelling aan te brengen, dat men den dam over zijne geheele lengte met geschut- en geweervuur kan bestrijken. De inundatiën kunnen ook gesteld worden door het buitenwater (zeewater) bij vloed in te laten. Een voorbeeld daarvan vindt men onder anderen in de sluis bij Dintel voor de inundatie van Breda.
Eene vesting in eene lage landstreek gelegen, kan men door inundatiën dekken, als er eene rivier of eene beek door loopt; men behoeft dan slechts op het punt, waar zij binnen de vesting treedt een steenen beer aan te leggen, die op eene doelmatige wijze met de digtst bijzijnde wallen of glacis verbonden is, terwijl die wallen of glacis zelf als keerdammen of verlengingsdammen dienen. Zie ook Opstuwing, Dam.

Inval.

Elke aanvallende oorlog, die een leger op vijandelijk grondgebied voert, is eigenlijk gezegd een I.; men verstaat naar Jomini's voorbeeld intusschen daardoor meer bijzonder, die groote aanvalsoorlogen, die de onderwerping van eenen vijandelijken staat beoogen, waardoor zijn geheele grondgebied als het ware overstroomd wordt, in tegenstelling tot de anderen, die zich tot een meer beperkt doel, bijv. de verovering van een gewest bepalen en diensvolgens ook binnen die enge grenzen blijven.

Invalide.

In het algemeen een krijgsman, die ongeschikt voor de dienst geworden is; men onderscheidt halve invaliden, die wel niet meer voor de velddienst, maar toch voor garnizoensdienst of enkele takken daarvan geschikt zijn en geheele invaliden, die ook daarvoor onbruikbaar zijn. De halve invalide, die niet tot elke bezigheid geheel onbruikbaar is, is dien ten gevolge ook binnen zekere grenzen in de mogelijkheid, gedeeltelijk in zijn onderhoud te voorzien; bij den geheel invalide kan dit meerendeels niet verondersteld worden. Invaliditeit is de toestand van ongeschiktheid voor de dienst; de soldaat geraakt daarin door verwondingen in den oorlog, door ziekten of door ouderdom. Het denkbeeld is zeer natuurlijk, dat de staat in het onderhoud moet voorzien van personen, die in zijne dienst, hetzij verminkt zijn of eenen ouderdom bereikt hebben, die hen ongeschikt voor de dienst maakt. Daarbij is echter veel afhankelijk van de wijze der dienstverrigting en van het vermogen der dienaars. Bestaat bij voorbeeld een leger alleen uit rijke grondeigenaars, wier belang het behoud van den staat medebrengt en die als zij voor den staat strijden, zulks ook voor hunne eigene belangen doen en uit hunne slaven, dan zal het natuurlijk schijnen, dat gene, als zij verminkt worden, dit verlies op eigen gevaar nemen, terwijl zij daarna even als te voren van hunne renten leven en dat zij verder ook voor hunne verminkte slaven zorgen. Dit stelsel heerschte onder anderen bij de Spartanen en gedurende de geheele leenregering. De Spar-
{==266==} {>>pagina-aanduiding<<}
tanen bezigden te velde voor den staat wel altijd een groot aantal slaven, die geenen afzonderlijke meester hadden, maar ten hunnen opzigte vervulde de staat, als groote grondeigenaar, dezelfde pligten als de bijzondere meesters ten opzigte van hunne slaven. Bij de Atheners reeds waren de zaken geheel anders gesteld, dewijl de Attische staat niet alleen op grondbezit en landbouw, maar grootendeels op handel en nijverheid gegrond was. Hier trokken meestal burgers van weinig of geen vermogen te velde en als zij gekwetst werden, zorgde de staat inderdaad voor hen, door hen een klein pensioen te verleenen of in natura te onderhouden. De Romeinen ten tijde der republiek zorgden voor hunne door verwonding of ouderdom invalied geworden soldaten, door de toewijzing van eene zekere uitgestrektheid gronds, (stichting van koloniën) waarmede dan ook steeds de toewijzing van slaven verbonden was, die voor hen konden werken.
Indien de krijgsdienst als een vrij handwerk wordt beschouwd, tot welks uitoefening de soldaat zich voor een' korten tijd verhuurt, dan heeft de staat ook niet den minsten schijn van verpligting, naderhand voor de bijzondere personen, die als invaliden deze dienst verlaten, te zorgen. Het komt er in dit geval alleen op aan of de soldaten in hunne dienstverbindtenis zulks bedingen en of de staat geene soldaten onder gunstiger voorwaarden kan krijgen. Van zulke bepalingen is ons echter hoegenaamd niets bekend. Daarentegen tracht dan de soldaat gedurende zijnen diensttijd door plundering, door dotatiën, die zoowel onder Alexander den Grooten, als onder de Romeinsche keizers en later bij de landsknechten voorkomen, verder door hooge soldij, zooveel mogelijk te krijgen, waarbij dan ook wel bij menigeen de gedachte zal heerschen, eenen spaarpenning voor den ouden dag ter zijde te leggen, wanneer hij geen dienst meer kan verrigten. In de middeleeuwen en in het begin der nieuwere tijden werden invalide soldaten dikwijls als leekbroeders in de kloosters verpleegd, welke zij dan zoo dikwijls de gelegenheid bestond en zij slechts eenigermate dienst konden verrigten, verlieten. Sedert de staat evenwel door den maatschappelijken toestand en door de ontwikkeling der krijgskunde geheel buiten de mogelijkheid kwam, zijne legers alleen uit grondeigenaars te vormen, sedert hij zijne toevlugt tot de conscriptie moest nemen, waardoor de vrijwillige werving benadeeld werd en buitendien eene staande krijgsmagt onderhield, waarin hij elk geoefend soldaat zoo lang mogelijk wilde behouden, hebben de zaken een geheel ander aanzien gekregen. De staat moet nu de zorg voor zijne invaliden op zich nemen. In het laatst der 17de eeuw waren de zaken in Europa op die wijze gesteld en van dien tijd af, dagteekent ook de regeling van het invalidewezen. De invaliden kunnen nu verzorgd worden: a. als het slechts halve invaliden zijn: 1o. door indeeling bij garnizoenstroepen, waar zij hunne volle, eenigzins vermeerderde soldij ontvangen en garnizoensdienst verrigten, een zeer gewone maatregel vooral in de 18de eeuw; 2o. door betaling van een gering pensioen, waarbij men er op rekent, dat zij buitendien door ligten arbeid nog iets daarbij kunnen verdienen, misschien wel door het rondloopen met een draaiorgel of de uitoefening van eene dergelijke vrije kunst. Van dezen aard was bij voorbeeld de Pruissische genadedaalder - een werkelijke daalder - die maandelijks aan uitgediende soldaten, die niet geheel bekwaam waren voor den arbeid, onder zekere voorwaarden werd uitbetaald, iets, dat tot in deze eeuw bestond; 3o. door een kleine burgerlijke post, hetgeen in de hoofdzaak overeenkomt met de indeeling bij de garnizoenstroepen. In latere tijden bediende men zich niet alleen van aanstellingen in burgerlijke posten om halve invaliden te verzorgen, maar maakte er ook een lokaas van, om oudere onderofficieren langer in dienst te houden, door hen na verloop van een zeker aantal jaren aanspraak te geven op eene verzor-
{==267==} {>>pagina-aanduiding<<}
ging in burgerlijke dienst. Het is bekend, dat Frederik de Groote het voornemen had aan invalide onderofficieren, schoolmeestersplaatsen te geven; op dit denkbeeld is men later weder teruggekomen echter onnoodigerwijze, daar spoorwegen, stoombooten, enz. tegenwoordig veelvuldig de gelegenheid geven iemand in eene burgerlijke betrekking te bezorgen; 4o. door een zoogenaamd wachtgeld, dat aan eenen halfinvalide zoolang uitbetaald wordt, tot dat hij weder geheel geschikt voor de dienst is of tot dat eene doelmatige burgerlijke betrekking voor hem open komt. b. Indien zij geheel invalide zijn: 1o. door betaling van een pensioen, hetwelk dan in allen gevalle grooter moet zijn dan voor de halfinvaliden, daar men bij gene niet zoo als bij deze rekenen kan, dat zij gedeeltelijk door arbeid in hun onderhoud kunnen voorzien. De pensioenen worden overigens geregeld: α. naar den graad der ongeschiktheid tot eenigen arbeid en naar de behoefte aan vreemde hulp tot de meest gewone levensverrigtingen, welk stelsel bij de Engelschen het verst gedreven is, daar zij bepaalde sommen vastgesteld hebben voor het verlies van een oog, eene hand, een' arm, een been, enz., waarbij dan nog de regter en linker onderscheiden wordt; β. naar den rang en graad van den ongeschikten, zoodat een officier meer pensioen krijgt dan een onderofficier, deze meer dan een soldaat, enz.; γ. naar den volbragten actieven diensttijd. 2o. Door plaatsing in verplegingsinrigtingen; de bijzondere militaire inrigtingen van dien aard worden invalidehuizen genoemd; in dit opzigt zijn zij in het begin der nieuwere tijden in de plaats der kloosters van de middeleeuwen getreden, welke laatste dikwijls bijzondere dotatiën verkregen onder de voorwaarde een bepaald aantal invalide krijgslieden op te nemen. De meest grootsche inrigting van dien aard is het Fransche invalidenhuis te Parijs, dat in 1674 door Lodewijk XIV gesticht werd, in 1792 den naam Hôtel national des militaires invalides en in 1795 dien van Temple de Mars verkreeg en zijne tegenwoordige inrigting en rijkste dotatie aan Napoleon's dekreet van 1811 verschuldigd is. Het Engelsche invalidenhuis te Chelsea ontstond nagenoeg tegelijkertijd, dat voor de vloot eenige jaren later. De bouw van het Pruissische invalidenhuis te Berlijn werd in 1748 voltooid.
Bij Napoleon's terugkeer van het eiland Elba, vereenigden zich te Amsterdam eenige vaderlandslievende mannen met het voornemen om een fonds daar te stellen, waardoor zij de vrijwillige krijgsdienst wilden aanmoedigen en den moed van den krijgsman in het algemeen wilden aanvuren. Alom vormden zich commissiën om dit doel te ondersteunen en uit de gelden, daardoor bijeengebragt en later vermeerderd met eene gift van het Waterloo-committee en andere gelden, ontstond een fonds ter aanmoediging en ondersteuning van de gewapende dienst in de Nederlanden, dat onder anderen ook in het jaar 1817 een invalidenhuis te Leyden stichtte. In dit invalidenhuis worden opgenomen militairen beneden den rang van officier, die in den oorlog verminkt zijn of anderszins aanspraak op het pensioen hebben. Zij moeten ongehuwd of weduwnaar zijn, zonder kinderen ten hunne laste te hebben. Zij kunnen het I. huis ten allen tijde verlaten, doch worden na dit tweemaal gedaan te hebben, niet meer opgenomen. Het gewone getal is op 136 man bepaald. Zij houden hunne eigene menage en ontvangen daartoe eene bezoldiging. Buitendien zal er een koloniaal invalidenhuis opgerigt worden, waartoe Z.M. de koning, Hds. landgoed Bronbeek, nabij Arnhem gelegen in 1859 ten geschenke heeft gegeven.
De invaliden, zoo officieren als soldaten, zijn in deze huizen volkomen gekazerneerd, worden aldaar verpleegd en krijgen buitendien eenig zakgeld voor hunne kleine verteringen. Deze invalidenhuizen hebben het groote nadeel, dat de invalide een groot gedeelte zijner vrijheid verliest, en vooral dat gehuwden hunne vrouwen

{==268==} {>>pagina-aanduiding<<}

en kinderen niet bij zich kunnen hebben. Te Parijs bijv. zijn invaliden, wier vrouwen om de goedkoopte in verwijderde gedeelten van Frankrijk wonen, en die geen geld genoeg hebben om te Parijs te leven, zelf niet om daar naar toe te komen.
3o. Door indeeling in invalidekompagniën of dergelijke troepen, met welken naam dan ook bestempeld, die op militaire wijze georganiseerd zijn, eenig garnizoen bezetten en aldaar eenige ligte diensten verrigten. Geheel kreupelen kunnen natuurlijk in die afdeelingen niet opgenomen worden; zij vervallen hoe langer hoe meer en worden vervangen deels door opname in de invalidehuizen, deels door pensionering. De aanleiding tot de oprigting dier kompagniën was in de vorige eeuw wel hoofdzakelijk de wensch, om de groote menigte oude uitgediende en geheel ongeschikte soldaten, die echter nog niet geheel hulpeloos waren, onder het strenge opzigt te houden, waaronder zij hun geheele leven gestaan hadden en hen zoo te beletten bot te vieren aan de neiging tot dronkenschap en liederlijkheid, die maar al te zeer bij hen heerschte.

Invallingshoek.

De hoek, waaronder het projectiel het terrein ontmoet. Zie Kogelbaan.

Inversie.

De omkeering der vleugels eener troepenafdeeling. Staan twee bataillons in linie naast elkander, dan volgt de regtervleugel van het linker bataillon op den linkervleugel van het regter bataillon; volgt nu omgekeerd de linkervleugel van het linker bataillon op den regtervleugel van het regter bataillon, dan staan die bataillons bij inversie. Somtijds kan zulks ontstaan door onachtzaamheid van den bataillonskommandant, die bij voorbeeld eene opene kolonne met den regtervleugel aan het hoofd, regts in plaats van links in bataille laat komen. Somtijds kan het echter ook met opzet geschieden om zich sneller te kunnen ontwikkelen. Dit laatste komt vooral bij de kavallerie voor. In het algemeen moet men de I. in de taktische eenheden vermijden; bij grootere troepenkorpsen van verschillende taktische eenheden, die buitendien gewoon zijn door intervallen van elkander gescheiden, te manoeuvreren, is dit minder van belang. Het minst nadeelig is de I. bij de wapens, die uit betrekkelijk weinig, doch op zich zelven zeer belangrijke zamenstellende deelen bestaan, zoo is de I. bij artillerie volkomen onnadeelig, zoo ook bij eskaders of vloten. Om uit de I. weder in de gewone formatie te komen, laat men hetzij de enkele afdeelingen, door wier verkeerd zwenken de I. ontstaan is tweemaal in tegengestelde rigting zwenken of den contramarsch verrigten.

Investeren.

Eene vesting berennen of insluiten.

Inzwenken.

Zie Evolutiën.

Isabella la Catolica (orde van).

Spaansche ridderorde in 1815 door koning Ferdinand VII gesticht.

Isabelle.

Zie Gele paarden.

Isoleren

der leidraden. Zie Ontstekingsmiddelen.

Italiaansche versterkingskunst.

Zie Versterkingskunst.

Itineraire.

(Reisberigt). Schets van eenen marschweg, met aanduiding der afstanden en van het aangrenzende terrein, bijzondere hindernissen, enz.




{==269==} {>>pagina-aanduiding<<}

J.

Jaaghout.

Zie Mast.

Jaagstukken.

De beide voorste vuurmonden op een schip, die vooral bij de vervolging gebezigd worden, om den vijand, dien men niet dadelijk kan inhalen, ten minste eenige kogels na te zenden en hem daardoor zoo doende mogelijk eenige schade toe te brengen, die hem dwingt de snelheid zijner vaart te verminderen.

Jager.

1o. Zie Infanterie, Kavallerie, Chasseur. Jagers. De eerste J., die in Nederlandsche dienst traden, behoorden tot het legioen van den graaf Van Salm, dat in 1785 opgerigt werd. In het volgende jaar werd het afgedankt, doch de troepen in dienst der staten van Holland en West-Friesland genomen. Nadat zij tegen de Pruissen gestreden hadden, verliet de graaf in 1787 onverwacht het land en de staten hielden van zijn korps onder anderen 2 kompagniën J. in dienst. Deze gingen in 1793 over in dienst van de generaliteit en werden met 2 kompagniën, die datzelfde jaar door den graaf Van Bijlandt waren opgerigt, vereenigd tot het bataillon jagers van Bijlandt, welk bataillon in 1794 met een ander bataillon vermeerderd en tot een regiment gevormd werd. Het 1ste bataillon telde 4, het tweede 7 kompagniën. De J. streden met onderscheiding in de zuidelijke Nederlanden. Na de vestiging der Bataafsche republiek werden 4 bataillons jagers, elk van 6 kompagniën opgerigt, die zoo in Noord-Holland in 1799 als aan den Mein in 1800 en 1801 en aan den Donau in 1805 met roem streden. In 1805 werden uit die bataillons 2 regimenten ligte infanterie, elk van 2 bataillons, à 5 kompagniën gevormd, die in 1806 op 3 bataillons gebragt en weder met den naam van J. bestempeld werden, terwijl toen tevens 1 regiment J. bij de koninklijke garde werd opgenomen. Dit laatste werd met het regiment grenadiers tot een regiment garde-infanterie vereenigd, uit de beide eersten werd één regiment J. van 4 bataillons gevormd, dat eerst tot 3 en in 1808 tot 2 bataillons van 9 kompagniën werd verminderd. Bij de inlijving van het koningrijk Holland, werd dit regiment het 33ste regiment ligte infanterie, uit 4 bataillons, elk van 7 kompagniën, bestaande. Toen de Nederlandsche krijgsmagt in September 1814 georganiseerd werd, kwamen daarbij 7 bataillons jagers, waarvan 2 (het 10de en 11de bataillon) voor West-Indië bestemd waren, terwijl het 16de, 18de, 27ste, 35ste en 36ste bataillon hier te lande dienst deden. Alle 7 bataillons streden bij Waterloo met onderscheiding, het 27ste ook bij Quatre-bras. In October 1816 werden de afdeelingen (regimenten) infanterie gevormd en kwamen de J. bij de 13de, 14de, 15de, 16de en 17de afdeeling, terwijl zij in December 1818 bij de bataillons militie dier afdeelingen werden ingelijfd. Eerst den 7den Julij 1829 werden weder 2 bataillons J. opgerigt, die na een groot aantal organisatiën in 1841 met het regiment grenadiers, tot het thans bestaande regiment grenadiers en jagers werden vereenigd. 2o. Zie Jaagstukken.

Jagt of Yacht.

Klein eenmastig vaartuig, vooral ingerigt om bij den wind te zeilen; indien het door eene bagijnera beter voor het zeilen vóór den wind ingerigt is dan gewoonlijk, dan heet het sloep; is de sloep met een aantal kanonnen (tot 20 toe) uitgerust, dan wordt zij gewoonlijk oorlogssloep of kotter genoemd. Deze soorten van vaartuigen dienen vooral tot advysjagten of postschepen.

Jagt maken

op een schip. Het vervolgen.

Jagtorde.

Men geeft somtijds dezen naam aan eene formatie der vloten of eskaders, die tot de vervolging des vijands gebezigd wordt en die het tegengestelde der retraiteorde (zie Formatiën) is.

Jalonneren.

Eene lijn afbakenen hetzij door het plaatsen van baken of door opstelling van manschappen. Deze laatste dragen dan den naam van jalonneurs, de baken dien van jalons.

Janitsaren.

Jenitscheri. (de nieuwe troep), het beroemde korps Turksche infanterie, dat door Urchan in 1328 opgerigt werd uit jonge Christenkinderen, die men in de Mahomedaansche godsdienst opvoedde. Behalve hunne rol op het slagveld, vervulden zij ook niet zelden die van de Pretorianen van het Romeinsche keizerrijk. Reeds Selim III beproefde diensvolgens in 1807 hun een op Europesche wijze georganiseerde troep tegen te stellen en hen op te lossen, maar dit gelukte eerst in 1826 aan Mahmud II na eenen bloedigen strijd. De hoofdwapens der Janitsaren waren een lang geweer, een sabel, daarbij dikwijls nog pistolen in den gordel en een handschar of dolkmes. Hunne aanvallen, hoewel ongeregeld, werden toch door hunne onstuimigheid door den vijand gevreesd; zij vervolgden den vlugtenden vijand met den sabel in de vuist en het geweer in de lucht zwaaijende. - Het is bekend dat het bij de Hongaarshe grenadiers tot aan den slag van Kollin gebruikelijk was, dat het vierde gelid, nadat de drie eersten gevuurd hadden, op beide vleugels met getrokken sabel uitviel. Dit was de vechtwijze der Janitsaren in een Europeesch stelsel gebragt. Men noemt hier en daar nog tegenwoordig Janitsarenmuzijk of Turksch muzijk de regimentsmuzijken der infanterie die uit geruchtmakende instrumenten van allerlei aard, groote trom, schelleboom, enz. zijn zamengesteld.

Jauclide.

Steenwerptuig in de middeleeuwen in zwang.

Johanniter-orde (St.)

Deze orde werd in het jaar 1048 door eenige kooplieden uit Almalfi (in Napels) te Jeruzalem aan het Heilige graf gesticht; toen in 1291 Palestina verloren ging, vestigen zich de Johanniters of Hospitalers het eerst op Cyprus, van daar veroverden zij het eiland Rhodus, dat sedert 1310 in hun volkomen bezit was en hielden zich hier staande tot 1522, toen Soliman II dit eiland na eenen hardnekkigen en langdurigen strijd veroverde. Gedurende acht jaren zonder vasten zetel, werden zij in 1530 door keizer Kabel V in het bezit van de eilanden

{==270==} {>>pagina-aanduiding<<}

Maltha en Gozzo gesteld; waarna zij zich Maltheser ridders noemden en van waar zij gedurig de Mahomedanen bestreden. Intusschen verviel de orde hoe langer hoe meer, daar zij in het nieuwe Europesche stelsel geheel misplaatst was; in 1793 bezette Bonaparte het eiland Maltha ingevolge kapitulatie. Van toen af bestond de orde nog slechts verdeeld zonder middelpunt; zij verloor haar grondbezit in Duitschland in 1805, in Pruissen in 1810. In het laatste land werd nu in Mei 1812 eene nieuwe Johanniter- of Maltheserorde gesticht, waarvan de grootmeester door den koning benoemd wordt, terwijl overigens de orde zonder grondbezit of zonder staatkundigen invloed is. Het ordeteeken wordt door den koning aan adellijke pesonen, naar willekeur verleend. Ook in Oostenrijk bestaat eene Maltheserorde van dezen aard. In den laatsten tijd heeft men vooral in Pruissen herhaalde malen beproefd, aan de orde weder een bepaald staatkundig belang te geven en haar een bepaald doel aan te wijzen. Het behoeft niet gezegd te worden, hoe weinig gevolg dergelijke pogingen in den tegenwoordigen tijd moeten hebben.

Jol.

De kleinste sloep der oorlogsschepen. De linieschepen en fregatten der 1ste klasse hebben 3,  de schooners en schoonerbrikken 2 jollen, de overige schepen en vaartuigen 1.

Jongens.

Knapen van 7 tot 12 en 15 jaren, die op de schepen de zeedienst leeren en te gelijkertijd tot bediening der officieren en andere diensten gebezigd worden; in het gevecht zijn zij behulpzaam bij de bediening der vuurmonden, vooral met het aanbrengen der munitie.

Jonk.

Chineesch oorlogsvaartuig, zeer hoog op het water liggend.

Jonker.

In de 18de eeuw bij vele Duitsche legers gelijkluidend met aspirant-officier. In Pruissen hadden de jonkers den rang van onderofficier en waren bestemd om het vaandel te dragen; van daar de naam van vaandeljonker. Bij ons worden de kadets der militaire akademie J. genoemd.

Jour.

Hoofdofficier du Jour. Zie Week.

Juk.

Het ondersteuningsligchaam der juk- of paalbruggen; het bestaat uit een aantal ingeheide palen door eene sloof gedekt. Indien men over geen laag hout kan beschikken, dan bestaat het juk uit twee gedeelten boven elkander geplaatst; de sloof van het onderste gedeelte draagt den naam van watersloof.

Justitie.

De regtspleging vervalt in twee hoofddeelen, in eene civiele en in eene militaire regtspleging. Wat de eerste aangaat, die geschillen over bijzondere belangen behandelt, zijn ook de militaire personen aan de burgerlijke regtbanken onderworpen, die daarbij de militairen, die hetzij als partijen of als getuigen moeten voorkomen, onder de aangenomen wetelijke vormen, door de militaire autoriteiten, waaronder zij dienen, kunnen laten oproepen. Wat de criminele regtspleging betreft, zoo heeft er nooit verschil van meening bestaan op het punt der militaire misdaden en misdrijven, die door afzonderlijke militaire regtbanken moeten gevonnisd worden; daarentegen is men het zeer dikwijls oneens geweest, of de gewone misdaden (commune delicten) en misdrijven, al of niet tot de regtsmagt der burgerlijke regtbanken behooren. Naarmate het leger hier en daar beschouwd wordt, is ook die vraag in verschillende landen op zeer verschillende wijze opgelost. In Engeland behooren alleen de eigenlijke militaire misdaden en misdrijven tot de competentie der militaire, alle overige daarentegen tot die der burgerlijke regtbanken. In de meeste staten van het vaste land van Europa heeft men overigens de competentie der militaire regtbanken zoo ver mogelijk uitgestrekt, terwijl men elke misdaad, die door eenen militair in werkelijke dienst gepleegd is, als eene militaire beschouwt; indien hij met groot verlof is, bestaan daarvoor overal bijzondere bepalingen.

{==271==} {>>pagina-aanduiding<<}

Uit deze bijzondere omstandigheden vloeit nu de regtstoestand van den krijgsman voort; die toestand is buitengewoon in alle gevallen, waarin de militaire regter het vonnis velt; hieruit volgt van zelf, dat waar eene legerafdeeling buiten 's lands vertoeft, deze buitengewone regtstoestand niet te vermijden is.
Bij ons te lande is het regtsgebied over het leger en de schutterijen bij de wet geregeld en vervat in: 1o. de regtspleging voor het krijgsvolk te land; 2o. de provisionele instructie voor het hoog militair geregtshof; 3o. het criminele wetboek en 4o. het reglement van krijgstucht, zijnde de twee eersten vastgesteld bij de wet van den 20en Julij 1814, de beide laatsten bij de wet van den 15en Maart 1815.
Alle gevallen, waarin de bestraffing van eene militaire misdaad of van een militair misdrijf niet disciplinair, d.i. volgens het reglement van krijgstucht kan geschieden, behooren tot de competentie van den militairen regter. Naarmate van de grootte der misdaad en van de straf, waarmede zij door de militaire wetten (krijgsartikelen) bedreigd wordt, is ook de regtstoestand in de meeste staten verschillend. Bij ons te lande worden de meeste gevallen door den krijgsraad, eenige zeer bijzondere gevallen door het hoog militair geregtshof behandeld; in Duitschland heeft men het standregt voor de ligtere, den krijgsraad voor de zwaardere misdrijven en straffen. Het standregt is van den krijgsraad voornamelijk ouderscheiden door den rang van dengenen, die deze of gene kan zamenroepen en door de zamenstelling zelve. Terwijl meestal de mindere generaals, bijv. de brigade-generaals of zelfs de regimentskommandanten een standregt bijeen kunnen roepen, is het regt tot zamenstelling van eenen krijgsraad meestal aan den kommandant van het leger, of van eene militaire afdeeling voorbehouden. Voorts komt daarbij de rang des beklaagden in aanmerking. Terwijl bijv. de kommandant van een legerkorps of van eene militaire afdeeling eenen krijgsraad over eenen soldaat of onderofficier kan beleggen, kan in sommige landen alleen de minister van oorlog dit doen. Dit alles wordt bepaald door wettelijke bepalingen. Zoo bestaat bij ons geen standregt. De raden van krijgstucht, die vroeger bestonden, doch in 1849 buiten werking gesteld zijn, hadden daarmede veel overeenkomst. De meeste zaken worden door eenen krijgsraad behandeld, die door den kommandant der militaire afdeeling of zoo deze niet aanwezig mogt zijn door den kommanderenden officier van het garnizoen der standplaats van de afdeeling bijeengeroepen wordt.
Wat de zamenstelling van het standregt en van den krijgsraad betreft, zoo bestaat deze laatste meestal uit meer personen (regters) dan het eerste. De regters worden altijd gekozen uit militairen in werkelijke dienst of uit ambtenaren en alleen bij ontstentenis daarvan ook uit gepensioneerden. Daarbij bestaat de vaste grondregel, dat geen der regters in rang of ancienniteit onder den beklaagde mag staan; terwijl dus bijv. over eenen soldaat ook andere soldaten regter kunnen zijn, mag een onderofficier alleen voor oudere onderofficieren te regt gesteld worden. Verder wil men, dat in elke regtbank, militairen van verschillenden rang vertegenwoordigd zijn. Volgens dien regel zoude een standregt over eenen onderofficier uit 2 onderofficieren, 2 luitenants, 2 kapiteins en 1 majoor als president kunnen bestaan; voor eenen krijgsraad zoude men dan 3 onderofficieren, 3 luitenants, 3 kapiteins en 1 majoor kunnen nemen. De regters, die meer of minder bij wijze van jurij oordeelen, zijn hetzij vast aangesteld, òf zij worden telkens bij dienstbeurt door de verschillende korpsen gekommandeerd òf er wordt geloot uit een aantal vaste regters, die meer in getal zijn, dan voor een' krijgsraad vereischt wordt. Bij ons is de tweede genoemde wijze gebruikelijk. De functiën bij den krijgsraad, die regterlijke kennis vorderen, worden in de meeste legers vervuld door een korps militaire ambtenaren, auditeurs-mili-
{==272==} {>>pagina-aanduiding<<}
tair genoemd. Somtijds zijn aan deze nog adjuncten toegevoegd of zijn er in vestingen of aanzienlijke militaire inrigtingen nog buitendien auditeurs aangesteld. In Frankrijk vervullen de intendanten grootendeels de taak der auditeurs. Bij kleinere troepenafdeelingen en in plaatsen, waar geene auditeurs aanwezig zijn, worden hunne functiën door eenen daartoe gekommandeerden officier vervuld.
Ziehier hoe bij ons meestal de loop eener regtzaak is:
Indien een meerdere op goede gronden vermoedt, dat een mindere in rang zich aan eene belangrijke fout of eene misdaad heeft schuldig gemaakt, dan moet hij hem het arrest opleggen en daarna rapport maken aan den kommandant van het korps, waartoe de gearresteerde behoort, terwijl hij tevens eene schriftelijke klagte tegen hem opmaakt. De genoemde kommandant onderzoekt de zaak en naar gelang zijner bevinding ontslaat of straft hij den gearresteerde of zoo de zaak voor den krijgsraad moet behandeld worden, maakt hij rapport aan den kommandant van het garnizoen, het kantonnement of het leger. Deze bepaalt of de zaak voor den krijgsraad moet komen en benoemt alsdan twee officieren commissarissen en eenen fungerenden secretaris (in de residentie van den krijgsraad is dit altijd de auditeur-militair); nadat de beklaagde en de getuigen verhoord zijn, worden de stukken dezer informatie naar de residentie van den krijgsraad opgezonden, werwaarts ook de beklaagde vervoerd wordt en aldaar de zaak op nieuw onderzocht (dit is natuurlijk onnoodig als de eerste informatie ook aldaar heeft plaats gevonden). Daarna roept de kommandant der militaire afdeeling eenen krijgsraad te zamen. Deze bestaat uit eenen hoofdofficier als president en zes officieren als leden; terwijl de functiën van openbare aanklager en secretaris door den auditeur-militair en die van deurwaarder door den provoost-geweldiger vervuld worden. In sommige legers heeft de beklaagde eenen verdediger, hetzij een officier of een regtsgeleerde; bij ons is dit echter niet het geval. De beklaagde heeft in sommige gevallen het regt een der leden van den krijgsraad te recuseren of te wraken; eveneens kan een lid verzoeken om bijzondere redenen van de behandeling der zaak ontslagen te worden. Vervolgens neemt het regtsgeding eenen aanvang; de verschillende stukken worden voorgelezen, de beklaagde daarop gerecolleeerd, terwijl des noods nadere verhooren van den beklaagde of van getuigen of wel confrontatiën plaats hebben. Indien de zaak nu ten volle onderzocht is, gaat de auditeur-militair over tot het verzoek van vrijspraak of van absolutie van de instantie (dit laatste in geval de schuld des beklaagden niet volkomen bewezen is, doch als het berekenbaar mogelijk is, dat later nog nadere bewijzen zouden kunnen worden ingewonnen) of wel hij doet den eisch. In dit geval geeft hij een duidelijk verhaal van de zaak, leidt daaruit de schuld des beklaagden af en concludeert tot zoodanige straf, als hij oordeelt, dat op de bewezen misdaad volgens de wet toepasselijk is. Binnen drie dagen daarna, wijst de krijgsraad bij meerderheid van stemmen het vonnis, waarbij de jongste zijne stem het eerst uitbrengt. Het vonnis wordt dan aan het hoog militair geregtshof ter approbatie opgezonden. In sommige gevallen heeft de beklaagde het regt van appel; indien hij daarvan gebruik wil maken, wordt zijne zaak bij het hoog militair geregtshof op nieuw behandeld. - Na terugbekoming van het vonnis, wordt dit dadelijk ten uitvoer gelegd ten overstaan van twee officieren-commissarissen en den auditeur-militair. Dit geschiedt meestal voor het front der parade. Aan ter dood veroordeelden moet tweemaal 24 uren vóór de executie. den dood worden aangezegd.
Te velde of in eene belegerde of berende plaats, geschiedt de procedure op dezelfde wijze, met uitzondering dat daar meestal een permanente krijgsraad bestaat en de vonnissen in plaats van door het hof, door den kommanderenden generaal bekrachtigd worden.

{==273==} {>>pagina-aanduiding<<}

Alle officieren boven den rang van kapitein, benevens officieren van welken rang ook, die eenige sterkte, stad, buitenlandsche betrekking of eenige andere possessie of post aan den vijand hebben overgegeven, alsmede de auditeurs-militair, staan ter eerster instantie te regt voor het hoog militair geregtshof. De koning heeft het regt van gratie, dat is van geheele of gedeeltelijke kwijtschelding van straf.
De raden van onderzoek, voor officieren hier te lande bij de wet van 28 Aug. 1851, in Indië bij koninklijk besluit van 24 Nov. 1859, ingesteld, hebben even als de Fransche conseils d'enquête veel overeenkomst met de in andere landen gebruikelijke eergeregten (zie Eergeregt). De Fransche raden van krijgstucht (conseils de discipline) beoordeelen of een man, door aanhoudend slecht gedrag ook verdient bij de strafkompagniën (compagnies de discipline) overgeplaatst te worden.
De militaire regtspleging stelt spoed op den voorgrond, de misdaad moet spoedig door de straf opgevolgd worden, opdat men niet in eindelooze procedures vervalle. Dit is van oudsher het doel geweest, dat men met die buitengewone regtspleging trachtte te bereiken. Bij de Grieken was die regtspleging zeer weinig ontwikkeld; de meeste militaire misdrijven der burgers werden eerst na den terugkeer door de gewone regtbanken gevonnisd. Krachtige aanvoerders zochten dit gebrek te verhelpen, door op eigen gezag hunne magt uit te breiden, hetgeen steeds goed opgenomen werd. Bij de Romeinen was die magt van alle hooge en mindere aanvoerders zeer uitgestrekt; men weet weinig van hunne regtspleging, alleen was zij kort; de krijgstribunen vervulden den post van auditeur. De tegenwoordige regtspleging is gegrond op die der landsknechten in het laatst der 15de en bij het begin der 16de eeuw. In vroegere tijden bestonden in de verschillende gewesten van ons vaderland verschillende bepalingen omtrent de militaire strafwetgeving, zoodat die niet overal gelijkmatig was, terwijl door het onbepaalde der wetten, dikwerf verschil over de bevoegdheid der regterlijke collegiën plaats vond. Het was eerst onder de Bataafsche republiek in 1799, dat een algemeen militair wetboek tot stand kwam. Een ontwerp van regtspleging en strafwetten voor de krijgsmagt in 1807 en 1808 op last van koning Lodewijk vervaardigd, heeft nooit kracht van wet gekregen. Gedurende de Fransche overheersching was het leger aan de Fransche militaire wetgeving onderworpen, terwijl bij de herstelling onzer onafhankelijkheid het wetboek van 1799 op nieuw werd ingevoerd, doch in 1814 en 1815 door de nog thans bestaande wetten vervangen werd. In die wetten bestaan vele leemten en gebreken; duisterheid van stijl, onevenredigheid der straffen en willekeur des regters met weinig waarborgen voor den beklaagde, worden daarin veelvuldig aangetroffen, zoodat eene herziening dier wetten eene dringende behoefte geworden is.



K.

Kaai.

Gemetselde oeverkant. De kaaijen dienen om in steden, die door wateren doorsneden zijn, ruimte te winnen of bij landingsplaatsen onmiddelijk aan den oever eene grootere waterdiepte te verkrijgen, dan anders het geval zoude zijn.

Kaap.

Voorgebergte. Zie Wateren.

Kaapstander.

Een windas tot voorttrekken of verplaatsen van lasten, voornamelijk bij het gebruik der schrank.


{==274==} {>>pagina-aanduiding<<}

Kaart.

Figuurlijke voorstelling van een grooter of kleiner gedeelte der aardoppervlakte. De hoofdonderscheiding is die in land- en zeekaarten. Voor militair gebruik onderscheidt men de eerstgenoemden in topographische, chorographische en geographische K. Het onderscheid daartusschen bestaat voornamelijk in de grootere of kleinere schaal en in de voorstellingswijze. Deze laatste kan de voorwerpen, door huune horizontale projectie in hunnen werkelijken omvang, hunne werkelijke gedaante aangeven of zij kan zulks doen door aangenomen teekens. Zoo kan men bij voorbeeld een dorp, al is het cirkelvormig, langwerpig, in het vierkant of hoe ook gebouwd, door een klein kringetje aangeven, enz. Onder topographische kaarten verstaat men de zoodanigen, die op eene schaal van 1/50000 à 1/150000 vervaardigd zijn en waarop alle voorwerpen, zoo naauwkeurig mogelijk in projectie zijn voorgesteld; de chorographische kaarten hebben eene schaal van 1/150000 à 1/1000000 en de voorwerpen zijn daarop gedeeltelijk in projectie, gedeeltelijk door teekens aangeduid; de geographische kaarten eindelijk hebben eene schaal van 1/1000000 of kleiner; alle voorwerpen worden daarop door aangenomen teekens aangegeven. Indien eene kaart op grooter schaal dan die van 1/50000 vervaardigd is, waarbij reeds eene tamelijk naauwkeurige voorstelling tot in kleinigheden toe, mogelijk wordt, dan wordt zij situatiekaart of plan genoemd. Hoe kleiner de schaal eener K. is, des te grooter terrein kan zij bij gelijken omvang bevatten, des te minder voorwerpen kan men er ook op aanduiden en des te algemeener is het overzigt, dat zij geeft. Omgekeerd is de verhouding in het tegengestelde geval. Het is natuurlijk, dat voor het militaire gebruik, kaarten van verschillende schaal noodig zijn; men zoude niet volgens dezelfde kaart een oorlogsplan kunnen beramen, dat half Europa bevat en de dispositie tot een' veldslag of het plan tot den bouw eener vesting kunnen ontwerpen.
Voor het beramen van operatieplannen bezigt men geographische kaarten; voor de regeling van kantonnementen en van marschen zijn gewoonlijk chorographische kaarten op eene schaal van 1/200000 à 1/250000 voldoende, terwijl men voor de dispositiën van veldslagen en groote gevechten, topographische kaarten op 1/100000 of daaromtrent, gebruikt. Het levert meestal een groot gemak op, als een generale staf de kaarten, die in den handel verkrijgbaar zijn, tot het bijzondere militaire gebruik geschikt maakt. Daartoe behoort, dat men om een gemakkelijker overzigt te verkrijgen, sommige terreinvoorwerpen eene bijzondere tint of kleur geeft, bij voorbeeld, aan de hoofdrivieren en bij kaarten op groote schaal aan alle wateren eene blaauwe kleur, aan alle wegen of de hoofdwegen eene roode kleur, aan groote bosschen eene zwarte kleur, enz.; dat men verder op de kaarten ruiten trekt, wier zijden eene bepaalde lengte in marschuren hebben, zoodat men zonder passer of liniaal gemakkelijk de afstanden kan meten, dat men eindelijk voor zekere gewesten de sterkte der bevolking bijschrijft, ten einde gemakkelijker de kantonnementen te kunnen regelen. Men kan al verder statistieke opgaven opnemen op den rand of op den rug der kaart, die daartoe, ten minste voor een gedeelte altijd met papier moet beplakt zijn. Alle kaarten, die officieren tot persoonlijk gebruik medenemen moeten op linnen geplakt en in een gemakkelijk formaat (18 op 10 of 21 op 13 dm.) toegeslagen kunnen worden. Groote geographische of chorographische kaarten, die tot regeling der marschen en tot overzigt van operatiën dienen, worden bij voorkeur niet aan stukken gesneden of toegevouwen. Deze kaarten worden opgerold en in blikken cylindervormige kokers bij het archief van den generalen staf, op de bagaadjekarren medegevoerd Het is gemakkelijk te begrijpen, dat een genoegzaam aantal kaarten voor militair gebruik nuttig, zelfs onontbeerlijk is. Terwijl men ook nog tegenwoordig vaak hoort

{==275==} {>>pagina-aanduiding<<}

zeggen: ‘Als ik maar eens op het terrein ben, dan zal de zaak wel in order komen’, dan is dit toch inderdaad een weinig beteekenend gezegde. Volgens eene goede en naauwkeurige kaart, kan men in den regel de militaire beschikkingen veel juister en met meer zekerheid nemen, dan op het terrein zelf, alleen reeds om de eenvoudige reden, dat men op de kaart een grooter gedeelte van het terrein gemakkelijker overziet dan in de werkelijkheid en daarop niet zoo gemakkelijk als op het terrein zelf, door enkele bijzonderheden van weinig of geen gewigt, van het meer belangrijke wordt afgetrokken. Daar bij het uitbreken of zelfs bij het dreigen van eenen oorlog, juist de kaarten van het oorlogstooneel, waar men handelen zal, zeer moeijelijk te verkrijgen zouden kunnen zijn, zoo moeten bij alle legers reeds in vredestijd maatregelen genomen zijn om een genoegzaam aantal exemplaren van de kaarten der oorlogstooneelen, waar men mogelijk zoude kunnen optreden, te koopen en op te leggen. Dit geschiedt, hetzij door een afzonderlijk kaartenbureau voor het geheele leger of door bijzondere kaartenbureaux bij de legerkorpsen of bij de divisiën. Uit deze depots worden dan bij het uitbreken van eenen oorlog, de kaarten aan de verschillende staven verstrekt.
Reeds de Ouden erkenden het nut van kaarten voor krijgskundig gebruik. Vegetius prijst de medeneming daarvan aan en een namelooze Byzantijnsche schrijver uit de tijden van Justinianus geeft den raad alle terreinen, waarop men tot strijden zoude kunnen komen, op te nemen. Vóór de uitvinding der boekdrukkunst en der houtgraveerkunst kon intusschen het militair gebruik van kaarten slechts zeer beperkt zijn. Met deze uitvindingen breidde het zich evenwel uit en dat wel meer, naarmate alle takken der boekdrukkunst veelvuldige verbeteringen ondergingen. De keizerlijken maakten reeds in de 16de eeuw eene verzameling van de kaarten hunner landen; in Frankrijk stichtte Lodewijk XIV in 1688 het Dépôt de la guerre, waarin niet alleen bestaande kaarten voor oorlogsgebruik verzameld, maar ook nieuwe vervaardigd werden. Tegenwoordig is aan den generalen staf van elk leger eene inrigting - topographisch bureau - verbonden, waarin ten minste de opmeting en de daarstelling van het eigen land, op eene voor militair gebruik geschikte schaal, plaats heeft. De verbazende vorderingen in den steendruk en in alle kunsten, die betrekking hebben op de vervaardiging van kaarten, hebben ten gevolge, dat men tegenwoordig alle vroegere voortbrengselen van dien aard verre kan overtreffen en dat er bijna geen hinderpalen meer bestaan, voor het meest uitgestrekte krijgsgebruik van kaarten. Het nieuwere oorlogsstelsel - sedert de Fransche omwenteling - maakt dit gebruik echter ook veel noodzakelijker, dan het bij voorbeeld in den 7-jarigen oorlog of in de 18de eeuw in het algemeen was. Bij de verpleging uit de magazijnen moesten en konden de legers meer geconcentreerd blijven, dan bij het requisitiestelsel en eene naauwkeurige berekening van de zamenverking der verschillende onderdeelen volgens tijd en ruimte, was toenmaals veel minder noodig dan thans. Hoewel sedert het einde der 17de eeuw tot aan de Fransche omwenteling, de stellingoorlog, die in een innig verband met het terrein staat, eene belangrijke rol vervuld heeft en hoewel men daarom zoude denken, dat daarbij het gebruik van kaarten onontbeerlijk was, zoo kan toch met het volste regt beweerd worden, dat dit gebruik daarbij veel gemakkelijker kon ontbeerd worden, dan bij den oorlog der groote bewegingen. Deze stellingoorlog hield juist de legers langen tijd op hetzelfde punt bezig, zoodat men zelfs tijd verkreeg tot het opmeten van en het grondig bekend raken, met het terrein op dat punt, iets wat bij snelle bewegingen onmogelijk is; al verder waren de legers meer vereenigd, zoodat het terrein alleen met opzigt tot het gevecht in aanmerking kwam en het tot dat einde veel gemakkelijker in de werkelijk-
{==276==} {>>pagina-aanduiding<<}
heid te overzien en op te meten is, dan wanneer men marschen ten doel heeft. Het spreekt van zelve, dat het voorhanden zijn van kaarten nutteloos zoude zijn, indien de officieren, die daarvan gebruik moeten maken, ze niet begrepen. De kaarten spreken eene eigene taal, die geleerd moet worden. Dit geschiedt het best door eigen oefening en het opmeten en in kaart brengen van terrein.
Wij laten hier eene opgave der voornaamste kaarten in de Europesche staten volgen, met de schaal waarop zij vervaardigd zijn.
Frankrijk: Carte topographique de la France levée par ordre du gouvernement et dressée au depôt de la guerre op 1/80000 in 258 bladen à 7 francs per blad en Carte de la France op 1/320000 naar de vorige vervaardigd, in 33 bladen tegen denzelfden prijs. Carte topographique de l'île de Corse, dite du Dépôt de la Guerre op 1/100000 in 4 geheele en 4 halve bladen.
Het Pyreneesche schiereiland: D. Francisco Coëlle, Atlas de Espana y sus Posesiones de ultremar, de Europesche provinciën op 1/200000 in 60 bladen à ƒ4,20 per blad; Berghaus, Karte von der iberischen Halbinsel op 1/1500000.
Italië: Carta degli Stali de Sua Maestà Sarda in Terraferma op 1/50000 in 91 bladen à ƒ2,10 per blad (kaart van den Sardinischen generalen staf). Topographische Karte des lombardisch-venetianischen Königreichs und sämmtlichen Staaten Mittelitaliens door het militair-geographische instituut van den K.K. generaalkwartiermeesterstaf op 1/86400; Wörl, Atlas von Centraleuropa (Frankrijk met de Pyreneën, Duitschland, Denemarken, Polen tot Krakau, Hongarije tot Presburg, Italië tot Rome) op 1/500000; Karte von Italien zum Hand- und Reisegebrauch door de litterarisch-artistische vereeniging te Munchen op 1/2000000.
Zwitserland: Topographische Karte der Schweiz (onder opzigt van den generaal Dufour) op 1/100000 in 25 bladen Leuthold, Reisekarte der Schweiz op 1/333333. Afzonderlijke kaarten der kantons Zurich op 1/25000 in 32 bladen à ƒ1,20, op 1/125000 door Ziegler à ƒ2,40, Aargau op 1/50000; St. Gallen op 1/25000, enz.
Groot-Brittanië: Arrowsmith, Map of England and Wales op 1/100000; Ordnance trigonometrical Survey of Great-Brittain and Ireland op 1/63360.
De Nederlanden: Topographische en militaire kaart van het koningrijk der Nederlanden op 1/50000 in 62 bladen à ƒ2,80; Krayenhoff, Choro-topographische kaart der noordelijke provinciën van het koningrijk der Nederlanden 9 bladen.
België: Girard et Van der Maelen, Nouvelle carte topographique de la Belgique op 1/80000 in 25 bladen en Van der Maelen, Carte topographique de la Belgique op 1/20000 in 250 bladen.
Duitschland met de Oostenrijksche landen: Reymann-Oesfeld, Spezialkarte von Deutschland op 1/200000, elk blad à ƒ0,90 (tot 1 Jan. 1859 verschenen 294 bladen); Straszenkarte der österreichischen Monarchie door den K.K. generaalkwartiermeesterstaf op 1/864000. Topographische kaarten van Beijeren, Wurtemberg, Baden, Hessen-Darmstadt en Hessen-Kassel, het koningrijk Saksen en Hannover op 1/50000; Papen, Topographischer Atlas von Hannover uud Braunschweig op 1/100000; topographische kaart van Westphalen en de Rijnprovincie op 1/80000 en van het oostelijke gedeelte der Pruissische monarchie op 1/100000 beiden door den Pruissischen generalen staf; kaarten van het aartshertogdom Oostenrijk, Salzburg, Tyrol, Stiermarken, Moravië, Illyrië en Boheme door den generaalkwartiermeesterstaf op 1/144000 en op 1/288000; Straszen-, übersichts und Militärroutenkarte des Königreichs Böhmen door denzelfden staf op 1/516000; Fallow, Karte des österreichischen Kaiserstaates op 1/864000; Engelhardt, Generalkarte des preuszi-
{==277==} {>>pagina-aanduiding<<}
schen Staats op 1/600000; Wörl, Atlas von Südwestdeutschland und dem Alpenland op 1/200000 en Atlas von Central Europa (zie onder Italië); Stieler, Atlas von Deutschland op 1/800000.
Denemarken: Topographisk kaart over Kongeriget Danmark med Hertgd. Slesvig udasbegded og udgivet af Generalstaben op 1/80000 in 81 bladen à 1 thaler; Kort i 1/120000 Sund Störrelse over Slesvigs Fastland og Als, enz. door den generalen staf in 6 bladen à 6 thaler.
Zweden: Ljunggren, Atlas van Zweedsche steden op 1/20000.
Rusland en Polen: Schubert, Spezialkarte von Russland op 1/420000 en Kriegsstraszenkarte des europäischen Ruszlands und Polen op 1/680000, beiden zonder teekening van terrein; Weiland, Algemeene kaart van Europeesch Rusland op 1/3218000; Chrzanowski, Carte de l'ancienne Pologne op 1/300000; Engelhardt, Uebersichtskarte von Polen op 1/775000; Podrobnaja Karte Rossiiskoii Imperii, enz. bijzondere kaart van het Rijk door den keizerlijken generalen staf, met Russisch schrift op 1/840000. Van deze zoogenaamde honderdbladige kaart is in 1812 een nadruk in het Fransch vervaardigd. Hoewel reeds in 1804 voltooid, behandelt deze kaart Finland, Polen en al het land tot aan den Weichsel toe, even uitvoerig als datgene, dat binnen de toenmalige grenzen gelegen was.
Turkije en Griekenland: Cotta'sche inrigting, Das Osmanische Reich op 1/100000; Carte de la Grèce door het Fransche Dépôt de la guerre op 1/120000.

Kabellengte.

Zie Ankertouw. Zij werd vroeger gerekend op 120 Amsterdamsche vademen, thans op 225 el. Bij de Franschen heeft zij eene lengte van 195 el.

Kabelstelling.

Kabelgat of touwstelling, bergplaats voor de kabels en touwen van een schip.

Kabeltouw.

Zie Ankerketting.

Kader.

Vroeger prima plana genoemd. Hierdoor verstaat men: 1o. de officieren en onderofficieren; 2o. het gedeelte van de troep, die steeds onder de wapenen blijft, terwijl het overige na een' korteren of langeren oefeningstijd met verlof naar zijne haardsteden vertrekt om door nieuw opgeroepen rekruten vervangen te worden; van daar kader- of verlofgangersstelsel, ook reservestelsel, een weerstelsel, waarbij men volgens de juist genoemde grondregels handelt.

Kaderleger.

Zie Weerstelsel.

Kadet.

In de oorspronkelijke beteekenis jongste zoon; bij het stelsel der majoraten waren de jongste zonen van den adel tot een gering jaargeld beperkt, hetwelk hun door de oudere broeders uitbetaald werd. Sedert de 17de eeuw trachtten de vorsten den adel aan hunne dienst te hechten; terwijl in Frankrijk de jongere zonen van den adel eensdeels hun bestaan in den geestelijken stand zochten, lokte Lodewijk XIV ze anderdeels in de krijgsdienst en opdat zij daarin meer zouden kunnen verrigten dan gewoonlijk en buitendien de oudere broeders zoo spoedig mogelijk van huune verzorging ontheven zouden worden en daardoor meer lust tot intrede in de dienst zoude ontstaan, liet hij ze van hunne jeugd af, op kosten van den staat eene militaire opvoeding geven. In den beginne geschiedde dit daardoor, dat de jonge edellieden in groot aantal bij de verschillende regimenten in de grensplaatsen ingedeeld worden; in 1687 traden in ééns 900 op die wijze opgevoede jonge edellieden in Fransche dienst, terwijl opzettelijk voor hen de vroeger reeds bestaande, doch tijdelijk opgeheven tweede luitenants-plaatsen weder ingevoerd werden. Later had de militaire opvoeding der kadetten in afzonderlijke inrigtingen, kadettenhuizen, kadettenkorpsen, plaats. De andere vorsten, vooral de Duitsche volgden dit Fransche stelsel na. Terwijl behalve de adel, die groote bezittingen had, overigens

{==278==} {>>pagina-aanduiding<<}

een talrijke arme adel bestond, zoo werden niet alleen de jongere zonen des eerstgenoemden adels, maar ook jonge lieden, die geene andere broeders hadden, op dezelfde wijze opgevoed oneigenlijk insgelijks kadetten genoemd. Het woord kadet verkreeg dus de beteekenis van eenen jongeling van goede familie, die in eenig opvoedingsgesticht tot officier gevormd wordt of ook zoo als in Oostenrijk en in Zwitserland, die van eenen adspirant-officier (jonker), die nog geen graad bezit en bij een korps is ingedeeld. Zie Opvoeding.

Kaisson.

De kaissons of munitiekarren dienen tot het het vervoer der munitie bij de batterijen en in de parken. Het bovenstel van den K. draagt eene doelmatig ingerigte kist, door eenen deksel gesloten en die van binnen in verschillende vakken verdeeld is, welke ieder slechts één of wel verschillende schoten bevatten. De kaissons der veldartillerie van 12 en 6 
{== afbeelding 	==} {>>afbeelding<<}
    
 en van 15 en 12 duim zijn tegenwoordig even als de vuurmonden tot op- en afleggen ingerigt en hebben dus minstens twee kisten ééne op den munitievoorwagen en ééne op het achterstel. In een' kaisson kunnen voor den 6 
{== afbeelding 	==} {>>afbeelding<<}
    
er 144, voor den 12 
{== afbeelding 	==} {>>afbeelding<<}
    
er 110, voor den houwitser van 15 dm. 92 en voor den van 12 dm. 110 schoten medegevoerd worden. De kaissons voor infanterie- of kavallerie-patronen patroonkaissons genoemd, kunnen naar het gewigt 10 000 à 20 000 patronen vervoeren. Men zie over de eigenschappen der kaissons als voertuig het art. Voertuigen. Tweeraderige munitiekarren komen nog slechts bij de Russen voor, hier en daar ook tot vervoer van de munitie voor scherpschutters, die alleen in kleine afdeelingen moeten optreden.

Kajuit.

De verblijfplaats van den kommandant van een schip. Op de tweedeksfregatten ligt zij onder de kampanje en strekt zich uit tot aan den spiegel. Het voorste gedeelte is door een schot van de eigenlijke kajuit gescheiden en draagt den naam van kerk of voorkajuit. Op gladdeksschepen is de K. onder het opperdek achter de longroom of het verblijf der officieren. Somtijds in zeer bijzondere gevallen is achter op het halfdek eene bovenkajuit getimmerd.

Kalaader.

Burgvoogd of vestingskommandant in Perzie.

Kalf.

Zie Affuit.

Kalfaten.

Hetzelfde als breeuwen. Zie Breeuwen.

Kaliber.

Zie Geschut, Projectiel, Vuurpijlen.

Kalk.

De K. is het hoofdbestanddeel van den kalkmortel en de cementen, die als metselspeciën gebezigd worden. De kalk, die onder water spoedig verhardt, wordt waterkalk of hydraulische K. genoemd. Hij dient tot reparatiën aan den water- of hydraulischen mortel, die bij alle werken onder water gebezigd wordt. Men gebruikt soms kalkwater om mijngalerijen van kruiddamp te zuiveren, door de wanden daarmede te besprenkelen. Dit berust op de eigenschap dat K. zich met koolzuur verbindt; de oplossing in water geschiedt alleen voor de betere verdeeling.

Kalkoenen.

Zie Hoef.

Kam.

Zie Borstwering.

Kamer.

In het algemeen, dat gedeelte van de ziel van eenig vuurwapen, dat bestemd is de lading te bevatten; in het bijzonder wordt dat gedeelte slechts dan kamer genoemd, wanneer het eene verschillende gedaante als het overige deel der ziel of eene kleinere middellijn heeft. Men gebruikt de kamers bij vuurmonden, wier lading in evenredigheid tot het kaliber zeer gering is, ten einde de lading beter bijeen te houden en haar zoodanig te kunnen plaatsen, dat het ontploffende buskruid op het midden van het projectiel werkt, dus bij het worpgeschut, mortieren en houwitsers. Als algemeene regel kan men aannemen, dat vuurmonden geene kamer behoeven, zoodra hunne kardoezen meer dan 1 kaliber lang zijn. De meest gewone

{==279==} {>>pagina-aanduiding<<}

vormen voor de kamers zijn de cylindrische en de kegelvormige, benevens de paraboloïdevormige. De cylindrische kamers zijn cylinders van minder middellijn dan de ziel, waaraan zij gewoonlijk met een' halven bol aansluiten; de afgeknot kegelvormige kamers worden in twee soorten verdeeld, nl. die waarbij de monding der K. eene gelijke middellijn met de ziel heeft en in die bij welke de middellijn der monding kleiner is dan die der ziel. De mortieren met de eerste soort van kamers worden mortieren à la Gomer genoemd. Vroeger had men kamers van allerlei gedaanten, bolvormige, peervormige, ellipsoïdevormige, enz., waardoor men trachtte de krachtuitwerking der lading aanzienlijk te vergrooten. Hoe kleiner bij gelijken inhoud, het oppervlak en, binnen zekere grenzen, de monding der kamer is, des te grooter is die krachtuitwerking. Bij de meeste stelsels van getrokken kanonnen, die hetzij reeds ingevoerd of nog slechts in beproeving zijn, nl. de stelsels van Wahrendorff, Cavalli en Armstrong heeft men kamers aangebragt. Men is daarbij teruggegaan tot hetzelfde denkbeeld, dat reeds bij de eerste verschijning van vuurwapens toegepast werd en is daartoe gebragt door de groote moeijelijkheid om dit geschut door de monding te laden. Men heeft de schacht uit twee deelen zamengesteld, waarvan het eene het langste, de eigenlijke schacht uitmaakt, het andere, het kortste eene werkelijke kamer tot opname der lading is of slechts een sluitstuk, waarmede men de schacht hecht genoeg kan sluiten, zoodra het projectiel en de lading in de ziel geschoven zijn. In dit laatste geval kan zich in de schacht zelve eene kamer bevinden; hier zal zij echter niet naauwer zijn, dan het overige gedeelte der ziel; daarentegen kan zij met voordeel eene grooter middellijn hebben, waardoor het projectiel en de lading zich gemakkelijk laten inbrengen, terwijl de uitwerking der ontstoken lading het projectiel in de eigenlijke ziel perst en het zoodoende dwingt, de trekken te volgen.
Het kamerlaadstelsel, het stelsel der lading van achteren is nu ook bij de handvuurwapenen toegepast, onder anderen bij het Fransche walgeweer, bij het Noorweegsche en bij het Zweedsche kamerlaadgeweer bij het Pruissische naaldgeweer en bij de Engelsche karabijnen volgens de stelsels van Westley-Richard en Terry. De voordeelen van dit stelsel zullen voornamelijk dan in het oog springen, wanneer, zoo als in de nieuwere vestingen, vuurmonden zoo wel als scherpschutters in enge plaatsen achter schietgaten gesteld worden. Men behoeft dan zijn geweer niet terug te trekken om te laden; evenmin stelt de bedieningsmanschap der vuurmonden zich bloot bij het laden, daar de vuurmond niet teruggebragt behoeft te worden. Daarbij komt nog het voordeel, dat èn geschut èn draagbare vuurwapens veel sneller kunnen geladen worden, terwijl bij de laatsten de laadstok kan ontbeerd worden. Het komt er echter bij de draagbare vuurwapens, als zij in het open veld gebruikt moeten worden, vooral op aan, dat de sluiting van de kulas eenvoudig en zeker zij, voorwaarden waaraan het stelsel Westley-Richard, tot nu toe nog het best schijnt te voldoen. Daarbij wordt de kamer door eene naar boven slaande klep gesloten, waaraan een grendel met koperen kop verbonden is. Bij het sluiten van de kulas, wordt deze grendel van zelve naar voren geduwd. Indien nu de lading ontstoken wordt, dan dringt eene vilten prop, die zich in de achterzijde der patroonhuls bevindt, naar achteren en belet alle gasontsnapping, terwijl zij bij het volgend schot door den kogel naar voren uit den loop wordt gedreven en dezen tevens reinigt.
Men zal gemakkelijk inzien, dat het ook voordeelig zoude zijn, het scheepsgeschut voor kamerlading in te rigten, zooals reeds bij proef bij de Fransche marine geschiedt, volgens het stelsel van den Zweedschen 2den luitenant Engström. De vraag is echter of bij de zeer groote kalibers, die men bij de marine gebruikt, de sluiting wel zoo hecht zal zijn, als zulks wenschelijk is (zie Kanonnen).

{==280==} {>>pagina-aanduiding<<}

Men kan ook aan getrokken handvuurwapens, die door de monding geladen worden, kamers geven, welke dan echter weder eene kleinere middellijn moeten hebben dan de ziel; zoodanig zijn de wapens van het stelsel Delvigne en Delvigne-Poncharra. Kamerstukken, kamergeweren, kamerbussen, enz. zijn zulke vuurwapens, die van eene kamer voorzien zijn; kamerlaadstukken, kamerlaadgeweren, enz. dezulken die van achteren geladen worden.

Kameraad.

Kamergenoot, krijgsmakker. De kleine genootschappen, die het eerst in de 16de eeuw bij de Spaanscbe legers ontstonden, toen zij gestadig op vreemden bodem streden, werden kameraadschappen genoemd. De deelgenooten van zulk een kameraadschap legerden gezamenlijk onder dezelfde tent, hadden een gemeenschappelijk kwartier in de kantonnementen; de oudere manschappen zorgden voor de opvoeding der jongeren, terwijl allen zich verpligtten elkander bij alle omstandigheden hulp en bijstand te verleenen, elkander in het gevecht, bij verwondingen, bij ziekten, enz. te ondersteunen in zoo ver de dienst zulks slechts eenigzins toeliet. Niet alleen onderofficieren en soldaten, maar ook officieren vormden dergelijke genootschappen; daar zij echter bij een vendel gering in getal waren, versterkten zij zich door de opname van jonge edellieden of van uitstekende krijgslieden die geen graad bezaten en eene dergelijke opname in een officierskameraadschap was bijzonder gezocht. Later veranderden deze kameraadschappen in escouades. Tegenwoordig verstaat men door het woord kameraadschap, de verhouding tusschen de leden van hetzelfde korps of van hetzelfde leger in het algemeen en onderscheidt in dien zin goede en slechte kameraadschap, goede en slechte kameraden.

Kamerwacht.

Zie Kampen en Kwartieren.

Kampanje.

Zie Dek.

Kampement.

Zoo veel als kamp, legerplaats. In Oost-Indië geeft men dien naam in het algemeen aan elke plaats waar de troepen huisvesten, ook aan kazernes, enz.

Kampen en kwartieren.

De wijze, waarop voor het verblijf der troepen gezorgd wordt, is zeer verschillend, naarmate van de wijze, waarop zij werkzaam zijn en den graad van rust, dien men hen kan laten genieten. In vredestijd zijn tegenwoordig de troepen in de verschillende steden van het land verdeeld, de infanterie en artillerie gewoonlijk in de grootere steden en vestingen, de kavallerie in de kleinere steden. De troepen zijn dan in hunne garnizoensplaatsen met ééne of meer taktische eenheden, hetzij in militaire woningen, kazernes vereenigd of wel de manschappen zijn afzonderlijk of met eenigen te zamen bij de burgers ingekwartierd. Militairen, wier dienst medebrengt, dat zij op bepaalde plaatsen der stad of vesting wonen, zoo als bijv. de plaatselijke kommandanten, magazijnmeesters, directeurs van andere militaire inrigtingen, benevens hunne helpers, verkrijgen geschikte en op de bepaalde plaats gelegene dienstwoningen. Officieren en soldaten, die niet verpligt zijn in kazernes te wonen en wien geene woning aangewezen wordt, verkrijgen daarvoor in de meeste legers eene geldelijke vergoeding (serviesgeld), terwijl ook de gekazerneerde officieren, eene toelage bekomen tot het meubelen hunner woning. Bij ons te lande, maakt men echter hierop eene van ons standpunt gezien, hoogst onaangename uitzondering. De paarden worden in kazernestallen of in zoo groot mogelijk gehuurde stallen (zie Stallen) onder dak gebragt. De reglementen van alle legers bevatten voorschriften omtrent de ruimte, waarop de verschillende rangen zoo in kazernes, als in burgerwoningen aanspraak kunnen maken, hoe deze verblijven met meubels, bedden en beddegoed moeten voorzien zijn en welke aanspraken de ingekwartierde buitendien nog kan maken, zoo

{==281==} {>>pagina-aanduiding<<}

op brand en verlichting als op voeding. Ongehuwde onderofficieren en soldaten worden in kazernes meestal tot 4, 8 tot 16, bij ons zelfs met geheele kompagniën in eene groote kamer (chambrée) te zamen gelegd. Als regel geldt daarbij, dat elk man 8 kubieke el ruimte moet bekomen. Ook bij inkwartiering handelt men zoo veel mogelijk op dezelfde wijze. Een man (kamerwacht) is voor elke kamer dagelijks met de zorg voor de zindelijkheid en de orde belast.
De kazernering bestaat zoo lang als de staande legers. De Romeinsche praetorianen hadden in Rome volmaakte kazernes en de vaste legerkampen, die de legioenen aan de grenzen hadden, kunnen eveneens als groote kazernes beschouwd worden. In de 17de eeuw werden de staande troepen, vooral de kavallerie, op het platte land en in kleine plaatsjes verdeeld. De garnizoensplaatsen en de burgers, die inkwartiering hadden, moesten meestal ook voor de verpleging zorgen; dit werd een buitengewoon drukkende last, vooral daar bevelhebbers en soldaten zich niet altijd tot het noodzakelijke en het bij voorschriften vastgestelde, bepaalden, doch veel meer vorderden en afpersten. Deze last werd te drukkender, naar gelang de staande legers grooter werden. De klagten daarover aangeheven, het afkoopen van den last door kleine gemeenten, de wensch der regeringen om de lasten der burgers te verminderen en tegelijk door de verandering van deze opbrengsten in natura in geldelijke bijdragen, die daardoor des te zekerder en met meer nut in hunne handen zouden komen, gaven aanleiding, dat op het laatst der 17de en in het begin der 18de eeuw de troepen in grootere afdeelingen in de groote steden zamengetrokken en spoedig daarna gekazerneerd werden Het is duidelijk, dat men in kazernes de krijgstucht gemakkelijker kan handhaven, dan bij de verbrokkeling in kwartieren, dat voor de troepen ook de dienst gemakkelijker wordt, daar zij in allen gevalle den weg uitsparen, dien zij voor elke dienstverrigting van hunne woning naar de verzamelplaats moeten afleggen. In de 18de eeuw was de vrees voor deserteren nog een prikkel te meer om aan de kazernering de voorkeur te verschaffen. In vestingen trachtte men door het bouwen van defensieve kazernes tegelijkertijd voor het verblijf der troepen en de verdediging te zorgen.
In oorlogstijd worden deze wijzen van troepen te logeren belangrijk gewijzigd; alleen in vestingen kunnen zij even als in vredestijd in kazernes onder dak gebragt worden; alleen in zooverre ontstaat hierin eene wijziging, dat de troepen, die tot nu ingekwartierd of niet in defensieve kazernes gelogeerd waren, nu in die kazernes of ook in de kazematten onder de wallen, die meer of minder volkomen tot woonplaatsen zijn ingerigt, geplaatst worden; men moet daarbij, deels wegens de versterking van het garnizoen met betrekking tot den voet van vrede, deels omdat niet meer zoo veel ruimte beschikbaar is, zeer spaarzaam te werk gaan. Men rekent dan ook voor het verblijf in bedekte ruimten voor ieder man op niet meer dan 4 kubieke ellen. Ook het logies der zeelieden op de vloten is in oorlogstijd hetzelfde als in vredestijd; maar geheel anders is het gesteld met de troepen van het actieve operatieleger, die in het vrije veld moeten strijden. Hier zijn de wijzen van legering onderscheiden in: a. kantonnementen of kantonneringen en b. kampen of legerplaatsen.
De troepen betrekken kantonnementen als zij in de steden en dorpen van het land verdeeld en hier bij burgers ingekwartierd worden, terwijl zij geheel of gedeeltelijk uit de magazijnen, door de burgers of door de gemeenten verpleegd worden. De kantonnementen onderscheiden zich van de gewone, hierboven vermelde inkwartiering, hoofdzakelijk doordien de manschappen meer vereenigd gehouden worden, doordien men minder op ruimte en gemak let en door eene andere wijze van ver-
{==282==} {>>pagina-aanduiding<<}
pleging. Volgens den tijd waarin eene troepenafdeeling in dezelfde kantonnementen blijft noemt men ze kantonneringskwartieren (vaste kantonnementen, standkwartieren) en nachtkwartieren of marschkantonnementen; bij deze laatste blijft de troep slechts ééne nacht of twee nachten en één dag (rustdag) in het kwartier om daarna weder verder te marcheren; bij de eersten genieten de troepen eenigen tijd, meestal onbepaald, rust. Naarmate de troepen in de kantonnementen digter bij of verder van elkander liggen, noemt men ze enge of uitgebreide kantonnementen. Het kantonnement is uitgebreid, indien op 4 of 5 inwoners van de landstreek (gemiddelde sterkte van een huisgezin of van de bezitters eener haardstede) hoogstens 1 soldaat gerekend wordt, eng wanneer op datzelfde getal inwoners het aantal soldaten grooter is. Men rekent niet gaarne meer dan 1 soldaat op 1 of 1 1/2 inwoner; maar in buitengewone gevallen is het zelfs mogelijk, dat getal nog grooter te maken, vooral als de troepen gedeeltelijk uit de magazijnen gevoed worden of slechts zeer korten tijd in de kantonnementen zullen blijven. De verdeeling der troepen in de verschillende kantonnementen wordt hunne dislocatie (zie Dislocatie) genoemd.
Een troep betrekt een kamp (legerplaats) of bivouac als de soldaten buiten bewoonde plaatsen in het open veld rusten en zich hier militairement inrigten. De kampen worden onderscheiden naar de wijze van zamenstelling in huttenlegerkampen en tentenlegerkampen. Over de bivouacs zie men het artikel Bivouac. De kampen of bivouacs veroorloven altijd eene engere zamentrekking dan zelfs de engste kantonnementen. Men onderscheidt even als bij de kantonnementen marschlegerplaatsen en standlegerplaatsen.
Bij de keuze van alle kampen of kantonnementen, moet men altijd drie zaken in aanmerking nemen: het gemak der troepen, het gemak der inwoners of hunne zoo gering mogelijke belasting (welke zeker zeer dikwijls moeijelijk over een te brengen zijn) en de mogelijkheid om de troepen op de doelmatigste en gemakkelijkste wijze in werking te stellen. Het eerste punt verlangt in den regel eene uitgebreide verdeeling, waarop het verblijf in standlegerplaatsen onder hutten of in barakken eene uitzondering maakt: het laatste punt eene zoo digt mogelijke bijeentrekking. Aan het tweede punt zou volkomen voldaan worden, als men de troepen nooit inkwartierde en als deze al hunne benoodigdheden medevoerden. Het stelsel der 18de eeuw kwam dit ideaal het meest nabij. De legers voerden tenten mede, die voor elk nachtkwartier werden opgerigt, buitendien beweegbare magazijnen, bakkerijen, enz. Tegenwoordig nu in den regel geene tenten medegevoerd worden, kan men alleen iets dergelijks bereiken door een huttenkamp te betrekken en magazijnen op te slaan. De bivouacs zijn hoegenaamd niet verschoonend voor eene landstreek, omdat de soldaten, als het slechts eenigzins mogelijk is, legstroo en brandhout gebruiken en deze voorwerpen (legerbehoeften) ten minste, altijd in de onmiddelijke nabijheid van het bivouac weghalen, terwijl daarbij nog meestal plaats heeft, dat de troep uit die landstreek zich op nieuw van allerlei behoeften voorziet en genoodzaakt is haar op eene vrij ruwe wijze, nagenoeg uit te plunderen. Men ontziet bij de tegenwoordige wijze van oorlogvoeren de landstreek, de inwoners, het meest door het betrekken van uitgebreide kantonnementen. Hoe verder men van den vijand verwijderd is of hoe meer de toestand, dien van vrede nadert, zoo als bijv. gedurende eenen langen wapenstilstand, des te meer kan men de beide hierboven eerstgenoemde punten, namelijk het gemak der troepen en dat der inwoners in acht nemen, des te meer kan men het laatste punt verwaarloozen en omgekeerd. Hieruit volgt, dat in den tegenwoordigen tijd de uitgebreide kantonnementen kunnen betrokken worden bij de eerste

{==283==} {>>pagina-aanduiding<<}

zamentrekking van een leger vóór het beginnen der vijandelijkheden, gedurende wapenstilstanden, die waarschijnlijkheid van langen duur zullen zijn en als de weêrsgesteldheid eenen langeren stilstand der operatiën noodzakelijk maakt (winterkwartieren); enge kantonnementen kunnen betrokken worden onmiddelijk voor dat het leger de operatiën zal beginnen en gedurende deze operatiën, zoo lang men nog minstens 4 marschdagen van den vijand verwijderd is (marschkantonnementen). Men zal somtijds gedwongen zijn, ze in winterveldtogten te bezigen, om het leger niet te veel uit te putten. Hier zijn zij louter als eene vervanging der bivouacs te beschouwen en moeten dus zoo eng mogelijk genomen worden. Voor belegerde vestingen kan het gros van het belegeringskorps, dat niet in dagelijksche dienst is, insgelijks enge kantonnementen (blokkadekantonnementen) betrekken. Bivouacs worden gebezigd gedurende de operatien tegen den vijand, zoodra men in diens bereik gekomen is, niet meer dan 4 marschdagen van hem verwijderd is en als een kortstondige wapenstilstand gesloten wordt. Deze bivouacs worden van zelf huttenkampen als men langer dan eenige dagen daarin verblijft; buitendien worden die kampen gebruikt als men enkele divisïën of brigades in eene landstreek, die geene voldoende verblijfmiddelen aanbiedt, geconcentreerd wil houden; evenzoo kunnen zij bij belegeringen in plaats van de blokkadekantonnementen gebezigd worden. Tentlegerkampen worden tegenwoordig in den regel slechts dan opgeslagen, als grootere troepenafdeelingen tot vredesoefeningen bijeengetrokken worden. De ruimte, welke eene kantonnerende troepenafdeeling bij eene gegeven engte der kantonnering inneemt, is geheel afhankelijk van de digtheid der bevolking. Heeft eene landstreek 4000 inwoners op eene vierkante mijl, dan beslaat eene divisie van 12000 man voor uitgebreide kantonnementen 12 à 15, bij enge, kantonnementen slechts 3 à 5 vierkante mijlen. Maar al bivouacqueert men, dan is toch hoewel men, oppervlakkig beschouwd, het tegendeel zou beweren, de ruimte niet geheel onafhankelijk van de digtheid der bevolking, om de eenvoudige reden, dat men de legerbehoeften van de bevolking moet verkrijgen en het wel te veronderstellen is, dat de voorraad daarvan evenredig is aan de digtheid der bevolking. Wel is waar zal eene bivouacquerende divisie niet meer dan hoogstens 1/120 vierkante mijl legerruimte noodig hebben, maar men kan ook moeijelijk meer dan ééne divisie in hetzelfde bivouac plaatsen; heeft men er nu meerdere, dan moet men ten minste aan elke divisie hare plaats bij een ander dorp aanwijzen en zoodoende is de onderlinge afstand der divisiën, bijgevolg de geheele legerruimte afhankelijk van den afstand, waarop de bewoonde plaatsen van elkander verwijderd zijn, bijgevolg van de digtheid der bevolking. Aan de andere zijde vloeit hieruit voort, dat in het algemeen zelfs bij zeer uitgebreide katonnementen in een sterk bevolkt land, de troepen veel meer geconcentreerd kunnen gehouden worden, dan in een zwak bevolkt land, dat echter ook daarin eene zeer naauwe concentratie kan verkregen worden, als men de groote steden tot kantonnementen bezigt, waarin de bevolking van eene uitgebreide landstreek zich ophoopt, terwijl zij op het platte land des te geringer wordt.
Met het oog op het laatste punt, namelijk de gemakkelijke overgang tot operatiën van allerlei aard, moeten de troepen in slagorde kamperen of kantonneren. Met betrekking tot de kantonnementen kan men uit dezen regel alleen afleiden, dat aan elk der grootere legerafdeelingen, der groote strategische eenheden een afzonderlijke landstreek als kantonneringsgebied moet aangewezen worden, afgescheiden van de andere, zoodat de troepenafdeelingen der verschillende strategische eenheden niet door elkander gemengd worden en elke aanvoerder daarvan, op zijn gebied met volkomen vrijheid en zekerheid kan handelen, dat binnen het geheele kantonnementsgebied van

{==284==} {>>pagina-aanduiding<<}

het leger de afzonderlijke kantonneringsdistricten zoodanig naast elkander geplaatst worden, als men de daar geplaatste troepen gelijktijdig en achtervolgens in werking wil stellen, dat bijv. op die wijze in eerste linie ligte troepen en genoegzame kavallerie aanwezig is, terwijl het gedeelte der reserve-artillerie, der reserve-kavallerie en der parken, die tot het laatste oogenblik ter beschikking van den opperbevelhebber moeten blijven, het verst van den vijand verwijderd blijven en in de betrekkelijk zekerste kantonnementen geplaatst worden. Ook is het natuurlijk, dat zware artillerie en parken zoo mogelijk nabij begaanbare wegen moeten geplaatst worden, van waar zij in elke noodzakelijke rigting in beweging kunnen gesteld worden. Wat nu van de verdeeling der kantonnementsdistricten in het geheele gebied gezegd is, dat wordt ook bij de verdeeling der troepenafdeelingen (brigades, bataillons, enz.) in de verschillende gemeenten (kantonneringskwartieren) van het kantonnementsdistrict eener strategische eenheid toegepast. Ook hier moet men het vermijden, afdeelingen van verschillende taktische eenheden in dezelfde plaats door elkander te leggen; ook hier zijn de troepensoorten en troepenafdeelingen, die men het eerst gebruiken wil, het digtst bij den vijand, de andere meer verwijderd daarvan geplaatst. In de afzonderlijke bewoonde plaatsen moet men, als er meerdere taktische eenheden gelegerd zijn, er op letten, dat elk daarvan eene afzonderlijk wijk wordt aangewezen en hetzelfde stelsel wordt dan ook weder met voordeel bij de onderafdeelingen der taktische eenheden toegepast, waarbij men natuurlijk de omstandigheden in aanmerking moet nemen en zich niet aan eene even nuttelooze als dwaze overdrijving moet schuldig maken.
Bij de kampen kan men in dit opzigt nog verder gaan dan bij kantonneringen en men moet zulks hierbij zelfs doen. De algemeene regels daarbij zijn: a. dat artillerie en kavallerie zoo mogelijk gekantonneerd moeten worden, zelfs als de infanterie kampeert en dat wel voor eene betere verpleging en verzorging der paarden; b. in het kamp worden de afzonderlijke taktische eenheden gewoonlijk naast elkander gelegerd, dus het geheel in ééne linie: twee linien worden alleen dan gevormd, als de noodige frontbreedte niet aanwezig is; c. voor elk kamp wordt eene frontlijn op 100 à 150 passen voor de eerste rij tenten of hutten aangewezen (front de bandière); de ruimte tusschen die lijn en de legerplaats is bestemd voor het aantreden der troepen; d. voor elke taktische eenheid rekent men zoo het eenigzins mogelijk is op zooveel froutbreedte als zij in linie opgesteld beslaat; is die ruimte niet voorhanden, dan rekent men toch op het allerminst op de helft dier breedte.
De kampen van tenten en van hutten, kunnen op twee verschillende wijzen opgeslagen worden. Op de eene wijze worden de tenten van elke kompagnie evenwijdig aan de frontlijn in zoo veel rijen geplaatst als het reglementaire aantal gelederen bedraagt, terwijl de verschillende kompagniën naast elkander gelegerd zijn. De tenten der officieren staan dan in eene derde of vierde rij, die der hoofdofficieren in eene vierde of vijfde rij. Bij de tweede wijze staan de tenten van elke kompagnie op twee rijen loodregt op de frontlijn, eene straat, kompagniesstraat vormende. De kompagnien staan naast elkander, de tenten van den kleinen staf, van de officieren en hoofdofficieren vormen afzonderlijke rijen, achter de respectieve kompagnien; gewoonlijk worden de soldatententen van die der officieren, door de groote kampstraat gescheiden. Bij de kavallerie en artillerie worden de paarden in de kompagniesstraten geplaatst. Men slaat namelijk op eenen behoorlijken afstand van de rijen tenten van 2 tot 3 passen piketpalen, verbindt deze door piketkoorden (de gewone fourragestrikken) en sluit den stal op 4 1/2 pas achter de lijn der piketpalen door lijnen.
De keukens of kookgaten, de pompen of putten, de latrines, enz. liggen allen in

{==285==} {>>pagina-aanduiding<<}

verschillende rijen, nu eens hier, dan weder ginds, zonder dat daarvoor echter bepaalde plaatsen bestemd zijn. Hetzelfde wat hier van tentenkampen gezegd is, blijft van toepassing voor huttenkampen. Bij bivouacs komen eenige afwijkingen voor. Een bataillon infanterie stelt zich hetzij in linie op, evenwijdig aan het front, stelt de geweren aan rotten, hangt den sabel en het ledergoed benevens het hoofddeksel daaraan, gaat dan een pelotons afstand achterwaarts, zwenkt met pelotons regts of links, zoodat het in open kolonne staat, neemt voorts behoorlijke afstand tusschen de gelederen en de rotten, opdat de manschappen gemakkelijk zouden kunnen liggen en leggen op den vleugel, die het verst van de geweren verwijderd is, hunne bivouacvuren en kookgaten aan; òf wel het bataillon zet, in kolonne geformeerd, de geweren aan rotten en de kompagnien legeren zich even als hierboven gezegd is, zij- of achterwaarts van de oorspronkelijke stelling. Een regiment kavallerie bivouacqueert in linie op twee gelederen in zeer geopende stelling waarbij het 2de gelid 30 pas afstand van het eerste neemt of op dezelfde wijze met eskadrons in kolonne; de artillerie bivouacqueert zooals hierboven gezegd is, de stukken en voertuigen worden in veschillende rijen vóór het front opgereden (geparkeerd), de stukken in de eerste rij, hetgeen ook het geval is in hutten- of tentenkampen. - De veiligheidsen de politiedienst in legerplaatsen van allerlei aard, worden door de daartoe opgestelde wachten (zie Veiligheidsdienst), door de officieren, die daarover het toezigt houden (generaals, hoofdofficieren du jour) en door afzonderlijke korpsen politie (zie Gensdarmes) verrigt. - De geregelde kampdienst wordt door een tableau geregeld, dat het uur van de reveille, van de taptoe, van de fourrageringen en distributien, van de etensuren, enz. benevens de inrigting van de wachtdienst en van de overige diensten vermeldt.
Terwijl onze legerplaatsen steeds eene zeer groote frondbreedte hebben, was dit met de Romeinsche kampen volstrekt het geval niet; zij werden steeds in eene ruimte omsloten, die een vierkant of eenen regthoek, waarvan de zijden 2 en 3 waren, vormde en waarin aan elk troepengedeelte, aan elk depot, aan elken bevelhebber eene vaste plaats was aangewezen. Hoewel men niet kan nagaan, in welk tijdstip de Romeinen hunne legerkunst volmaakten en of zij werkelijk de uitvinders daarvan zijn, zoo is dit laatste toch zeer waarschijnlijk, daar men bijv. bij de Grieken slechts zeer zwakke sporen van eene vaste wijze van legeren vindt. Volgens getuigenis van Polybius was de Romeinsche legerkunst reeds in den tweeden Punischen oorlog geheel ontwikkeld, even als uit Hyginus en andere schrijvers te zien is, dat zij hoewel, met vele veranderingen en bijzonderheden, toch nog in de hoofdzaken tot in de latere keizertijden bestond.
Er bestaan geene berigten over de legerkunst der middeleeuwen. De legers van de landsknechten in de 16de en in het begin der 17de eeuw, kampeerden op dezelfde wijze als de Romeinen in een vierkant of eenen weinig daarmede verschillenden regthoek; hunne wijze van legeren was alleen van die der Romeinen onderscheiden, doordien eene vast bepaalde regeling ontbrak. De Romeinen hadden lederen tenten medegevoerd, de landsknechten hadden ze van linnen. In de oorlogen tegen de Turken zijn door de Keizerlijken somtijds cirkelvormige kampen aangelegd geworden, die door eene wagenburgt verschanst werden. Toen in de laatste helft der 17de eeuw, de uitgebreide stelling in Europa algemeen werd, kwamen de thans gebruikelijke kampen in zwang. Daarbij werd echter in twee linien gekampeerd; even als de bataillons en eskadrons in slagorde in twee liniën naast en achter elkander opmarcheerden, zoo sloegen zij ook hunne tenten op. De Fransche omwenteling stelde de tenten buiten gebruik en deed de bivouacs meer algemeen worden, in alle gevallen, waarin men

{==286==} {>>pagina-aanduiding<<}

niet kantonneren kon. In bijzondere omstandigheden, zoo als bij voorbeeld in den veldtogt in de Krim en overal waar dagelijks groote verschillen van temperatuur heerschen, zal men wel doen ook thans nog tenten mede te voeren, vooral in streken, die arm aan hout en stroo zijn. Indien de soldaten hout en stroo vinden, dan maken zij ook in ieder bivouac in zeer korten tijd ten minste zoogenaamde afdaken, uit eenige latten bestaande, waartusschen stroo of rijswerk gevlochten wordt, die dakvormig tegen den wind in gesteld en door een paar steilen of latten in die rigting gehouden worden; uit deze afdaken komen dan bij een langer verblijf van zelve hutten te voorschijn, die aan alle zijden gesloten zijn en ten minste ruimte genoeg bevatten, om er bij slecht weder onder te kruipen.
Tegen het medevoeren van tenten, pleit het meest de daardoor onvermijdelijke vergrooting van den nasleep. De uitvindingsgeest heeft zich dus reeds vroeger en in den nieuweren tijd weder beijverd, middelen uit te vinden, waardoor de soldaten zelf het linnen hunner tenten in afzonderlijke stukken konden medevoeren en dan met behulp hunner wapens (geweren, lansen, laadstokken) daarvan tenten konden zamenstellen. Vooral de Franschen hebben in Afrika en elders veel gebruik gemaakt van dergelijke tenten (tente-abri). Over verschanste kampen zie men Stellingen, en Verschansing. Bronnen voor de legerkunst ook castrametatie of stratopedica genoemd, zijn vervat in de dienstreglementen en de meeste werken over taktiek. Ook zie men: Reichlin Meldegg, über Lagerstellungen und einige damit in Verbindung stehende Bewegungen; v. St. Ueber Biwaks und Lager der Infanterie im Felde.

Kan.

Zie Maten.

Kanaal.

1o. Een geheel of grootendeels door kunst daargestelde waterloop, die twee rivieren op eene korte en doelmatige wijze vereenigt; meestal moet daarom een kanaal waterscheidingen doorsnijden, waartoe dan om de schepen daarover heen te voeren, schutsluizen zijn aangebragt. 2o. Een doortogt van aanmerkelijke breedte van de zee tusschen twee landen. In het bijzonder het gedeelte van den Atlantischen Oceaan tusschen Engeland en Frankrijk het kanaal (la Manche) genoemd. Dewijl aan deze zeeëngten drie zeemogendheden, Frankrijk, Engeland en de Nederlanden grenzen, daar zij door hare geringe breedte gemakkelijk kan overgestoken worden, landingen gemakkelijk maakt en den zeeman door eb en vloed en verschillende stroomingen, gelegenheid geeft al zijne hulpmiddelen te gebruiken, is het Kanaal, ten alle tijde het schouwtooneel van bijna tallooze zeegevechten geweest.

Kandelaar.

Zie Sappe.

Kanonnen.

Hierdoor verstaat men die vuurmonden, welke de grootste lengte hebben en bestemd zijn om kogels te schieten; vroeger kon men hier bijvoegen, vuurmonden, die van geene kamer voorzien zijn; tegenwoordig is dit echter niet meer waar, zoodat hier dan ook de kanonnen, de houwitsers en alle tusschensoorten zullen behandeld worden. De eigenlijke kanonnen hebben nog tegenwoordig geene kamer; de meest gebruikelijke kalibers (zie ook Projectilen) zijn: 36 
{== afbeelding 	==} {>>afbeelding<<}
    
, 24 
{== afbeelding 	==} {>>afbeelding<<}
    
, 12 
{== afbeelding 	==} {>>afbeelding<<}
    
, 8 
{== afbeelding 	==} {>>afbeelding<<}
    
, 6 
{== afbeelding 	==} {>>afbeelding<<}
    
; buitendien 18 
{== afbeelding 	==} {>>afbeelding<<}
    
, 16 
{== afbeelding 	==} {>>afbeelding<<}
    
, 3 
{== afbeelding 	==} {>>afbeelding<<}
    
. Volgens hun gebruik worden zij verdeeld in veld-, belegerings-, vestings- en scheepskanonnen. Hunne schachten worden van brons (metaal, geschutmetaal), gegoten ijzer en in den laatsten tijd ook van gegoten staal vervaardigd. Men heeft voor de doelmatigste lengte voor de schacht der veldkanonnen, die van 16 à 18 kalibers erkend; belegerings- en vestingskanonnen, moeten zoo lang zijn, dat zij ver genoeg in de embrasures reiken, waarachter zij gebezigd worden; daartoe is bij de zwaardere kanonnen eene lengte der ziel van 20 kalibers, bij ligtere van 22 tot 24 kalibers voldoende. De dikte der wanden

{==287==} {>>pagina-aanduiding<<}

wordt metaaldikte genoemd; zij is bij alle gedeelten van de schacht niet gelijk; zij wordt het grootst bij de kamer, waar de ontbranding van het buskruid plaats grijpt en neemt langzamerhand naar de monding af. De uitwendige gedaante van de schacht is een gevolg van de metaaldikte. Men verdeelt de schacht uiterlijk van achteren naar voren in verschillende deelen; het gedeelte van het metaal, dat de schacht van achteren sluit wordt stootbodem of kulas genoemd, verder heeft men het bodemstuk, het midden- of tappenstuk, en het mondstuk, verdeeld in het langeveld en den kop; deze afzonderlijke stukken zijn uitwendig door sieraadsbanden van elkander gescheiden. De metaaldikte aan den bodem is gewoonlijk 3/4 à 1 kaliber, aan den kop nagenoeg de helft; de kop heeft meestal van zijn aanrakingsvlak met het langeveld af, eene tulpsgewijze verhooging, waardoor het vooreinde van het kanon eene meerdere sterkte verkrijgt. Om de kanonnen op de affuiten te doen rusten, zijn aan het middenstuk twee cylindervormige stukken, tappen aangezet, welke door de tapborsten versterkt zijn, die aan den vuurmond eene vastere ligging geven. Het midden van de as der tappen moet voor het zwaartepunt van den vuurmond liggen, waardoor de zoogenaamde broekzwaarte ontstaat, die noodig is opdat het achterdeel van den vuurmond op het rigttoestel zoude rusten, waardoor de elevatie gemakkelijk kan gegeven worden. Ten einde de schachten gemakkelijker te kunnen behandelen, verkrijgen zij vooreerst aan het tappenstuk twee ooren, met hun midden juist boven het zwaartepunt van den vuurmond geplaatst en die ongeveer de gedaante van halve ringen hebben; dan heeft men aan het bodemstuk de druif, met druifhais en kulasversterking. De bolvormige druif wordt doelmatiger vervangen door een plat druifoog, waardoor een touw of speek kan getrokken worden. Bij de schachten der ijzeren kanonnen, moet wegens den geringen wederstand van het gegoten ijzer, vooral het bodemstuk veel sterker gemaakt worden dan bij de bronzen; men rekent dat de ijzerdikte ongeveer 1/4 à 1/6 grooter moet zijn; ten einde het gieten gemakkelijker en eenvoudiger te maken, laat men bij ijzeren schachten alle sieraadsbanden weg, even zoo de ooren, in plaats waarvan zij dan dikwijls een breed en sterk aangietsel, met een oog verkrijgen, waardoor eene ijzeren bout kan gestoken worden, Hierdoor ontstaat de eenigzins verschillende gedaante der bronzen en ijzeren kanonnen. Vesting-, belegerings- en scheepskanonnen, worden overal, ten minste gedeeltelijk van ijzer vervaardigd; alleen de Zweden (en van 1848 tot 1850 ook de Sleeswijk-Holsteiners) gebruiken ook ijzeren veldkanonnen. Men neemt nog steeds proeven omtrent het gebruik van gegoten staal tot kanonnen, en het is waarschijnlijk, dat dit gebruik spoedig veld zal winnen. De kanonnen, bij ons te lande aangenomen, zijn. Bij het leger: Bronzen kanonnen: lange van 80 
{== afbeelding 	==} {>>afbeelding<<}
    
 (eigenlijk granaat- of bomkanonnen) van 24, 18, 12 en 6 
{== afbeelding 	==} {>>afbeelding<<}
    
 benevens korte van 12 en 6 
{== afbeelding 	==} {>>afbeelding<<}
    
 (zware en ligte) en getrokken kanonnen van 4 
{== afbeelding 	==} {>>afbeelding<<}
    
. IJzeren kanonnen van 80 
{== afbeelding 	==} {>>afbeelding<<}
    
 en 60 
{== afbeelding 	==} {>>afbeelding<<}
    
 (lange en korte); van 36 
{== afbeelding 	==} {>>afbeelding<<}
    
; van 24 
{== afbeelding 	==} {>>afbeelding<<}
    
 (zware en ligte) van 18, 12 en 6 
{== afbeelding 	==} {>>afbeelding<<}
    
. Bij de zeemagt: Bronzen kanonnen van 3 
{== afbeelding 	==} {>>afbeelding<<}
    
. IJzeren kanonnen van 60 
{== afbeelding 	==} {>>afbeelding<<}
    
; van 30 
{== afbeelding 	==} {>>afbeelding<<}
    
 en van 18 
{== afbeelding 	==} {>>afbeelding<<}
    
 (lange en middelbare) en van 12 
{== afbeelding 	==} {>>afbeelding<<}
    
; terwijl men bij de marine nog gebruikt ijzeren 36 en 8 
{== afbeelding 	==} {>>afbeelding<<}
    
ers en bronzen 18 
{== afbeelding 	==} {>>afbeelding<<}
    
ers, welke kalibers echter niet meer aangemaakt worden.
De eigenlijke houwitsers onderscheiden zich van de kanonnen door hunne mindere lengte, welke 5 à 8 kalibers bedraagt en bij velen door eene kamer (zie Kamer); de houwitsers worden even als de kanonnen in drie hoofddeelen bodemstuk, middenstuk en mondstuk verdeeld, hunne metaaldikte is niet zoo groot als die der kanonnen en bedraagt omtrent de helft daarvan. Bij ons leger bezigt men houwitsers van 20 dm., van 15 dm. (lange en korte) en van 12 dm., bij de zeemagt, die

{==288==} {>>pagina-aanduiding<<}

van 12 dm. Reeds lang had men lange en korte houwitsers onderscheiden en in het algemeen aan de lange voor het gebruik te velde de voorkeur gegeven, omdat men eensdeels de hier benoodigde hoogste elevatiën voor het werpen nog nemen kon, terwijl men daaruit met meer voordeel dan uit korte, kon schieten. Onlangs heeft men nog een aantal vuurmonden tusschen kanonnen en houwitsers in gekregen, zoodat men naauwelijks meer zeggen kan, bij welke lengte van vuurmond de houwitser eindigt, bij welke het kanon begint, terwijl men ook de kamer niet meer als kenmerkend teeken van den houwitser kan opgeven. Al dit tusschengeschut draagt den naam van granaat- of bomkanonnen, de eerste voor de kleinere, de laatste voor de grootere kalibers. In 1819 stelde Paixhans in Frankrijk de vervaardiging der bomkanonnen voor, van gegoten ijzer of brons; zij zouden zeer groote kalibers en omtrent 10 kalibers lengte verkrijgen en moesten bommen op groote afstanden schieten.
Deze bomkanonnen zijn vooral bij de scheeps- en kustartillerie, maar ook bij de belegerings- en de eigenlijke vestingartillerie aangenomen. De Engelschen bewapenen tegenwoordig hunne zware fregatten, dikwijls op elke batterij met 28 à 30 bomkanonnen van 8 duim; op de linieschepen bezigen zij behalve de 16 kalibers lange eigenlijke kanonnen van 32 
{== afbeelding 	==} {>>afbeelding<<}
    
, ook nog 2 à 8 kanonnen van 8 Engelsche duimen, (20, 32 dm. Ned.) bij voorkeur als jagtstukken; de Franschen gebruiken hunne bomkanonnen van 10 en 6 duim (27,40 en 22,30 dm. Ned.) op dezelfde wijze. De Pruissen hebben bomkanonnen van 50 en 25 
{== afbeelding 	==} {>>afbeelding<<}
    
 (steen) (28,38 en 22,62 dm. Ned.) voor kust-, belegerings- en vestingartillerie; de Beijeren lange 25 
{== afbeelding 	==} {>>afbeelding<<}
    
er houwitser is een bomkanon; eveneens de Oostenrijkers 30 
{== afbeelding 	==} {>>afbeelding<<}
    
er. De Fransche marine heeft sedert 1849 een bomkanon van 19 dm. (50 
{== afbeelding 	==} {>>afbeelding<<}
    
) van 16 kalibers lengte en zonder kamer.
De Nederlandsche kanonnen van 80 en 60 
{== afbeelding 	==} {>>afbeelding<<}
    
 (22,33 en 20,14 dm.) en de bij de Nederlandsche zeemagt in gebruik zijnde granaatkanonnen van 22 en 20 dm. zijn insgelijks eigenlijk bomkanonnen.
Reeds vroeger kon men eenige vuurmonden tot de granaatkanonnen rekenen, zoo als bijvoorbeeld de Russische eenhoorns (zie Eenhoorn) en het Pruissische kanon van 24 
{== afbeelding 	==} {>>afbeelding<<}
    
 (met het kaliber van den 7 
{== afbeelding 	==} {>>afbeelding<<}
    
 houwitsers) zonder kamer, eindelijk de vroegere granaatstukken der Saksen en ook wel de caronnades van kleiner kaliber (zie Caronnades). Sedert de voorstellen van Keizer Napoleon III er op doelen, eene volkomen eenheid in de veldartillerie daar te stellen, door het invoeren van één enkel veldgeschut, dat alle overige vervangen kan, verschijnen de granaatkanonnen in een geheel nieuw licht. Deze vuurmond moest natuurlijk een tusschenstuk, tusschen het kanon en den houwitser zijn en de Keizer bestemde daarvoor het lange granaatkanon, (canon-obusier) dat eene ziel van 14,6 kalibers lengte, het kaliber van het kanon van 12 
{== afbeelding 	==} {>>afbeelding<<}
    
 en geene kamer had en met de gewone affuit van het kanon van 8 
{== afbeelding 	==} {>>afbeelding<<}
    
 zoude gebezigd worden. Deze vuurmond moet volle kogels met 1/4 kogelzware lading, kartetsen, granaten, granaatkartetsen schieten of onder kleine elevatiën, - de grootste elevatiehoek bedraagt 14o - werpen. De Saksen hebben sedert 1855 bij hunne artillerie eveneens een granaatkanon ingevoerd van 12 
{== afbeelding 	==} {>>afbeelding<<}
    
, dat uiterlijk 12 3/4 kalibers lang is en in de affuit van het kanon van 6 
{== afbeelding 	==} {>>afbeelding<<}
    
 kan gelegd worden, dat evenwel een elevatiehoek van 22 3/4o kan verkrijgen zoodat het voor het werpen veel doelmatiger dan het Fransche is en voor het schieten daarbij niet beduidend achterstaat. Overigens wordt hier door dit granaatkanon, noch de lange 12 
{== afbeelding 	==} {>>afbeelding<<}
    
er, noch de korte 7 1/2 
{== afbeelding 	==} {>>afbeelding<<}
    
er houwitser verdrongen. Ook de Franschen zijn op het volstrekte doordrijven van hun eenheidsstelsel teruggekomen. In het buitenland is men van gedachte, dat het Fransche granaatkanon voor het gebruik te velde, veel te weinig geschikt is voor het

{==289==} {>>pagina-aanduiding<<}

werpen, om als eenheidsvuurmond te dienen; men berispt daarenboven, voornamelijk de uitrusting aan munitie van dezen vuurmond en wel hoofdzakelijk omdat hij bij een betrekkelijk groot aantal granaten, slechts een zeer gering aantal granaatkartetsen (Shrapnell's) medevoert. Men beweert, dat het voornaamste projectiel van een granaatkanon de granaatkartets moet zijn en dat wel te meer, naarmate de vuurmond minder voor het werpen is ingerigt. Te velde zijn de gevallen waarin geschoten granaten veel uitwerking kunnen doen, niet zeer talrijk; men moet daar niet zulke aanzienlijke hinderpalen overwinnen, dat men er op rekenen moet ze door springgranaten te vernielen; schiet men granaten tegen troepen dan zullen zij op weinig uitzonderingen na, geene andere uitwerking hebben dan een volle kogel; alleen dan, als zij bij de troepen springen en niet vóór of na dien tijd. Het werpen van granaten kan nuttig zijn tegen gedekt staande troepen. Hier blijft de granaat, die over de dekking geworpen is, liggen, springt dan en doet zoo hare uitwerking. Bij het schieten daarentegen moet men een hol projectiel bezigen, dat bij het doel aan stukken springt, terwijl deze dan eerst hare uitwerking doen, of kort vóór het doel zoo als bij de granaatkartets plaats heeft. Indien deze men onwederlegbare ondervindingen overweegt, is het geoorloofd er aan te twijfelen of de voordeelen van het Fransche eenheidsstelsel wel groot genoeg zijn, om tegen de nadeelen op te wegen.
Bij de reeds opgenoemde soorten van kanonnen, moet men nog het getrokken geschut voegen, welks vervaardiging en invoering in den laatsten tijd eene hooge vlugt genomen heeft, doch dat nog in eenen staat van ontwikkeling verkeert, waaromtrent men geen beslissend oordeel kan vellen. Wij zullen hier eene korte beschrijving geven van de voornaamste stelsels van getrokken vuurmonden, terwijl wij voor de daarbij behoorende verlengde projectilen naar het artikel Projectilen verwijzen.
1o. Het stelsel van Cavalli. De majoor der Sardinische artillerie Cavalli vervaardigde in 1846 eenen getrokken ijzeren 30 
{== afbeelding 	==} {>>afbeelding<<}
    
er, voorzien van twee scherp afgekante, van binnen bolvormig bijgeronde trekken, die diametraal tegenover elkander stonden en een' halven omgang in de ziel maakten. De ziel was geheel doorboord en de sluiting geschiedde door eene ijzeren wig, van handvatten voorzien en met eenen ketting aan het stuk bevestigd. De lading in den vuurmond gebragt zijnde, wordt een ijzeren klos of cylinder, die den eigenlijken stootbodem vormt, door eene aangeschroefde stang tegen de kardoes gesteld, de stang wordt dan weder uitgeschroefd en daarop de wig ingebragt. Na ieder schot moet de stang weder in den cylinder geschroefd worden om hem er uit te halen. De ziel is van achteren eenigzins wijder uitgeboord, zoodat de cylinder sterk tegen de wanden drukt. De geheele vuurmond met sluitstuk is 2,678 el lang en weegt 3350 pond.
2o. Het stelsel van Wahrendorff. Reeds in 1843 had de Zweedsche ijzerfabrikant Wahrendorff een' getrokken vuurmond vervaardigd, voerde echter eerst in 1851 een puntkogel daarvoor in. Zijn vuurmond heeft 6 breede en ondiepe trekken, met eene geringe helling van de monding tot de kamer doorloopende, terwijl de kamer glad geboord en iets wijder dan de ziel is. Het gewijzigde sluitstuk bestaat uit eenen cylinder, die van achteren in de geheel doorboorde ziel gestoken wordt en die aan het vooreinde voorzien is van eenen kegelvormigen tap, die met zijn kleinste vlak tot tegen den cylinder reikt. Dere tap is door eenen ogiefvormigen stalen ring omgeven, die in de verdieping tusschen den tap en den cylinder sluit. Door dien cylinder en den vuurmond gaat een tweede dwarscylinder, die den onbewegelijken stand van den eersten verzekert. Dit stelsel heeft met eene wijziging zijne toepassing gevonden bij het Pruissische veldgeschut, dat op een kaliber van 6 
{== afbeelding 	==} {>>afbeelding<<}
    
 ge-
{==290==} {>>pagina-aanduiding<<}
bragt is. De wijziging bestaat in het aanbrengen van een' arm met spiraalveer, die het zundgat sluit en slechts opent als de bodem goed is ingesteld.
3o. Het stelsel van Armstrong. De Engelsche ingenieur Armstrong vervaardigde insgelijks een kanon met kulaslading, waarmede hij in 1854 zijne eerste proeven nam. Het is in Engeland ingevoerd, doch heeft op het vaste land van Europa nog geene navolging gevonden. Het kanon bestaat uit eene stalen kern van 0,065 el (2 1/2 Eng. duim) middellijn, waaromheen spiraalvormig gesmeedde ijzeren staven van 0,05 el breedte en 0,914 el (3 Eng. voet) lengte gelegd worden. Indien de eerste rij dier staven om de kern gewonden is, laat men deze koud worden en legt dan eene tweede rij daarover heen met den spiraalgang omgekeerd, zoodat de beide rijen elkander kruisen. Op gelijke wijze wordt daarover eene derde en vierde rij gelegd en daarna het geheel nog eens gegloeid en met den stoomhamer aaneengeweld. Eindelijk worden over de voegen der staven nog dikkere ijzeren ringen gesmeed. De ziel is van 44 smalle, digt naast elkander liggende trekken voorzien, die ééne omwenteling op de lengte der ziel maken. Deze is van achteren een weinig verwijd. Het oorspronkelijke sluitstuk, dat vrij omslagtig was en moeijelijk in- en uitgenomen kon worden is nu kortelings vervangen door eene van binnen uitgeholde schroef, eene staartschroef, die door middel van een schuiftoestel uit- en ingeschroefd kan worden. Door deze uitholling wordt de lading met behulp van eenen laadstok in de ziel gebragt. Kanonnen van dit stelsel zijn in Engeland zoowel voor veld- en belegeringsgeschut als voor scheepsgeschut ingevoerd. Voor het veldgebruik heeft men een 12 
{== afbeelding 	==} {>>afbeelding<<}
    
er die 406,8 pond weegt.
4o. Het stelsel van Eastman. Dit bestond uit een kanon met vijf trekken, die eene gelijke breedte als de velden hadden. De sluiting van de kulas had plaats door eene patentschroef met kamers, die door eene eenvoudige inrigting uit- en ingeschroefd kan worden. Nog andere getrokken kamerlaadkanonnen werden voorgesteld. Onder anderen die van den Engelschman Church, van den Belg Montigny, van den Napelschen majoor Muratti, enz.
5o. Het Fransche stelsel hebbende den 4 
{== afbeelding 	==} {>>afbeelding<<}
    
er als eenheid voor het veld-, den 12 
{== afbeelding 	==} {>>afbeelding<<}
    
er als eenheid voor het vestinggeschut. De kanonnen van dit stelsel worden door de monding geladen; de 4 
{== afbeelding 	==} {>>afbeelding<<}
    
er is voorzien van 6 trekken, die 3/4 omwenteling maken. Zij zijn op een kaliber van 0,0855 el uitgeboord; de speelruimte bedraagt 0,001 el, de trekken zijn 0,016 el breed en 0,005 el diep. In Oostenrijk, Sardinië, Rusland, Wurtemberg, Baden, Hessen, Spanje, Portugal en Nederland is deze vuurmond, behoudens eenige wijzigingen als veldgeschut ingevoerd.
Wij dienen ten slotte nog met een enkel woord van de Lancaster- en Whitworth-kanonnen te gewagen. De eerstgenoemden, die naar den wapenfabrikant Lancaster benoemd zijn, hebben eene ziel van elliptischen vorm, zoodanig dat de assen der ellipsen bij elke doorsnede niet denzelfden stand behouden, maar de groote as der ellips aan den stootbodem loodregt en aan de monding horizontaal staat. Dientengevolge vormt de ziel eene schroeflijn om hare as. Verschillende vuurmonden van dit stelsel van het kaliber der 68 
{== afbeelding 	==} {>>afbeelding<<}
    
 carronnades, werden door de Engelschen in 1854 en 1855 voor Sebastopol gebezigd, doch voldeden volstrekt niet aan de verwachting. In Baden werden daarentegen voordeelige uitkomsten verkregen.
Het Whitworthkanon behoort nog niet tot de aangenomen stelsels, doch er hebben daarmede reeds vele officiële proeven plaats gehad zoo met den 12 als met den 80 
{== afbeelding 	==} {>>afbeelding<<}
    
er, waarbij zoowel door den kulas als door de monding geladen werd. Het kanon wordt vervaardigd uit eene gegoten staaf, die uitwendig volkomen rond afgedraaid en tweemaal uitgeboord is. De grootere kalibers worden zeer dun gemaakt en

{==291==} {>>pagina-aanduiding<<}

daarna bedekt met een aantal ringen van 0,60958 el (2 Eng. voet) breedte. Deze ringen sluiten volmaakt op de oppervlakte van de gepolijste kern, waarover zij verwarmd zijnde, door middel van zware hydraulische persing gewrongen worden, tot zij onderling met de kern ééne metaalmassa vormen. De tappen worden zamengewerkt met een der omsluitringen en aan de kulas bevindt zich een andere ring, die een weinig achter het einde der binnenste buis uitsteekt. De doorsnede van de ziel is zeshoekig, de wanden zijn schroefvlakken en de geheele binnenruimte eene zeshoekige schroefmoer, waarvan de spoed, waardoor men de hoogte van den schroefgang verstaat, afhankelijk is van het kaliber. Zoo is het kaliber van den 12 
{== afbeelding 	==} {>>afbeelding<<}
    
er 0,0125 el (3 1/4 dm.), zijn gewigt 362,80 pond (800 
{== afbeelding 	==} {>>afbeelding<<}
    
 Eng.) de lengte 2,1564 el (7 voet 9 dm.), terwijl ééne omwenteling op 1,5234 el (5 voet) gemaakt wordt. De stukken zijn voor kulaslading ingerigt. De kulas wordt door eene staartschroef gesloten, die buiten op het stuk wordt vastgeschroefd. Deze staartschroef blijft altijd in verbinding met het stuk en draait en speelt in een' ijzeren ring, die met een uitsteeksel op zijde van den kulas verbonden is en achterwaarts geschoven zijnde, met een scharnier zijwaarts openslaat. Door een handvat, dat aan de staartschroef verbonden is wordt deze losgeschroefd, naar achteren gebragt en kan dan opengeslagen worden. Het projectiel wordt dan in de geopende schacht gebragt, de kardoes er achter geplaatst, het deksel gesloten en door 3 slagen op het stuk vastgeschroefd. Het zundgat is in het midden van de staartschroef in de rigting van de as der ziel aangebragt. Er bestaan kalibers van 3, 12, 18, 70 en 80 
{== afbeelding 	==} {>>afbeelding<<}
    
. Men zie over het getrokken geschut: A.G. Kempers; Bijdragen tot de kennis van het getrokken geschut naar Schmoelzl, Von Feilitzen en Maiewsky en anderen.

Kanonaffuit.

Zie Affuiten. Kanonbank. Hetzelfde als barbet. Zie Geschutstellingen. Kanonkelder. Gelijkluidend met kazemat.

Kanonnade.

Hevig en aanhoudend geschutvuur. Men bezigt deze uitdrukking zeer dikwijls voor eenen veldslag, die om de eene of andere reden, kort na het begin wordt afgebroken, waarbij aldus de artillerie alleen in gevecht kwam. De K. van Valmy in 1792 tegen het Fransche leger had niet de gewenschte gevolgen; in de nieuwste krijgsgeschiedenis is het merkwaardigste voorbeeld eener kanonnade de zoogenaamde slag van Temeswar, den 9 Augustus 1849; de beslissing was echter niet het gevolg van de K. maar wel van het verschijnen van een Oostenrijksch korps in de regterflank der Hongaren. Uit de omstandigheid, dat eene K. op zich zelve nog nooit iets beslist heeft, kan men de gevolgtrekking maken hoe weinig gegrond de geestdrift voor het uitsluitende gebruik der vèrdragende infanteriegeweren is.

Kanonneerbooten.

Vaartuigen van weinig diepgang met 1, 2 à 4 vuurmonden bewapend, die vroeger uitsluitend op het dek stonden, terwijl men in nieuweren tijd begonnen is, ze onder het dek te plaatsen. In vroeger tijd waren de K. van zeilen en riemen voorzien; zij waren er niet op ingerigt zee te bouwen, dus eigenlijk slechts voor de kustverdediging bestemd. In den nieuweren tijd sedert de invoering der schroef als voortstuwer, worden de K. zoodanig gebouwd, dat zij de open zee kunnen houden, dat men ze bijgevolg ook kan bezigen tot den aanval op vijandelijke oorlogshavens, waar de groote schepen met veel diepgang alle voordeelige punten niet genoeg kunnen naderen. De K. worden voornamelijk met zware bomkanonnen bewapend, één voor en één achter. Bij onze marine zijn de nieuw model kanonneerbooten (groot model) der 1ste klasse bewapend met 2 granaatkanonnen van 20 dm. No. 1, 1 mortier van 20 dm. en 1 mortier van 12 dm., die der 2de klasse met 2 lange kanonnen van 36 
{== afbeelding 	==} {>>afbeelding<<}
    
, 1 mortier van 20 dm. en 1 mortier van 12 dm.; die van klein model, die voor de binnenlandsche verdediging bestemd

{==292==} {>>pagina-aanduiding<<}

zijn en nederslaande masten hebben zijn bewapend met 2 lange kanonnen van 12 
{== afbeelding 	==} {>>afbeelding<<}
    
, 2 carronades van 12 
{== afbeelding 	==} {>>afbeelding<<}
    
 en 2 mortieren van 12 dm. Het aantal koppen bedraagt voor de grootste soort in oorlogstijd 36. Zie ook Vaartuig, Batterij (drijvende), Bombardeergaljoot.

Kanonnier.

Soldaat bij het wapen der artillerie.

Kanonspijs.

Gelijkluidend met brons.

Kanonwagen.

Een voertuig bestemd tot het vervoer van belegeringskanonnen op groote afstanden, alsmede voor kleinere mortieren met hunne stoelen. Het kanon wordt tusschen tapklossen gelegd, zoodanig dat het mondstuk op het uitgeholde achterdekstuk en het bodemstuk op het uitgeholde bovenpenkussen van het voorstel rust. Dit voertuig zal door den lastwagen vervangen worden.

Kans van treffen.

Zie Schieten en Werpen.

Kanton.

Een zeker district. Kantonstelsel. Zie Weerstelsel.

Kantonnement, kantonneren.

Zie Kampen en Kwartieren.

Kapel.

Houten deksel, tot bedekking van het zundgat dienende.

Kapers.

Vaartuigen, die in oorlogstijd door bijzondere personen of door gezelschappen worden uitgerust om op eigen hand ter zee den kleinen oorlog tegen de vijandelijke vloten en schepen te voeren. Daartoe hebben zij eene magtiging hunner regering noodig, die zij door den zoogenaamden kaperbrief verkrijgen, welke gewoonlijk tevens aangeeft, hoedanig men met de gemaakte prijzen moet handelen. De Parijsche conferentie van 1856 heeft om het vredewerk te bekroonen, besloten de kaperij af te schaffen en alle staten uit te noodigen tot dat besluit toe te treden. Het is duidelijk dat staten, die geene aanzienlijke oorlogsmarine bezitten, daarentegen werkzame, met de zee vertrouwde kustbewoners, zich zelven een groot nadeel zouden toebrengen, indien zij van dit middel afzagen, dat hen voornamelijk bij eenen verdedigenden oorlog zulke gewigtige diensten kan bewijzen en waardoor zij eenigermate het evenwigt kunnen herstellen.

Kapitaal.

De denkbeeldige lijn, die den uitspringenden hoek van een werk bijv., dien van een bastion midden door deelt.

Kapitein.

Bij de kavallerie gewoonlijk ridmeester genoemd. Zie Officieren, Kompagnie. Kapitein d'armes. Zie Kompagnie, Rustkamer. Kapitein-generaal wordt bij de Spanjaarden de militaire gouverneur van eene provincie of de opperbevelhebber der troepen op eenig oorlogstooneel genoemd. Bij ons te lande droeg onder de republiek de opperbevelhebber van de krijgsmagt der Unie, gewoonlijk de Stadhouder, dienzelfden titel. Kapitein-ter-zee, gelijkstaande met kolonel bij de landmagt. Zie Officieren.

Kapitulatie.

1o. Een verdrag, bij hetwelk eene vesting aan den vijand overgegeven wordt of wel een leger zich aan den vijand gevangen geeft of eenige andere voorwaarden van hem aanneemt. Er bestaan bijna bij elk leger vaste bepalingen omtrent de voorwaarden, waaronder eene vesting mag kapituleren, dat is waaronder de kommandant dier vesting haar mag overgeven; deze bepalingen hebben natuurlijkerwijze zeer uitgestrekte grenzen. Het kapituleren eener vesting bij volslagen gebrek aan levensmiddelen of aan munitie is en kan ook nergens schandelijk wezen. Buiten deze grenzen wordt de zaak al twijfelachtig. Volgens de verschillende denkbeelden, die over de verdedigingswijze van vestingen heerschen, meenen de bevelhebbers nu eens, dat zij haar voorwaardeloos mogen overgeven, als de contrescarpe, dat is de bedekte weg in 's vijands handen is, dan weder denken zij, dat zij hunne eer niets te kort doen, als zij onderhandelingen aanknoopen, zoodra de vijand eene bruikbare bres heeft daargesteld, eindelijk, echter zeldzaam, zijn zij van gedachte,

{==293==} {>>pagina-aanduiding<<}

dat zij al hunne verdedigingsmiddelen eerst dan goed kunnen bezigen, als de vijand hen digt op het lijf zit, als hij de bedekte weg reeds genomen heeft. Men kan echter in wettelijke bepalingen op al deze zaken niet letten, daar ieder geval alsdan voor honderderlei uitleggingen vatbaar zoude zijn. Het komt er veel op aan, in welken toestand de bezetting zich bevindt, op het oogenblik, dat de onderhandelingen geopend worden; veel op de voorwaarden, die de vijand stelt of toestaat; veel ook op de waarde, die het behoud van de vesting of van de bezetting voor het land of het leger heeft. Men baant echter den weg aan kleinmoedigheid als de wetten des lands het al of niet noodzakelijke eener kapitulatie doen afhangen van de uitspraak van eenen krijgsraad, in plaats van het enkele besluit des bevelhebbers, zoodat aan dezen de verantwoordelijkheid voor de gevolgen niet alleen ontnomen, maar de verantwoordelijkheid zelfs op verschillende personen geladen wordt. Daar vestingen slechts in zoo verre van waarde zijn, voor de operatiën van een leger, zoo lang dit hen als vaste punten op hun oorlogstooneel kan beschouwen, zoo moest het wettelijk aan den kommandant alleen dan vergund zijn te kapituleren, als hij volslagen gebrek aan levensmiddelen of munitie heeft. Bij enkele uitzonderingen, die steeds ter verantwoording van den kommandant moesten zijn, konde dan telkens een krijgsraad beslissen. Indien de bezetting van eene vesting of van eenigen post wil onderhandelen geeft zij dit door eenig teeken te kennen, bij voorbeeld door het slaan der chamade, het uitsteken eener witte vlag of de afzending van eenen parlementair. In den regel wordt een wapenstilstand gesloten om de onderhandelingen te voeren; deze worden geleid door zendelingen van beide opperbevelhebbers, moeten echter later door deze erkend worden; van regtswege moest men de K. niet van eene ratificatie der regeringen doen afhangen; dit is slechts al te dikwijls de dekmantel voor onregtvaardigheden. Door de kapitulatie geeft de vesting zich aan den belegeraar over, hetzij: a. op genade of ongenade, een afschuwelijke vorm, waaraan zich nooit een bevelhebber moest onderwerpen, of b. zoodanig, dat de bezetting krijgsgevangen wordt, waarbij zij dan hetzij met wapenen en militaire eer uitrukt en de wapenen eerst op het glacis nederlegt of zonder wapenen; de gevangenen worden hetzij ontslagen tot aan hunne uitwisseling of wel naar het land des overwinnaars vervoerd (zie Krijgsgevangenen) eindelijk c. met vrijen aftogt met behoud van wapenen, het medenemen van eenig geschut en van eenig materieel, onder de voorwaarde, dat de troepen gedurende eenigen tijd niet tegen de overwinnaars mogen dienen of in het gunstigste geval zelfs zonder die voorwaarde. - Kapitulatiën van legerkorpsen of legers in het open veld komen slechts zeer zelden voor en dan nog onder de meest verschillende omstandigheden. Eenige der merkwaardigste gevallen zijn: Hillingen voor Verona in 1805, Hohenlohe bij Prenzlau en Blücher bij Ratkau in 1806, Dupont bij Baylen in 1808, Görgey bij Villagos in 1849.

Kapluifel.

Een vrijstaand afdak tot plaatsing der batterijkisten op de wallen dienende. De opening is steeds van de vuurmonden afgekeerd.

Kapmes.

Het K. of hakmes behoort tot de artillerie- en pionniersgereedschappen en is van een menigvuldig gebruik bij het maken van fascines, schanskorven, horden, enz.

Kapot.

Zie Mantel.

Kapudan Pascha.

De titel van den minister van marine, tegelijk groot-admiraal der Turksche vloot.

Karabijn.

Glad of getrokken kort handvuurwapen (zie Handvuurwapens); de Fransche geven eigenlijk alleen dien naam aan onze bus, dus aan het getrokken korte geweer (carabine); onze gladde karabijn noemen zij daarentegen mousqueton, hoewel hierin reeds tegenwoordig verandering komt en men ook voor gendarmerie

{==294==} {>>pagina-aanduiding<<}

en kavallerie daar te lande getrokken mousquetons heeft. Karabinier is een soldaat van dit wapen voorzien. De naamsafleiding dezer woorden, heeft aanleiding gegeven tot de zonderlingste uitleggingen; de meest waarschijnlijke is die, dat het wapen zijnen naam heeft gekregen van de karabijnhaak in het Italiaansch corvino, in het Spaansch corbino, genoemd en dat de karabiniers hunnen naam van het wapen ontleend hebben. In de 17de eeuw komt de karabijn als wapen van de kavallerie te voorschijn; zij is echter wezenlijk van de haakbus of de musket, die overigens door bereden schutters gevoerd werden (zie Dragonders), onderscheiden, doordien zij niet zoo als deze wapens en bandoulière, maar door middel van eenen haak aan de regterzijde, aan den koppel, gedragen werd. Elke troepenafdeeling met de K. bewapend, kan karabiniers genoemd worden; dit is nu ook inderdaad de Fransche benaming voor scherpschutters. Over de karabiniers te paard zie men Kavallerie. De draagstang is eene dunne ijzeren stang aan de linkerzijde der karabijn (van de kavallerie) waaraan een draagstangring vrij heen- en weder kan bewogen worden; deze ring vat gemakkelijk in eenen karabijnhaak, die zich aan den karabijnriem bevindt. Door eene bijzondere inrigting behoeft de ruiter de ingehaakte karabijn, nadat hij zijn schot gelost heeft, alleen naar de regterzijde te laten afvallen.

Karabinier.

Zie Kavallerie, Karabijn.

Kardeel.

Zie Zeilen.

Kardoes.

Artilleriepatroon. Zie Patroon.

Karel III (orde van).

Spaansche militaire orde in 1771 gesticht, in 1804 vernieuwd, in 1808 opgeheven en in 1814 hersteld. Zij bestaat uit twee klassen.

Karel-Frederiksorde van verdienste.

Militaire orde in 1807 door den groothertog Karel Frederik van Baden gesticht. Zij telt drie klassen, terwijl alle leden der orde jaarlijks pensioenen genieten.

Karkas.

Zie Projectilen.

Kartets.

Granaatkartets. Zie Projectilen.

Kartetsschot.

Zie Schot.

Kartouw.

Zie Geschut.

Kast.

Zie Geschutstelling.

Kasteel.

1o. Fort of citadel. 2o. Vóór- en achterkasteel gelijkluidend met bak en halfdek. Zie Dek.

Kat.

Cavalier, een verhoogd gedeelte van den hoofdwal, is in dien wal zelve gelegen of vormt een afzonderlijk geheel daarachter, dat den wal echter altijd beheerscht. Hij dient hoofdzakelijk om van enkele punten een ruim uitzigt en eene werking op grooter afstand in den omtrek te verkrijgen; de cavaliers in de bastions hebben daarenboven de bestemming van afsnijdingen of reduits. In de nieuwere versterkingskunst heeft men dien naam ook gegeven aan vooruitspringende gedeelten van den hoofdwal in den vorm van bastions, die evenwel niet hooger zijn dan het overige der enceinte; die benaming dient alleen om ze van de gewone gedetacheerde bastions te onderscheiden. De flanken dezer zoogenaamde cavaliers worden gebezigd tot den aanleg van gekazematteerde flankbatterijen, die de grachten voor de facen der gedetacheerde bastions bestrijken. In sommige oude vestingen o. a. in Breda vindt men nog katten, die tot dekking van achterliggende gebouwen, als aarddepôts, enz. van groot nut kunnen zijn. Over loopgraafkatten of cavaliers de trancheé zie men Vestingoorlog.

Katanker.

Zie Anker.

Katoen.

Zie Schietkatoen, Collodium.

Katrol.

Eene schijf, welke om eene, door haar midden gaande as kan rondge-
{==295==} {>>pagina-aanduiding<<}
draaid worden, zonder dat deze spil mededraait. Zij is een der voornaamste werktuigen, welke bij het bewegen van lasten gebezigd worden.

Kavallerie.

Ruiterij, het beweegbaarste wapen. Bij het gebruik der kavallerie kan men alleen hare snelheid willen aanwenden of wel hare massa gepaard met de snelheid of de uitwerking harer wapens en hare snelheid in gelijken mate. Hierop steunt de indeeling der K. Zij vervalt natuurlijkerwijze in ordonnanceruiterij en in gevechtsruiterij. De eerste (guides, stafdragonders) heeft tot hoofdbestemming de gemeenschap tusschen de verschillende korpsen en hunne bevelhebbers op eene snellere wijze daar te stellen, dan zulks door voetgangers mogelijk is, bevelen, berigten en rapporten over te brengen, die niet zoo gewigtig zijn, dat zij volstrekt door officieren moeten overgebragt worden, kortom in de correspondentiedienst te voorzien in zoover daarvoor geene andere middelen voorhanden zijn of moeten gebezigd worden. Daar deze ordonnanceruiterij ten gevolge harer bestemming bij de hoofdkwartieren moet ingedeeld zijn, zoo kan zij ook met vrucht daarbij gebezigd worden; zij begeleidt ze alsmede hun materieel, begeleidt officieren bij verkenningen of indien zij bevelen en berigten moeten overbrengen, verrigt de policie- en wachtdienst bij de hoofdkwartieren, somtijds zelfs die van het geheele leger of van een deel daarvan. Alleen Zwitserland bezit in zijne guides een eigenlijk korps, dat voor de genoemde dienst toereikend en er bijzonder voor georganiseerd is. De staande legers vormen hunne ordonnanceruiterij meestal eerst in den oorlog zelf, uit afdeelingen ruiters van de verschillende regimenten, die daartoe bijzonder geschikt schijnen of wel zij hebben in vredestijd eene kern van ordonnanceruiters zoo als men bij de Pruissische lijfgendarmen kan zien, die dan in oorlogstijd door gedetacheerden aanzienlijk vermeerderd moet worden. Zoo als van zelve spreekt, kan men de wapenuitwerking der ordonnancekavallerie niet geheel verwaarloozen, maar zij is hier slechts bijzaak, wordt eerst noodzakelijk gemaakt door toevallige omstandigheden, welke bij de uitvoering harer verpligtingen kunnen voorkomen, terwijl bij hare oorspronkelijke bestemming vooreerst en vooral op de snelheid moet gelet worden.
De gevechtsruiterij wordt overal of toch bijna overal in verschillende soorten ingedeeld. De Franschen zijn hierin het verst gegaan, zij verdeelen haar in: ligte kavallerie, liniekavallerie en zware of reservekavallerie, terwijl men in de meest overige legers zich met de scheiding in ligte en zware K. vergenoegd heeft, naar de zwaarte der paarden en menschen, waaruit beide soorten zijn zamengesteld. De bestemming der zware K. is overal, de kern van grootere zelfstandige kavalleriekorpsen te vormen, die de veldheer als groote reserves bespaart of waaraan hij een gedeelte van het oorlogstooneel toevertrouwt, waar het minder van belang is met welk wapen men er verschijnt, zoo men er slechts krachten op ontwikkelt. De ligte K. moet het oog en het oor der legers zijn; zij wordt deels bij de infanteriekorpsen verdeeld om daarbij een gedeelte van de veiligheidsdienst te vervullen; zij kan met een gedeelte der liniekavallerie (waar deze bestaat) tot kavalleriekorpsen zamengesteld worden, die de veiligheidsdienst van geheele legers waarnemen, zij wordt eindelijk met hetzelfde doel, waarmede zij bij de infanteriekorpsen gevoegd wordt, aan kavalleriekorpsen toegevoegd, wier kern uit zware K. bestaat. Hoofdvereischten voor de ligte K. zijn het verrassend verschijnen, de mogelijkheid eenen strijd te ontduiken, dien zij onder de gegeven omstandigheden niet met voordeel kan aannemen of ten gevolge van haar verrassend optreden eenen strijd aan te gaan, dien zij onder andere omstandigheden niet zoude aannemen. Haar werkkring is onophoudelijke beweging, zij moet groote uitgestrektheden beheerschen om het terrein van het oorlogstooneel voor de andere wapens te éclaireren en het terrein

{==296==} {>>pagina-aanduiding<<}

zeker te maken, waarop deze regt op hun doel willen afgaan. Deze rustelooze beweging echter is de ondergang van paarden en menschen, zoodat ligte kavallerie, welke haar doel volkomen vervult, op het slagveld meestal met zwakke onvoldoende strijdkrachten verschijnen zal. Hier nu treedt de zware K. op, welke in reserve de bewegingen van de groote legermassa gevolgd heeft, de krachten van paarden en menschen gespaard heeft en op de beperkte ruimte van het slagveld in vergelijking tot die van een oorlogstooneel, niettegenstaande de zwaarte van de paarden en van de bewapening der manschappen, de noodige snelheid kan ontwikkelen en tevens door het zekere en het geslotene van haar verschijnen, geschikt schijnt te zijn om den vijand ontzag in te boezemen.
De liniekavallerie, waar deze bijzonder afgescheiden is, moet zoo wel als zware als ligte K. gebezigd kunnen worden; aan de legerkorpsen toegedeeld, wier hoofdmagt uit infanterie bestaat, moet zij nu eens als ligte K. in de veiligheidsdienst voorzien, dan weder als zware kavallerie het voetvolk ondersteunen. De kavallerie wordt thans in de meeste staten in regimenten ingedeeld, die elk een zeker aantal eskadrons bevatten, hier en daar bestaat het eskadron nog uit twee kompagniën; verschillende regimenten 2 of 3, hetzij van dezelfde of ook van verschillende soort, vormen eene brigade; in Zwitserland noemt men de vereeniging van verschillende eskadrons, brigade. Behalve de hierboven genoemde hoofdsoorten van kavallerie, wordt deze nog in een aantal soorten onderscheiden. De Pruissen hebben kurassiers en ulanen als zware, dragonders en huzaren als ligte kavallerie, de Beijeren kurassiers als zware, chevauxlegers als ligte, de Oostenrijkers kurassiers en dragonders als zware, huzaren en ulanen als ligte; de Franschen karabiniers en kurassiers als zware, dragonders en lansiers als linie-, jagers te paard, huzaren, guides, spahis als ligte kavallerie, de Engelsche kavallerie bestaat uit de zware regimenten grenadiers te paard, lijfgarde en zware dragonders en uit de ligte regimenten ligte dragonders, waarvan sommigen als huzaren, anderen als lansiers zijn uitgerust. De Russen hebben kurassiers als zware, huzaren, ulanen en kozakken als ligte kavallerie, buitendien dragonders. Bij ons te lande heeft men niets dan dragonders, die eene soort van liniekavallerie uitmaken. Uit deze zamenstelling volgt reeds dat de indeeling dezer verschillende soorten, zeer verschillend is en dat men zich met het woord dragonder, huzaar, lansier volstrekt geene vaste indeeling in zekere hoofdsoort kan voorstellen. Het aantal dezer soorten wordt nog aanzienlijk grooter als men de geschiedenis nagaat en de onzekerheid wat zware en wat ligte kavallerie is, neemt toe als men deze begrippen voor alle tijden wilde vaststellen. Onze tegenwoordige allerzwaarste kavallerie, bij voorbeeld zoude in de 16de eeuw tot de allerligtste behoord hebben. De verschillende benamingen voor de kavallerie zijn van een' zuiver geschiedkundigen oorsprong en wij zullen in een kort overzigt hun eigenaardig kenmerk, in zoo ver zulks mogelijk is, opvatten.
Wat de oudste geschiedenis der kavallerie betreft, zoo schijnt zij met tamelijke zekerheid tot de Egyptenaars op te klimmen. Gedenkteekenen, die minstens van de 14de eeuw vóór Christus dagteekenen, toonen naast de strijdwagens ook werkelijke ruiterij; spoedig daarop verschijnt deze ook ontwijfelbaar in het Assyrische rijk en van daar overal in Azië, hoewel enkele volksstammen volstrekt onbekend met ruiterij waren; bij de Israëliten voerde waarschijnlijk reeds David de ruiterij nevens de strijdwagens in, zeker ten minste Salomon, die strijdwagens, trek- en rijpaarden uit Egypte trok; waarschijnlijk nog veel later dan de Joden hebben de Perzen eene eigenlijke ruiterij leeren kennen, namelijk ongeveer in de 6de eeuw. De oude Aziatische ruiterij komt als ligte voor; zij bestaat grootendeels uit boogschutters te

{==297==} {>>pagina-aanduiding<<}

paard; het leger, dat Darius tot anderwerping van Griekenland naar Europa voerde, telde o.a. ook eene afdeeling Sagartische kavallerie, wier hoofdwapen de lasso was. De Grieken hadden ten tijde van den Trojaanschen oorlog nog volstrekt geene ruiterij en waarschijnlijk bleef zulks nog menige eeuw daarna het geval, hoewel de rijkunst hen niet onbekend was; de strijdwagens vervingen de plaats van kavallerie. Zelfs in de Perzische oorlogen in het begin der 5de eeuw, treden geene Grieksche ruiterafdeelingen op, alleen enkele ruiters, die berigten of bevelen overbrengen, bijgevolg als ordonnancekavallerie gebruikt worden. Van toen af echter veranderen de zaken; in den Pelopponesischen oorlog speelt de Grieksche ruiterij reeds eene aanzienlijke rol en niet alleen de bewoners van Hellas, Atheners en Böeotiers, wien de buurt van het paardenrijk Thessalië met zijne ruiters daartoe aanleiding gaf, maar ook de volken van den Pelopponesus rigten ruiterscharen op. De nationale Grieksche ruiters (cataphracten) zijn eene zware ruiterij, geharnast even als de zware infanterie, slechts met de verschillen, die de verschillende dienst noodzakelijk maakt; daarbij is vooral gelet op de dekking van de hand, waarin de teugels gehouden worden, zonder dat daarom de leiding door de teugels onmogelijk gemaakt wordt en de mogelijkheid van een' vasten zit, die door een te stijf aansluiten der dijen en scheenbeenen verhinderd wordt. Het voornaamste aanvalswapen was de lans; van de 4de eeuw af aan, hechtte men eene bijzondere waarde aan het gebruik van dit wapen als werpwapen, hetgeen reeds vroeger het geval geweest was, daar men er ook van de strijdwagens af, een dergelijk gebruik van maakte. Het paard van den zwaren ruiter, was even als hij zelf geharnast. Behalve de zware ruiterij komt nu ook bij de Grieken ligte te voorschijn - boogschutters te paard, welke echter niet uit de ligtingen getrokken, maar in vreemde landen vooral in Scythië, in het tegenwoordige Bulgarijë en Rumelië, geworven worden.
In het leger van Alexander den Grooten vindt men naast de op Grieksche wijze uitgeruste Macedonische ridderschap nog verschillende soorten van ligte kavallerie, Odrysische, Thrakers, die misschien met werpspiesen bewapend waren en de Sarissophoren met lange lansen, eenige overeenkomst met de kozakken hebbende. Gedurende den veroveringstogt in Azië voegden zich daarbij verschillende ligte ruiterijen van onderscheidene natiën, werpschutters (hippakontisten) en boogschutters (hippotoxoten) te paard. - De Romeinsche ruiterij, eques die bij de legioenen gevoegd was, was aanvankelijk ligte ruiterij en werd toen Celeren genoemd; zij streed meer te voet dan te paard, gebruikte het paard dus bij voorkeur als vervoermiddel, zoo als de dragonders van een later tijdvak; hare uitrusting was dus vooral voor het op- en afstijgen ingerigt. Eerst gedurende den tweeden Punischen oorlog nam de Romeinsche ruiterij, volgens het voorbeeld der Grieken de zware wapenrusting aan en streed van toen af te paard. Maar reeds 100 jaren vóór Christus verdwijnt de nationale ruiterij geheel uit de legers der Romeinen, die daarna hunne kavallerie geheel door hunne bondgenooten verkrijgen of bij vreemde volken aanwerven. Volgens de natie waarvan deze ruiterij afkomstig is, is het dan ligte of zware, nu eens met deze, dan weder met gene aanvalswapenen uitgerust. Galliërs, Germanen (onder hen ook Batavieren), Numidiërs strijden als ruiters in de Romeinsche legers. Ook later onder de Romeinsche keizers en in het begin der middeleeuwen verschilt de ruiterij volgens de natie. Een volksstam die ruiterij bezit, heeft zware of ligte, een verbonden leger toont meesttijds beide soorten, terwijl menigvuldige soorten van ruiterij zich bij eenen staat vertoonen, die haar bij voorkeur door werving bij verschillende volken verkrijgt. De ontwikkeling van het ridderwezen in Europa vormt een gewigtig tijdperk in de geschiedenis der kavallerie; hare nieuwere geschiedenis moet altijd van hier uitgaan.

{==298==} {>>pagina-aanduiding<<}

De ridders vormden in alle landen van Europa eene zware kavallerie, die intusschen in meerdere of mindere mate door eene ligte, verschillend uitgerust, begeleid was; deze laatste bestond uit het gevolg en was des te talrijker, naarmate de adel, die het leger vormde, meer bemiddeld was. De zware ruiter werd bij de Franschen homme d'armes genoemd, bij de Italianen cavaliere di corredo. Hij was even als zijn paard geharnast en voerde als hoofdwapen de lans (zie Lans), van 6 of meer el lengte, aan het benedeneinde zeer sterk en zwaar om met eene hand behandeld en geveld te kunnen worden; de ligte ruiterij vormde zich op zeer verschillende wijzen, naarmate van de landen en hunne zeden; bij de Engelschen en Franschen van de 14de eeuw waren het hoofdzakelijk boogschutters (archers), werkelijk met handbogen, bij de Franschen voor een klein gedeelte met kruisbogen bewapend (arbaletriers, cranequiniers). Deze boogschutters streden meest te voet, als dragonders; hunne paarden waren slechts middelen van vervoer. Uit deze ridderschap of leenruiterij en naar hun voorbeeld ontstonden in Frankrijk de ordonnancekompagniën (zie aldaar), waarvan het kleinste gedeelte met de lans bewapend was en die eveneens uit gensdarmes en uit een zeker aantal archers werden zamengesteld. De verdere ontwikkeling der vuurwapens in verband met het toenemen van het voetvolk vernietigde ook deze instelling. In Duitschland onderscheidde men in de eerste helft der 16de eeuw, drie soorten van K., de kurassiers, de speerruiters en de schutters te paard (de laatste ook zwarte ruiters en door de Franschen met en tegen welke zij in de godsdienstoorlogen streden -reîtres genoemd). De kurassiers en de speerruiters voerden de lans; de kurassier onderscheidde zich van den speerruiter daardoor, dat hij en zijn paard van eene volledige wapenrusting voorzien waren, terwijl bij den speerruiter het paard in het geheel niet en de ruiter slechts gedeeltelijk geharnast waren. De schutter te paard had in het geheel geene of slechts eene ligte wapenrusting (kuras), een stormhoed, een vuurroer (karabijn) van matige lengte, daarenboven een korte speer. In een regiment Duitsche ruiterij had men op de 1500 speerruiters, 100 kurassiers, bestemd om de eerste gelederen en de flanken der groote eskadrons uit te maken en 400 schutters. In het begin der 16de eeuw namen de Franschen stradioten (zie Albanezen) als ligte ruiterij in dienst, die een kuras en een pantserhemd benevens stormhoeden (salades) als verdedigende, eene lans van 10 à 12 voet lengte (zagaye of arzegaye) eenen breeden degen en eene knods als aanvallende wapens hadden. De archers, die bij de geheel veranderde militaire instellingen der 16de eeuw onmogelijk hunne dienst op de oude wijze konden vervullen, wierpen voor en na hunne bogen en handbogen weg en reeds in 1530 bepaalde Frans I dat zij als chevauxlegers zouden uitgerust worden. Deze chevauxlegers (ligte kavallerie, ligte paarden) waren volgens onze denkbeelden eene uiterst zware kavallerie, zij droegen kuras en stormhoed, gedeeltelijk zelfs dijstukken tot onder de knie, een ringkraag, groote schouderstukken en dekstukken voor den boven- en onderarm en de hand (brasselet en gantelet); slechts hunne paarden waren ongeharnast. Als aanvalswapen voerden zij even als de gensdarmes de lans. Zij stonden dus ongeveer op ééne lijn met de Duitsche speerruiters. Reeds in het tweede vierde gedeelte der 16de eeuw werden bij de Franschen dergelijke afzonderlijke kompagniën chevauxlegers opgerigt, terwijl degenen die bij de ordonnancekompagniën ingedeeld waren, hoewel op dezelfde wijze uitgerust, nog eenigen tijd den naam van archers behielden, tot dat zij omstreeks de helft der 16de eeuw, nu ook den naam van chevauxlegers kregen en geheel en al van de ordonnancekompagniën gescheiden werden, die van nu af uitsluitend uit gensdarmes bestonden.
De vuurwapens werden in de laatste helft der 16de eeuw, na de uitvinding en

{==299==} {>>pagina-aanduiding<<}

volmaking van het radslot algemeen ingevoerd; alle lansruiters werden van pistolen voorzien. Even als sedert den Schmalkalderschen oorlog de Duitsche schutters te paard en te voet streden, rigtten de Franschen in het midden der 16de eeuw in de Italiaansche oorlogen haakbusschutters (arquebusiers) te paard op, met haakbussen bewapend, die door hen dragonders genoemd en vooral tot het gevecht te voet bestemd werden. Alva voerde in 1567 eenige van die kompagniën haakbusschutters, welke hij tot dat einde had opgerigt mede naar de Nederlanden. In de Fransche godsdienstoorlogen vertoonden zich verschillende ruiterafdeelingen van dien aard onder verschillende benamingen, als argoulets, bandouliers.
De lans begon als wapen der kavallerie langzamerhand te verdwijnen. Hare behandeling was moeijelijk, haar gebruik vorderde een zeer geoefend man, zoo als men ze wel vond in de tijden der ridders, die in alle ridderlijke oefeningen te huis waren, niet echter onder de aangenomen boeren en burgers, en, een uitmuntend paard. Vele lansen werden gebroken of verloren en somtijds bestond eene kompagnie speerruiters, welken naam zij ook droegen, kurassiers, speerruiters, gensdarmes of chevauxlegers, naauwelijks nog voor de helft, werkelijk uit lansruiters. Hetgeen nu in de werkelijkheid gebeurde, werd wettelijk gemaakt. In de Nederlanden werd daarmede een begin gemaakt, waartoe het doorsneden terrein van het oorlogstooneel, dat het voordeelige gebruik der speerruiters toch meestal onmogelijk maakte, eene aanleiding te meer werd. Zoo scheidde de K. die tot hiertoe algemeen van lansen voorzien was geweest, zich in twee gedeelten waarvan het eene de lans behield en den naam lansruiters, lansiers bleef voeren, terwijl het andere met twee pistolen en eenen degen, zonder lans bewapend van nu af aan kurassiers genoemd werd, welke wel van de vroegere kurassiers der Duitschers moet onderscheiden worden.
Deze kurassiers werden in het begin van de 17de eeuw doorgaans als zware ruiterij beschouwd, zij hadden een' helm met vizier, kogelvrij borst- en rugharnas, heup- en dijstukken tot over de knie als verdedigende wapenen; de lansiers werden slechts gedeeltelijk als zware (gensdarmerie), gedeeltelijk ook als ligte K. (chevauxlegers, cavalleria leggiera) beschouwd. De ligte lansruiters voerden helm met vizier, eenvoudig borst en rugharnas en heupstuk; in plaats der ijzeren dijstukken hadden zij eene lederen bovenbroek tot aan de knie; de zware lansruiter had daarenboven een tweede borststuk en ijzeren dijstukken. Prins Maurits van Oranje schafte om al de bovengenoemde redenen, waarbij nog de moeijelijkheid komt van de aanschaffing van goede paarden en het strepen de veel hoogere soldij der lansruiters te besparen, de lansruiters in de Nederlanden geheel af, zoodat hem van de beide bovengenoemde soorten alleen de kurassiers overbleven; hetzelfde had later in Zweden en vervolgens bij alle overige mogendheden plaats, zoodat de lans gedurende den dertigjarigen oorlog geheel verdween.
Bij de beide reeds genoemde soorten van ruiters kwamen nu nog in het begin der 17de eeuw de haakbusschutters te paard ook roerruiters, karabiniers, bandelierruiters genoemd; zij droegen regts een korter vuurwapen dan de muskettiers (te voet), met eene karabijnstang voorzien aan een' bandelier, die over den linkerschouder hing. De bandelier was gelijk aan die der muskettiers, maar zonder daaraan hangende afgemeten ladingen; omstreeks dezen tijd begonnen zij uitsluitend te paard te strijden, hoewel men hen nog somtijds bij het voetgevecht aantreft. Tot deze soort van ruiters behooren ook nog de croaten, die in den dertigjarigen oorlog in de keizerlijke legers optreden. Daarentegen werd nu de dienst van bereden infanterie, ten minste bij de Duitschers aan de zoogenaamde dragonders (zie Dragonder) overgelaten, die reeds vóór den dertigjarigen oorlog op deze wijze als te

{==300==} {>>pagina-aanduiding<<}

paard geplaatste muskettiers (met hun musket en bandoulière en niet als de roerruiters aan de zijde) en speerruiters genoemd worden. - Na den dertigjarigen oorlog vereenvoudigde de zaak zich nog meer bij de meeste mogendheden. Zondert men de schutters te paard en de dragonders uit, dan bestaat er nu eigenlijk slechts eene soort van kavallerie meer, namelijk kurassiers. Wel is waar, ziet men deze bij de Franschen, volgens de zwaarte der wapenrusting nog in zware en ligte (gensdarmes en chevauxlegers) onderscheiden; maar dit onderscheid ging hoe langer hoe meer verloren, daar beide soorten door het afschaffen van het eene stuk na het andere, meer gelijk werden. Het eenige wat de ruiters behielden is de helm zonder vizier, een eigenlijke stormhoed, die intusschen op het einde der 17de en in het begin der 18de eeuw nog meerendeels door den hoed vervangen werd, het stalen kuras, meestal alleen het borststuk en de kaplaarzen tot aan en soms hooger dan de knie. Als er in dien tijd van regimenten kavallerie spraak is, dan zijn het de juistgenoemde ruiters (tegenwoordig zware K.), somtijds alleen kurassiers genoemd. In het algemeen is toen ruiter en kurassier gelijkluidend. Daarnevens heeft men nu eerst de dragonders; zij bestaan echter na den dertigjarigen oorlog in het geheel niet meer uit speerruiters en muskettiers, maar alleen uit laatstgenoemden. Zij dragen tot in de 18de eeuw het geweer nog steeds over den schouder, strijden echter hoe langer hoe meer te paard, het geweer wordt steeds ligter en korter, wordt meer en meer sieraad en herinnering aan het verledene, tot dat het geheel verdwijnt. Verder heeft men de karabiniers, de erkende opvolgers der oude haakbusschutters te paard, zij dragen hun vuurwapen even als deze. Bij de regeling van het staande leger in Frankrijk kreeg omstreeks 1670 iedere kompagnie kavallerie twee zoogenaamde karabiniers met een half lang getrokken vuurwapen, met tweederlei kogels (pas- en rolkogels); uit deze lieden werd in 1690 voor ieder regiment eene kompagnie zamengesteld, die in de regimenten kavallerie even zoo beschouwd werden als de grenadiers bij de infanterie. Andere staten volgden dit voorbeeld, zoo ook de keizerlijken. Bij de Franschen werden echter in 1691 reeds de gezamenlijke karabiniers tot eene brigade vereenigd, die naderhand in een regiment werd veranderd. - Terwijl men in het begin der 17de eeuw de verdedigingswapens nog gedeeltelijk behouden had, een kuras of ten minste een borststuk en een' stormhoed, zoo vervielen deze spoedig voor de schutters te paard van allerlei aard (de stormboed verviel en werd door den hoed vervangen) of werden ten minste door een' lederen kolder vervangen. Behalve dit verdwijnen der verdegingswapens waren er nog vele andere redenen, die het oorspronkelijke onderscheid in de soorten van ruiterij deden opheffen. Daartoe behoort, dat men ook begon de eigenlijke ruiterij, die eerst slechts eenen degen en een of twee pistolen als aanvalswapens gevoerd had, vuurwapens van grootere lengte dan de pistolen te geven. Enkele dezer troepen, die bijv. tot lijfwachten der vorsten gevormd werden, kregen daarbij nog bijzondere benamingen, als grenadiers te paard, mousquetaires, enz. Indien nu toevallig de dragonders en karabiniers nog zoo veel gedeelten van hunne wapenrusting behouden hadden, als deze oorspronkelijk zware kavallerie, zoo onderscheidden zij zich bijna in het geheel niet meer van haar. Daar de dragonders meer uitsluitend te paard streden, zoo konden zij zelfs de kaplaarzen der zware K. aannemen en men kwam nu geheel en al in twijfel of men ze tot de zware of tot de ligte K. moest rekenen. Van daar, dat nog heden de dragonders bij het eene leger tot de ligte, bij het andere tot de zware K. gerekend worden en dat de Engelschen in hun leger zware en ligte dragonders hebben. Door de algemeene oprigting der huzaren werden de dragonders als ligte kavallerie geheel verdrongen en zij namen voor het midden der 18de eeuw plaats als middelzware

{==301==} {>>pagina-aanduiding<<}

K. onmiddelijk na de kurassiers. De huzaren, eene nationale Hongaarsche ruiterij in hunne nationale kleederdragt zonder wapenrusting met ligte laarzen, sabels en verschillende soorten van vuurwapens voorzien, werden door de Oostenrijkers in de oorlogen tegen Lodewijk XIV op het einde der 17de eeuw in het veld gebragt. De Franschen rigtten reeds in 1692 afdeelingen huzaren op, waartoe deserteurs van de keizerlijken de kern vormden; dit voorbeeld werd gedurende den Spaanschen erfopvolgingsoorlog ook bij de meeste overige legers nagevolgd; zoo bezat Frederik de Groote bij zijne troonsbeklimming reeds eenige eskadrons huzaren. Toen echter Ziethen en Seydlitz zijne Pruissische huzaren gevormd en tot dien trap van volmaaktheid gebragt hadden, dat zij de schrik van al hunne vijanden waren, moest iedere staat in Europa huzaren hebben, al was hunne uitrusting en bewapening ook volmaakt gelijk aan die der dragonders en al waren zij slechts door de uniform daarvan onderscheiden. - Terwijl de lans overigens als wapen der kavallerie sedert de 17de eeuw uit alle legers van Europa verdwenen was, hadden toch de Slavische volken haar behouden, Toen de overige Europesche legers in de Silezische oorlogen en vooral in de gevechten, die Polen's val voorafgingen, met die volken in nadere aanraking kwamen, werd ook de lans weder bij hen aangenomen. Het eerste korps in Pruissen opgerigt, dat weder met lansen bewapend werd, voerde den naam van Bosniaken (zie aldaar). Later verkregen de lansruiters hier even als in Oostenrijk en Rusland den naam van ulanen. Deze naam heeft nagenoeg dezelfde afstamming als die van huzaar; terwijl dit de twintigste man beteekent, dat is één van de 20 die voor de dienst der kavallerie bestemd zijn, zoo beduidt ulaan ‘van de hoeve’, dat is, dat door zeker grondeigendom een zeker aantal dier ruiters moest geleverd worden. Somtijds vindt men ook lansruiters, bij de Franschen lanciers, bij de Engelschen lancers genoemd, onder den naam towarzysze (in het Poolsch kameraden, vrienden). De oorspronkelijke zoo genoemde Poolsche regimenten uit edellieden bestaande, zijn volgens hunne geheele zamenstelling het best te vergelijken met de Fransche ordonnancekompagniën. In Pruissen had men, sedert de oprigting der landweer de geheele landweerkavallerie met lansen bewapend, waarbij het hoofddoel was de kozakken der Russen na te bootsen. In den laatsten tijd is men van dit stelsel, dat vele onvolkomenheden toonde, weder afgeweken zoodat iedere landweerruiter tot de soort van kavallerie blijft behooren, waarbij hij in het leger diende. Zoo als men sommige benamingen der infanterie op de kavallerie heeft toegepast, bijv. grenadiers te paard, jagers te paard, zoo heeft men ook voor de indeeling der kavallerie sommige benamingen, die bij de infanterie in gebruik zijn,
overgebragt, vooral op de ligte K. Zoo als wij zagen, had men op het einde der l7de eeuw twee soorten van kavallerie, de zware (ruiters of kurassiers) en de ligte (dragonders). Terwijl de benaming van kornet of kompagnie voor de kleinste taktische eenheid der (zware) kavallerie, meer en meer door de benaming van eskadron verdrongen werd, zoo behield men voor die eenheid bij de dragonders nog lang de benaming van kompagnie, hetgeen gemakkelijk daardoor verklaard wordt, dat de oorspronkelijke bestemming der dragonders was te voet te strijden of wel men noemde die eenheid als de dragonders te paard zaten - eskadron, als zij te voet waren - kompagnie. Even zoo noemde men ook de vereeniging van eenige kompagniën dragonders bataillon. En deze benamingen bleven ook bestaan, toen de dragonders in het geheel niet meer, soms bij uitzondering te voet streden en zij geheel als ligte K. beschouwd werden. Dientengevolge paste men ook de genoemde benamingen op de huzaren toe, toen deze als ligte K. in alle Europesche legers optraden. Bij de Pruissen werden in de 18de eeuw de sterke regimenten dragonders, die 10 eskadrons

{==302==} {>>pagina-aanduiding<<}

telden in 2 bataillons à 5 eskadrons ingedeeld en somtijds heette een dezer bataillons zwaar, het andere ligt. Evenzoo deelde men de regimenten huzaren van 10 eskadrons in 2 bataillons van 5 eskadrons; het regiment huzaren Belling had zelfs tijdens den 7-jarigen oorlog (van 1761-1763) 15 eskadrons in drie bataillons. Hieruit kan men ook verklaren, waarom nog in de 18de eeuw, toen bij de kurassiers in Duitschland de eskadronskommandant reeds lang den titel van ridmeester voerde, hij bij de dragonders of huzaren nog kapitein genoemd werd, evenzoo waarom de dragonders nog trommen bij hunne muziek behielden en meer dergelijke zaken.

Kavalierperspectief.

Zie Teekenen.

Kazemat

(casa armata). Het oorspronkelijke denkbeeld van kazemat is een gebouw, dat gewapend en tot de verdediging bestemd is; in den nieuweren tijd verstaat men daardoor elke ruimte, die overwelfd of slechts met balken bedekt is, die hetzij onder den wal ligt of een gedeelte van een vrijstaand, bomvrij steenen gebouw uitmaakt. Men onderscheidt dus ook verdedigingskazematten en kazematten die tot bewaarplaatsen van munitie, levensmiddelen en andere behoeften dienen en in oorlogstijd tot woningen gebruikt worden. Gewoonlijk zijn de kazematten, zoo als hierboven reeds gezegd is, met een gemetseld gewelf bedekt. Eene gewone (overwelfde) kazemat, bestaat uit twee regtstanden, dat is, twee loodregte, gewoonlijk aan elkander evenwijdige muren en een gewelf, dat daardoor gedragen wordt. De afstand der beide regtstandsmuren wordt de spanning van het gewelf genoemd, het hoogste punt van het laatste heet sleutel; laat men eene loodlijn van den sleutel op den horizontale lijn vallen, die de hoogste punten der beide regtstanden vereenigt, dan wordt die lijn pijl genoemd. Het weerstandsvermogen van het gewelf tegen worpvuur hangt af van de dikte van het gewelf, van de hoeveelheid aarde, die daarop gebragt wordt, van den vorm van het gewelf en van de spanning. Men maakt de spanning niet gaarne grooter dan 6 ellen; gewoonlijk krijgt het gewelf de gedaante van eenen halven cirkel, zoodat de pijl gelijk wordt aan de halve spanning; zulk een gewelf wordt tongewelf genoemd. Hoe kleiner de pijl in verhouding van de spanning wordt des te vlakker, hoe grooter de pijl wordt, des te hooger is de boog; vlakke gewelven bieden geen wederstand aan het worpvuur. Men maakt de tongewelven bij eene spanning van 6 ellen, minstens 1 el dik, terwijl zij buitendien minstens nog met 1,40 à 1,65 el aarde bedekt worden. De dikte der regtstanden is afhankelijk van de dikte van het gewelf en van de grootte der spanning; zij verkrijgen gewoonlijk eene dikte van 1/4 of 1/3 der spanning. Eene verdedigingskazemat kan nu ten opzigte van de frontlijn verschillend gelegen zijn; de eene regtstand vormt zelf de frontlijn of beide regtstanden staan er loodregt op. In het eerste geval krijgt de K. den naam van parallelkazemat of galerij, in het laatste die van perpendiculaire kazemat. Deze laatste K. is naar de zijde des vijands volstrekt niet afgesloten; men kan haar echter door eenen muur sluiten, die de beide regtstanden met elkander vereenigt en die frontmuur genoemd wordt. Deze moet zoo dik gemaakt worden, dat hij eenen genoegzamen tegenstand aan het regtstreeksch vijandelijke vuur biedt. Indien de K. tot bewaarplaats of tot woning moet dienen of dat achter de kazemat nog aarde wordt opgeworpen, moet ook het andere uiteinde door eenen muur gesloten worden; dit is de rug- of reversmuur, hij kan veel dunner dan de frontmuur worden. De perpendiculaire kazematten worden natuurlijkerwijze veel meer gebezigd dan de parallelkazematten; want indien de vijand bij de laatsten, den frontmuur, die tevens een der regtstanden is, door zijn vuur vernielt, dan valt natuurlijk het geheele gewelf in; dit is bij de perpendiculaire kazematten het geval niet, want al is hierbij de frontmuur weggeschoten, dan blijven de regt-
{==303==} {>>pagina-aanduiding<<}
standen en met hen het gewelf toch staan. Men bezigt dus alleen parallelkazematten, daar waar hare buitenmuren volstrekt niet aan het regtstreeksche vuur des vijands zijn blootgesteld, dus vooral onder de contrescarp der vestinggrachten; de perpendiculaire kazematten worden daarentegen onder de escarp aangelegd, waar dan de revementsmuur tegelijk de frontmuur vormt, daarenboven bij alle vrijstaande gebouwen, die tot de verdediging dienen. Indien twee verdiepingen kazematten boven elkander aangelegd worden, dan kan men de onderste van de bovenste scheiden door een gewelf, waarmede men haar bedekt of alleen door eene blindering. Het gewelf of de blindering moeten dan niet zoo dik gemaakt worden, als de tegenstand tegen het vijandelijke worpvuur zoude verlangen, maar alleen zoo dik als noodig is om den last te dragen, die daarop moet rusten, bij voorbeeld de vuurmonden, die in de bovenste verdieping zullen geplaatst worden. Indien men eene lange lijn van perpendiculaire kazematten moet voorzien, dan verkrijgt men daar een aantal naast elkander liggende ruimten, die door de regtstandsmuren volkomen van elkander gescheiden zijn. Dit nu kan niet geschikt zijn voor het doel, waarmede de kazematten aangelegd worden; het zal veeleer noodig zijn eene gemakkelijke gemeenschap tusschen de neven elkander liggende kazematten daar te stellen. Dit geschiedt door het maken van deuren in de regtstanden, doch daar deze zelden hooger dan 1,25 à 1,60 el zijn, zoo kan men daarin alleen geene genoegzaam hooge deuren maken; men moet ze dus gedeeltelijk in het gewelf inbreken en daar dit dientengevolge een gedeelte van zijnen steun op de regtstanden mist, moeten de deuropeningen zelfs overwelfd worden. De deurgewelven moeten even als die der perpendiculaire kazematten tongewelven zijn. De welflijnen der deuropeningen staan loodregt of schuin op die der kazematten. Deze welflijnen nu kunnen veel lager zijn dan die der K. wat vooral bij smalle deuren voorkomt, die slechts dienovereenkomstig lage gewelven hebben; de deurgewelven vormen dan zoogenaamde kapgewelven of steekgewelven met de gewelven der kazematten; zij kunnen ook even hoog leggen als die der K. en vormen dan bij elke afzonderlijke K. een kruisgewelf, terwijl de geheele rij neven elkander liggende kazematten alsdan een' kruisgang vormt. Men gebruikt deze gedaante zeer dikwijls bij kazematten, die met geschut bezet moeten worden en wier gemeenschap onderling anders zeer moeijelijk zijn zoude. Indien verschillende perpendiculaire kazematten naast elkander gelegen zijn, dan noemt men de beide uiterste regtstanden der geheele rij eind- alle overige middelregtstanden; de eerstgenoemden worden dan aanzienlijk dikker dan de laatstgenoemden gemaakt, gewoonlijk dubbel zoo dik, terwijl men daarin, om niet te veel ruimte te verliezen, meestal nissen aanbrengt, die als magazijnen kunnen gebezigd worden of wenteltrappen tot verbinding met de bovenste verdiepingen. Zoo als reeds gezegd is, worden alle K. met aarde bedekt; het daardoor opgenomen regen- en sneeuwwater zoude doorzijperen en de gewelven spoedig bederven, indien men geene voorzorgen daartegen nam. Men brengt daarom op de gewelven, eer zij met aarde bedekt worden een dakvormig metselwerk, welk werk aanrasering genoemd en verder met eene laag waterdigte trasmortel (de zoogenaamde trasrok) bestreken wordt. Het doorzijperende water loopt langs deze aanrasering naar de laagste punten en men moet nu hieraan nog eene geschikte afwatering geven. Dit geschiedt door eene goot naar buiten te openen naar de gracht of naar de buitenmuren of wel maakt men in de regtstanden loodregte kokers, die waar zij in de aanrasering uitkomen met eenen ijzeren cylinder van gaten voorzien of met steenen, die water doorlaten, bedekt worden. Uit de K. moet men dan door middel eener opening bij het uiteinde des kokers kunnen komen, waar men een vat stelt om het doorzijperende water op te vangen.

{==304==} {>>pagina-aanduiding<<}

De grootte en inrigting der K. hangen af van het doel waarvoor zij bestemd zijn. Alle verdedigingskazematten moeten vooreerst van schietgaten voorzien worden; deze worden natuurlijkerwijze bij parallelkazematten in een der regtstanden, bij perpendiculaire kazematten in den frontmuur gemaakt; de hoogte van hunne zool boven den vloer der K. hangt af of zij voor geweer- of geschutvuur moeten dienen. In frontmuren van geringe dikte kan men de schietgaten zoodanig aanleggen, dat hunne naauwste opening binnen ligt, de wijdste buiten of omgekeerd; zijn de muren daarentegen zeer dik, dan wordt het naauwste gedeelte der schietgaten op nagenoeg 1/3 van de binnenzijde des muurs gemaakt, terwijl zij verder zoowel binnen- als buitenwaarts zoo ver uitloopen, als het gezigtsveld regts en links vordert. Men moet er ook vooral op letten de schietgaten, zoo hoog in te snijden, dat men er van buiten niet door heen kan schieten of ze met zandzakken, enz. kan stoppen.
Bij alle schietgaten moet ook de zool eene buitenwaartsche helling hebben, zoodat men gemakkelijk op voorliggende lage punten kan rigten of eene binnenwaartsche om voorliggende punten gemakkelijk te kunnen beschieten. Schietgaten in dunne muren, wier grootste breedte binnenwaarts gelegen is, verkrijgen meestal eene naar binnen hellende zool; schietgaten wier grootste breedte van buiten gelegen is, krijgen eene naar buiten hellende zool, terwijl eindelijk bij schietgaten wier kleinste breedte op 1/3 ligt, de zool van beide zijden dier plaats naar beneden loopt. Er bestaan tweederlei soort van créneaux of schietgaten voor geweer: loodregte, waarbij voor ieder geweer één schietgat aanwezig moet zijn en horizontale, die voor verschillende geweren dienen; de loodregte schietgaten zijn veelal van buiten 0,10 en van binnen 0,40 el breed terwijl zij eene binnenhoogte van 0,40 à 0,50 el hebben en de buitenzijde zich regelt naar het doel, dat men te beschieten heeft; de horizontale schietgaten zijn 1 à 2 el lang en 0,10 el hoog. In eene perpendiculairkazemat van 4 el spanning kan men, op de noodige vastheid van den frontmuur rekenende, 3 loodregte of 1 à 2 horizontale schietgaten daarstellen. Schietgaten voor kanonvuur krijgen op hunne kleinste doorsnede eene breedte van 0,65 en eene hoogte van 0,72 el, terwijl zij een gezigtsveld van 40o à 50o moeten hebben. Eene K. waarin een kanon moet opgesteld worden, mag gewoonlijk niet minder dan 4 el spanning en naarmate van de affuit 5 à 6 el diepte hebben. In eene kazemat van 6 el spanning kan men alleen dan 2 stukken plaatsen, als deze geene groote zijwaartsche rigting behoeven te nemen; de afstand der beide schietgaten, midden op midden mag in dat geval niet minder dan 3,30 el bedragen. De mortierkazematten hebben geheel dezelfde inrigting als de kanonkazematten, zij moeten evenwel grooter en vooral hooger schietgaten hebben, zoodat het daar geheele deuropeningen zijn. Daarom worden dan ook mortierkazematten alleen achter vrijstaande muren of zelfs achter aarden wallen aangelegd, waarover zij hunne projectilen heen werpen. Om het beklimmen der worpgaten voor den vijand moeijelijk te maken, graaft men daarvoor eene zoogenaamde diamantgracht uit. Daar men parallelkazematten liever niet breeder dan 2 à 3 el maakt, worden zij slechts voor geweervuur ingerigt. Om den kruiddamp weg te voeren moeten in alle verdedigingskazematten schoorsteenen aangebragt worden. Zij zijn, hetzij boven de schietgaten geplaatst en hebben hunne opening in den frontmuur terwijl zij naar boven toe hoe langer hoe enger worden of zij voeren even als gewone schoorsteenen van het slot der K. loodregt door de aanrasering heen, naar buiten. In dit geval geeft men ook wel aan de schildmuren van boven eene bovenwaartsche helling. De schoorsteenen worden van boven met een ijzer traliewerk bedekt, om het invallen van vijandelijke projectilen te beletten. Indien de kazematten bewoond moeten worden, dienen er

{==305==} {>>pagina-aanduiding<<}

stookplaatsen in de regtstanden aangebragt te worden. Buitendien moeten zulke K. van vensters voorzien worden, daar de schietgaten niet genoeg licht geven. Deze vensters worden dan in den ringmuur gemaakt. - Om den terugloop der vuurmonden te verminderen, worden in de kazematten voor geschut dergelijke maatregelen genomen als op de schepen. (Zie Affuiten, Geschutstellingen). Dechargekazematten noemt men perpendiculairkazematten, die langs eenen escarpmuur onder den wal liggen, niet de geheele breedte van den wal beslaan, maar slechts 4 el diep en voor geweervuur zijn ingerigt. Om de achterliggende aarde tegen te houden, zijn zij van achteren door eenen muur gesloten, die hier niet ringmuur maar dechargemuur genoemd wordt en geen plat vlak, maar een loodregt staand, vlak gewelf voor elke K. vormt, ten einde daardoor den druk van de aarde beter te kunnen weerstaan. De afzonderlijke dechargekazematten zijn onderling verbonden door deuren in de regtstanden; eene van hen heeft door middel van eene overwelfde galerij onder den wal door, gemeenschap met het inwendige des werks.

Kazemataffuit.

Zie Affuiten.

Kazerne.

Zie Kampen en Kwartieren.

Keel, keelmuur.

Zie Bastion, Fort.

Keeren.

Buskruid keeren. Zie Buskruid.

Keerpunt.

Indien een aanvallend leger bij het doordringen in 's vijands land gestadig verzwakt, het verdedigende leger daarentegen bij den terugtogt in het eigen land gestadig versterkt wordt of ten minste niet merkbaar verzwakt, dan zal er een tijdstip komen, waarbij de sterkte gelijk wordt en verder kan men zich eene omgekeerde verhouding in sterkte voorstellen, waarbij de aanvaller het regt verliest zijnen aanval te vervolgen. Om deze omstandigheid aan te duiden, heeft Clausewitz het woord K. gebezigd.

Kerk.

Zie Kajuit.

Kerkparade.

Zie Godsdienst

Kern.

1o. Zie Handvuurwapens. 2o. Zie Geschutvervaardiging.

Kernbus.

Zie Handvuurwapens.

Kerne.

Iersche scherpschutter, met eene werpspies bewapend, die aan eenen riem bevestigd was en zoodoende teruggetrokken kon worden.

Kernring.

Een opzetsel, dat op het voorste gedeelte van het geschut geplaatst wordt en dient om de vizierlijn evenwijdig met de aslijn te doen loopen. Vroeger heette hij bij het batterijgeschut kernopzet.

Kernschot.

Zie Schieten en Werpen, Vizier.

Kerntroepen.

Uitgezochte troepen, garden, keurtroepen, ook oude, beproefde, soldaten in tegenstelling tot nieuwe ligtingen of schutterijen.

Ketel.

1o. Zie Berg. 2o. K. of leger, bij het worpgeschut, dat gedeelte der ziel, waarin het projectiel ligt,

Keteltrom.

Pauk, een koperen halve bol, waarover een tromvel gespannen is, veelal in gebruik bij de muzijken der zware kavallerie; de paukenslager heeft er twee, één aan weerszijden van zijn paard.

Keten.

1o. Bergketen. Zie Berg. 2o. Tirailleurketen. Zie Evolutiën, Formatiën, Vechtwijze.

Ketting.

1o. Meetketting, ijzeren ketting gewoonlijk 20 el lang, uit schakels van 5 palm bestaande en aan beide einden van ringen voorzien, waardoor ijzeren pinnen gestoken worden om den K, te strekken. Zij dient tot het meten van regte lijnen in het veld en kan des noods door een touw vervangen worden. 2o. Ankerketting, zie Ankerketting. 3o. Gewone ijzeren K., veelzijdig in gebruik, zoo als bijv.

{==306==} {>>pagina-aanduiding<<}

de wurgketting tot het wurgen der fascines, de remketting, enz. Ook bezigt men ijzeren kettingen bij het vervoer van misdadigers of wordt de straf van arrestanten verzwaard, door hen aan eenen K. krom te sluiten.

Kettingbrug.

Zie Bruggen.

Kettingkogels.

Twee halve of geheele kogels door eenen ketting verbonden, die terzelfder tijd uit eenen vuurmond geschoten worden. Men bediende er zich vroeger veel van bij de marine om met den ketting, die in de lucht gespannen wordt met des te meer zekerheid de masten der vijandelijke schepen te grijpen en af te breken, of de touwen te treffen.

Keurtroepen.

Elite, uitgezochte manschappen. Bij de Fransche infanterie geeft men dien naam aan de kompagniën grenadiers en voltigeurs, die op den regter- en linkervleugel der bataillons gesteld zijn en uit uitgezochte manschappen bestaan. Hoewel het woord nieuw is, is de zaak oud. De vroegere lijfwachten, de heilige schaar der Thebanen, de miliaire cohorten der legioenen ten tijde der Romeinsche keizers waren K. Ten tijde van Frederik den Grooten werden de grenadiers bij de infanterie, de karabiniers bij de kavallerie als K. beschouwd. Ook de gardes der nieuwere legers (zie Garde) zijn keurtroepen. In Fransch Zwitserland geeft men den naam van elite aan de eerste ligting van het Bondsleger.

Kiel.

Zie Vaartuig.

Kielhalen.

Zie Straffen.

Kielspit.

Zie Afsteken.

Kielwater.

De streep schuimend water, die een bewegend schip achterlaat; een schip bevindt zich in het K. van een ander, als het dit zoodanig volgt, dat de kielen van beiden in ééne en dezelfde regte lijn liggen.

Kiezel.

Laag kleine witte of grijze steentjes. Grind. Rondachtige steentjes van de grootte eener erwt tot die van een duivenei, met grof zand vermengd; beide woorden worden in de gemeenzame spraak dikwijls verwisseld; men vindt K. en grind laagsgewijze in de aarde, bij rivieren en beken. Men gebruikt ze tot het maken van grindwegen, tot daarstelling van beddingen voor vuurmonden, enz.

Kim.

In de zeevaartkunde geeft men dien naam aan den horizon, met betrekking tot den aardbol.

Kinketting.

Zie Paardentuig.

Kinschal.

Zie Kozakken.

Kirlang-hish.

Turksch vaartuig, dat het admiraalschip volgt.

Kistdam.

Een dam uit twee evenwijdige rijen ingeheide palen bestaande, die aan de binnenzijde van twee gordingen voorzien zijn, tegen welke eene doorgaande rij damplanken in den grond geheid wordt. De binnenruimte dezer kist wordt met goeden, vasten kleigrond opgevuld.

Klapmutsgat.

Zie Affuiten.

Kizilbache.

Roodkop, naam door de Turken aan een korps Perzische troepen gegeven, dat eene soort van rooden tulband draagt.

Klaren.

Bij de zeelieden eene gebruikelijke uitdrukking voor gereed maken. Zoo klaart men een touw, een anker, een schip voor het gevecht; enz. Klaar is dus alles wat onmiddelijk gebruikt kan worden, onklaar alles waarmede dit niet het geval is.

Klaverbladmijn.

Zie Mijn.

Kleeding.

Men vordert tegenwoordig, dat de kleeding der soldaten past, dat zij de bewegingen van den man niet belemmert, dat zij uit eene goede stof vervaardigd en wijd genoeg is, om tegen het slechte weder te beschutten, dat is fatsoenlijk en

{==307==} {>>pagina-aanduiding<<}

waardig is. Bij de oude volken toen de vrije krijgsman zich in den regel zelf uitrustte, werd doorgaans aan die vereischten voldaan; gelijkvormigheid werd niet verlangd, maar als van zelve verkregen, door de algemeen gebruikelijke nationale verdedigingswapenen, die over de kleeding gedragen werden en door de eveneens nationale aanvallende wapens. Er komen evenwel ook in de oude geschiedenis voorbeelden van gelijkvormige kleeding voor, zoo als bij voorbeeld, dat van de Spartanen, die doorgaans purperkleurige kleederen droegen. In de middeleeuwen heerschten nagenoeg dezelfde omstandigheden als bij de oude volken. Bij enkele afdeelingen der leenlegers kwam zekere gelijkvormigheid daardoor tot stand, dat hare leden, ten minste aan sommige gedeelten der K. de kleuren van hunnen baanderheer of hunnen vorst aannamen; daarbij herkenden zich de manschappen van hetzelfde leger, zoo als zulks vroeger door de zinnebeelden der schilden plaats had, door zekere veldteekens, zoo als bij voorbeeld het witte kruis der Zwitsers, het roode der Oostenrijkers, enz. die uit stukken laken gevormd, op de borst gedragen werden. Bij de Fransche ordonnancekavallerie, waarbij de gebruiken der leenlegers grootendeels overgenomen werden, droegen de soldaten meestal kleederen van de kleuren van den hoofdman hunner kompagnie. Ook de huurbenden der 16de eeuw zorgden voor hare eigene uitrusting en de gelijkvormigheid bepaalde zich meestal tot de gelijkheid der veldteekens. In de 17de eeuw wordt de gelijkvormigheid meer algemeen, zonder echter voor geheele legers te gelden; vooreerst bepaalde zij zich tot de afzonderlijke regimenten; als deze na eenen langdurigen veldtogt nagenoeg zonder kleederen waren, schreven zij eene levering van laken uit en werden zoo hier en daar gelijkvormig gekleed. De uniform, zoo als wij die thans begrijpen kwam eerst tegen het einde der 17de en later in het begin der 18de eeuw in zwang bij de oprigting der staande legers en het algemeene verwerpen der wapenrustingen. De kleeding, die tot nog toe, daaronder verborgen geweest was, kwam nu te voorschijn. Daarenboven werd de stof der legers hoe langer hoe slechter, de vorsten waren er dus op bedacht de grootste zuinigheid in bezoldiging en uitrusting in acht te nemen, om hunne legers zoo talrijk mogelijk te kunnen maken; zij konden aan hunne slecht betaalde soldaten de zorg voor hunne uitrusting niet overlaten, terwijl zij toch ook met hunne troepen wilden schitteren en ze daartoe zoo fraai mogelijk kleedden. Gedurende de 18de eeuw werd dus de kleeding der soldaten al meer en meer een nuttelooze, ondoelmatige opschik, naarmate de soldaat zelf meer veracht en miskend werd, waarbij somtijds nog de omstandigheid kwam, dat sommige regeringen de kleeding hunner kompagniën aan de kompagnieskommandanten overlieten en hen daarvoor eene vaste som betaalden, waarvan deze weder zoo veel mogelijk trachtten over te houden, om hunne somtijds zeer karige bezoldiging eenigzins te verbeteren. Eerst nadat de Fransche omwenteling en hare gevolgen den soldaat op een meer geacht standpunt plaatsten, werd ook zijne kleeding doelmatiger en waardiger, maar toch langzamerhand, daar men niet in eens van de oude gewoonte koude of wilde afstappen.
In de Europesche legers onderscheidt men tegenwoordig de groote en kleine monteringstukken (kleedingstukken); tot de eerste rekent men het hoofddeksel, hetzij een helm of pickelhaube, een chacot of kepi, daarbij voor de kleine diensten, in het kwartier of op bivouac eene ligte muts kwartiermuts of politiemuts genoemd; de rok, die nog slechts in weinig landen den vorm van frak heeft en meestal een korte jas of wapenrok (Tunique) is, die van voren gesloten is en den buik bedekt, daarbij heeft men voor de kleine diensten een mouwvest, een tot op de heupen gaand buis, hetzij van laken of van ligter stof; de mantel of kapot, die meestal de gedaante van een' wijden overjas heeft, zoodat hij bij koud weder over den wapenrok of het

{==308==} {>>pagina-aanduiding<<}

mouwvest, bij regenachtig weder ook zonder deze kleedingstukken kan gedragen worden; de broek of pantalon; gewoonlijk behalve de laken pantalon nog linnen pantalons voor den zomer, allen met gulp, somtijds zelfs van achteren opdat de soldaat zijne behoeften zoude kunnen vervullen, zonder zijn ransel en ledergoed af te leggen; bij de bereden troepen zijn de pantalons van achteren en tusschen de beenen, ook van onderen met leder bezet (rijbroek). Tot de kleine equipementstukken rekent men de hemden, borstrokken en onderbroeken (in zoo ver die artikelen geleverd of door den man aangeschaft moeten worden), de strop- of halsdassen, benevens het schoeisel voor de bereden manschappen laarzen, voor de infanterie meestal hooge schoenen of halve laarzen. Bij troepen, die steeds oorlog moeten voeren in heete gewesten, heeft men dikwijls eene bijzondere, ligte zomerkleeding ingevoerd. Daar intusschen onder zulke omstandigheden het verschil in temperatuur zeer aanzienlijk is en eene dubbele werking op de gezondheid van den soldaat heeft, zoo leert de ondervinding, dat deze maatregel niet doeltreffend is.

Klei.

De klei bestaat uit aluinaarde en kiezelaarde. Zij dient tot het maken van vormen voor het gieten van bronzen vuurmonden, verder tot het maken van waterdigte dammen, drooge metselwerken, enz. Ook kan men er steenen, pannen en tegels van bakken.

Kleine oorlog.

Zie Oorlog.

Kleingeweer.

Gelijkluidend met handvuurwapens.

Klemhoef.

Zie Hoef.

Klepvizier.

Zie Vizier.

Klimaat.

Het verschil der gemiddelde weersgesteldheid in verschillende streken van den aardbol wordt in de algemeenste trekken gezocht in de verschillende verdeeling der warmte op de aardoppervlakte, maar deze niet alleen, ook de gesteldheid van de afzonderlijke gedeelten der aardoppervlakte, die de zonnewarmte verschillend opnemen, bepaalt dit verschil. Vastland wordt sneller en ongelijkmatiger verwarmd, spoediger en meer verkoeld dan water. Het is verschillend, of hooge gebergten al dan niet de invloed van koude winden op eene landstreek tegengaan. De planten en dieren van een land zijn afhankelijk van het K. Dit moet dus in elk opzigt eenen beslissenden invloed op de levenswijze zijner bewoners uitoefenen; ieder klimaat eischt voor de gezondheid der menschen andere kleeding, andere spijzen, verschillende hoeveelheid daarvan, verschillende verdeeling van rust en arbeid, alsook van maaltijden. Indien menschen plotseling van het eene klimaat naar het andere verplaatst worden, dan lijden zij eensdeels door de ongewone koude of hitte, vochtigheid of droogte der lucht, anderdeels door de ongewone levenswijze, indien zij dadelijk die aannemen, welke bij het K. past of wel zij lijden daardoor, dat zij hunne oude levenswijze willen blijven behouden. Ziekten zijn daarvan het onvermijdelijke gevolg. Indien dus een staat oorlog moet voeren in ver verwijderde streken, dan moet hij den invloed van het K. behoorlijk in rekening brengen. De vragen, die daarbij in aanmerking komen, zijn vooral: 1o. of men zonder gevaar voor de troepen, de nieuwe levenswijze kan aannemen of in welken mate dit geschieden kan; 2o. of er middelen en wegen te ontdekken zijn om de troepen langzamerhand aan de eischen van het nieuwe K. te gewennen en aan de levenswijze, die daarbij moet gevolgd worden; 3o. welke ziekten in weerwil van alle voorzorgen niet te vermijden zijn en welke maatregelen men kan nemen om deze te beperken en zoo min mogelijk gevaarlijk te maken; 4o. op hoeveel verliezen door ziekten men ten slotte rekenen moet en hoedanig men die verliezen kan herstellen?

Kling.

Het voornaamste gedeelte van elk zijdgeweer en van de bajonet; men

{==309==} {>>pagina-aanduiding<<}

onderscheidt regte klingen (degen, gewone bajonet), gebogen klingen (sabel, slagbajonet) één- en tweesnijdige klingen, holle klingen.

Klinket.

Zie Poort.

Klip.

Zie Wateren.

Klophengst.

Zie Ruin.

Kluifhout.

Verlenging van den boegspriet. Zie Mast,

Kluisgaten.

Openingen aan weerszijden van den voorsteven van een schip, bestemd om het ankertouw of den ketting door te laten vieren, als het schip voor anker ligt.

Kluitboog.

Zie Boog.

Kluiver.

Zie Mast, Zeilen.

Knaap.

Een werktuig, dat met den weegboom gebezigd wordt bij het ligten van zware lasten, vooral bij het afnemen, aanbrengen en keeren van raders. Het bestaat uit twee staanders op een en behoorlijken afstand staande en van boven en van onderen verbonden. Door de staanders wordt eene ijzeren bout gestoken om tot steunpunt voor den weegboom te dienen.

Knechten.

Men gaf dezen naam in de middeleeuwen en de eerste eeuwen der nieuwere tijden aan de soldaten van het voetvolk. In alle talen van Europa komt dit woord in dien tijd voor, in de dubbele beteekenis van infanterist en van bediende (fante, piéton, pion, footman, chlopiec); om dit te begrijpen behoeft men zich slechts te herinneren, dat overal waar zich in de middeleeuwen het ridderwezen had kunnen ontwikkelen, het voetvolk, werkelijk een hoop dienstknechten was en in de leenlegers hoofdzakelijk uit dienstbaren bestond. Naakte knechten beteekent knechten zonder verdedigende wapens. Landsknechten was de naam, die Maximiliaan aan de infanterie gaf, die hij op het einde der 15de eeuw uit zijn geheele rijk, in tegenstelling tot de persoonlijke dienst der leenmannen aanwierf. Het woord K. kwam in de 18de eeuw in onbruik. Later bezigde men het nog voor die menschen, welke zonder eigenlijk soldaat te zijn, toch het leger volgden en voor mindere diensten gebruikt werden, zoo als de bedienden van officieren en de voerlieden van den trein.

Knick.

Zie Heg.

Kniehoogte.

Zie Geschutstelling.

Knieschijf.

Zie Verdedigende wapens.

Kniestuk.

Zie Borstwering.

Knods.

Wel denkelijk het oudste aanvallende wapen, in zijne eenvoudigste gedaante een sterk stuk hout aan een der einden zoo dun, dat men het met eene of met beide handen gemakkelijk kon omvatten, later verbeterd door een beslag van metaal of wel door het inslaan van ijzeren punten, in de gedaante van eene morgenster of strijdhamer bestond de K. nog tot in de 15de eeuw.

Knoet.

Lijfstraf in de Russische legers gebruikelijk.

Knoop.

1o. Knoop of steek, eene verbinding van touwen of lijnen of de verbinding van een touw of eene lijn met eenig ander voorwerp. Bij de artillerie bezigt men de platte of gewone K., de weversknoop, de Engelsche of visschersknoop, de schippersknoop of schipperssteek, de mastworp of vuurwerkersknoop, de enkele knoop of halve slag, de Duitsche knoop of timmersteek en de galeilus, galei- of schuifsteek; bij de marine de platte of zeemansknoop, de anker- of paalsteek, de lijfknoop, de schootsteek, de oude-wijvenknoop, de garen- of wantstrop, de halve knoop of mastwerp, de kielingsteek of dubbele mastwerp, de bogtsteek of Engelsche kink, de timmersteek, het oog, de sjouwermansknoop, de staande wantsknoop, de

{==310==} {>>pagina-aanduiding<<}

schildknoop, de valreep- of stoppersknoop, de slurp of takeling, de werpankersteek, de trompetsteek en de schuifknoop of strik. 2o, De knoopen van de loglijn op bepaalde afstanden aangebragt. 3o. De afstand tusschen twee van die knoopen, welke in den regel 1/120 zeemijl (van 60 op één graad) bedraagt. Als men dus zegt, dat een schip eene vaart van 8, 10 of 12 knoopen loopt, dan wil dit zeggen, dat het deze afstanden telkens in den tijd van eene halve minuut, waarin het logglas afloopt, aflegt, dus 8, 10 of 12 zeemijlen in het uur.

Knop.

1o. K. der staartschroef. Zie Handvuurwapens. 2o. Zadelknop. Zie Paardentuig.

Kodasa.

Hoofdman der lijfwacht in Perzië.

Koebrug.

1o. Eene brug, die door voorraadstukken (raas en stengen), welke op twee schragen rusten, op het dek van een schip tusschen de fokke- en groote mast daargesteld wordt. Zij wordt dikwijls gebruikt tot berging van de sloepen. 2o. Een ligt dek in het ruim der linieschepen en fregatten, onder de tusschendeksbatterij. Zie Dek.

Koelemmer.

Een houten of lederen emmer, met water gevuld, waarin men bij aanhoudend vuren den wisscher van den vuurmond van tijd tot tijd afkoelt.

Koerier.

Een bode, die belangrijke militaire depêches op grooten afstand moet overbrengen; voornamelijk kiest men daartoe officieren van den generalen staf, die gebruik maken van de snelste vervoermiddelen, in den tegenwoordigen tijd dus vooral van de spoorwegen. De eenige taak van den koerier is, dat hij zijne depêches zeker en snel aan haar adres bezorgt, in weerwil van alle moeijelijkheden, die zich op reis, bij voorbeeld door een verdacht of vijandelijk land mogten opdoen. In Pruissen is een bijzonder korps, dat der veldjagers (zie Veldjagers) bestemd om deze koerierdienst zoowel in vredes- als in oorlogstijd te vervullen.

Koers.

De rigting, waarin men een schip stuurt, in den regel bepaald door de streek van het kompas, waarop het zeilt.

Koevoet.

IJzeren hefboom tot het ligten van zware lasten. Aan de onderzijde loopt de teen wijd uit en is gespleten, waardoor de naam van het werktuig ontstaan is.

Koffer.

Gelijkluidend met caponnière; in Duitschland worden vooral de onbedekte caponières met dien naam bestempeld.

Kogel.

Zie Projectilen.

Kogelbaan.

Men verstaat door kogelbaan, de kromme lijn, welke door het zwaartepunt van eenig voortgeworpen projectiel beschreven wordt. Het projectiel verlaat den vuurmond in eene bepaalde rigting, die door den elevatiehoek bepaald wordt, met eene zekere snelheid, welke aanvankelijke snelheid (zie Snelheid) genoemd wordt. Bezat het projectiel slechts de snelheid, die het door de verbranding der lading ontving, dan zoude het steeds met dezelfde snelheid en in de aangenomen rigting, regtlijnig blijven voortgaan. Er bestaan echter twee krachten, die deze beweging aanmerkelijk wijzigen, zoo wat hare snelheid, als hare rigting betreft. Deze krachten zijn de tegenstand van de lucht en de zwaartekracht. De tegenstand van de lucht werkt in de rigting van de raaklijn aan de baan en vertraagt de snelheid van het projectiel gestadig, zoodat dit in elk volgend tijddeeltje minder afstand aflegt, dan in het naastvoorgaande; indien het projectiel den vuurmond in horizontale rigting verliet en de zwaartekracht buiten rekening bleef, dan zoude de tegenstand van de lucht eveneens alleen in hortzontale rigting werken; verlaat het projectiel, in dezelfde veronderstelling, de ziel, onder zekere elevatie of declinatie, dan drukt die tegenstand van de lucht gelijktijdig het projectiel in de tegengestelde

{==311==} {>>pagina-aanduiding<<}

rigting der beweging; deze tegenstand van de lucht nu, kan in twee krachten een horizontale en een vertikale ontbonden worden, waardoor in het eerste geval het projectiel beneden- in het tweede geval opwaarts gedrukt wordt. De tegenstand van de lucht groeit aan, met de snelheid van het projectiel; men neemt gewoonlijk aan, dat die aangroeijing in de vierkante reden van de snelheid plaats vindt; evenwel is die verhouding grooter en hoewel niet naauwkeurig bepaald, is het toch zeker, dat zij bij toenemende aanvankelijke snelheid steeds in grooter verhouding toeneemt. Hoe grooter bij denzelfden wiskunstigen inhoud, de massa van het projectiel is, des te minder snelheid verliest het, door den tegenstand van de lucht; bovendien is die vermindering ook afhankelijk van de gedaante van het projectiel; zoo verliest bij voorbeeld een kegelvormig projectiel minder aan snelheid, dan een bolvormig. Hieruit volgt, dat eene groote aanvankelijke snelheid geen volstrekt voordeel voor de schootsverheid is, dat ten opzigte van de schootsverheid de projectilen van een grooter kaliber voordeelen opleveren boven die van een kleiner en dat verlengde projectilen met eene doelmatig geconstrueerde punt voordeeliger zijn dan bolvormige, als men de punt slechts in zekere rigting weet te houden.
De zwaartekracht trekt het projectiel naar de aarde en doet het in achtervolgende gelijke tijddeelen, ruimten doorloopen, die tot elkander staan als de reeks der onevene getallen. Zij wordt in hare uitwerking weder belemmerd door den tegenstand van de lucht, die het projectiel opwaarts drukt. De grootte van dezen tegenstand hangt vooral af van de gedaante der projectilen en is bij langwerpige projectilen veel grooter dan bij bolvormige; de eerstgenoemde zullen dus, als alle overige omstandigheden gelijk zijn, veel langzamer dalen dan de laatstgenoemde. Uit den aard van deze twee gelijktijdig werkende krachten, blijkt het nu, dat de baan van een voortgeworpen projectiel geene regte lijn zal zijn, hetgeen zoude plaats hebben als het alleen snelheid bezat, noch eene parabool, wat het geval zou zijn, als er geen tegenstand van de lucht bestond, maar eene andere kromme lijn, kogelbaan of ballistische lijn genoemd welker aard, tot heden toe, nog niet volkomen bekend is.
Een projectiel, dat onder zekere elevatie afgeschoten wordt, stijgt aanvankelijk, in elk volgend tijddeeltje minder, dan in het naastvoorgaande; het bereikt eindelijk een hoogste punt en begint dan met toenemende snelheid te dalen; eindelijk bereikt het den grond, maakt eenen aanslag. Het gedeelte der kogelbaan tusschen de monding en het hoogste punt der baan gelegen, wordt klimmende, het andere, dalende tak genoemd; de dalende tak is altijd steiler dan de klimmende. Indien wij het terrein als geheel horizontaal aannemen en vooronderstellen, dat het projectiel bij den eersten aanslag blijft liggen, dan wordt de afstand van dezen aanslag tot aan de monding schootsverheid, meer bepaald boogschootsverheid genoemd; de loodlijn, die van het hoogste punt op dezen horizontalen bodem nedergelaten wordt, verkrijgt den naam van hoogte der kogelbaan.
De boogschootsverheid groeit onder overigens gelijke omstandigheden aan met de grootte van den elevatiehoek, evenwel binnen zekere grenzen; met eene grootere elevatie kan men dus verder verwijderde horizontale doelen treffen, dan met eene kleinere. Eene kogelbaan, die eene zeer geringe hoogte heeft, wat eene kleine elevatie vooronderstelt, nadert de horizontale lijn veel meer, dan eene baan van zeer groote hoogte, waarbij eene hooge elevatie voorondersteld wordt. De eerste wordt in tegenstelling tot de laatste bestrijkende baan genoemd. Stelt men nu op het horizontale terrein, waarop de vuurmond geplaatst is, waarvan dus het projectiel

{==312==} {>>pagina-aanduiding<<}

uitgaat en waartoe het terugkeert, binnen schootsverheid en op verschillende afstanden van den vuurmond een groot aantal weinig verheven schijven, dan zullen er daarvan klaarblijkelijk veel meer bij eene bestrijkende dan bij eene zeer gekromde baan, kunnen getroffen worden. Bevinden zich echter op het terrein enkele verheven punten, dan kan men die niet met eene bestrijkende, maar wel met eene zeer kromme baan bereiken; elk zoodanig punt evenwel op tweederlei wijze, daar elke baan twee punten heeft, die even hoog gelegen zijn, één in den klimmenden en het tweede in den dalenden tak. Om bij gelijken afstand van het doel een dezer verheven punten met den dalenden tak te treffen, heeft men bij gelijke elevatie minder lading (minder aanvankelijke snelheid) noodig, dan om het met den klimmenden tak te bereiken. Puntkogels leveren, naar het boven gezegde, bij gelijk kaliber en gelijke boogschootsverheden, eene meer bestrijkende baan dan ronde. Hoe bestrijkender eene baan is, des te voordeeliger is zij voor gebruik in het vrije veld, waar dikwijls geen tijd of gelegenheid is om zeer naauwkeurig te rigten en het naauwkeurig schatten der afstanden moeijelijk kan voorondersteld worden.
Indien het projectiel aan het einde zijner baan onder eenen niet al te grooten invallingshoek eenen vasten grond ontmoet, dan springt het op en doorloopt nu met eenen nieuwen elevatiehoek (den opstuitingshoek) en eene nieuwe aanvankelijke snelheid een tweede boog; doen zich aan het einde daarvan dezelfde omstandigheden voor, dan ontstaat een derde boog, enz. tot dat het projectiel eindelijk, als de snelheid te veel verminderd is langs den grond blijft voortrollen en als de snelheid geheel uitgeput is, blijft liggen. De afstand, welke het alsdan bereikt heeft, wordt rolschootsverheid genoemd, de opvolgende aanslagen heeten ricochetten en de schoten waarbij zich de genoemde omstandigheden voordoen ricochetschoten. Men gebruikt deze schoten, hetzij om met kleine elevatiën grootere afstanden te bereiken, dan met den eersten boog mogelijk is, dus met eene bestrijkende baan of om door de herhaalde sprongen meer doelen binnen het bereik van het projectiel te brengen. Dit laatste geschiedt meer bij het eigenlijke ricochetteren met zwakke ladingen en groote elevatiën, het eerste bij de rolschoten met volle ladingen, doch kleine elevatiën, hoogstens met het vizierschot. Uit de omstandigheid, dat de invallingshoek altijd grooter is dan de elevatiehoek, de opstuitingshoek altijd grooter dan de invallingshoek is, volgt dat elke volgende sprong korter is dan de voorgaande en dat men dus alleen bij betrekkelijk geringe elevatiehoeken met vrucht kan ricochetteren. Tot hiertoe is steeds voorondersteld, dat de kogelbaan in een verticaal vlak het rigt- of schootsvlak gelegen was, dat door de as der ziel van den vuurmond en het doel ging. Dit zoude evenwel alleen het geval zijn, indien er geene zijdelingsche afwijkingen waren; deze bestaan echter in de werkelijkheid; zij zijn behalve van de aanslagen van het projectiel in de ziel en van de beweging van de lucht, afhankelijk van de wenteling van het projectiel om eenige wentelingsas; men kan ze niet geheel voorkomen, alleen regelen en verminderen. Bij de groote holle projectilen geschiedt zulks door het centreren of equilibreren (zie Excentrisch); bij de projectilen van het kleingeweer door het voorzien van den loop van trekken, waardoor aan het verlengde projectiel eene draaijende beweging om zijne lengteas medegedeeld wordt, waardoor deze as de strekking verkrijgt gedurende de geheele baan met zich zelven evenwijdig te blijven, waardoor echter tegelijkertijd het projectiel eene geregelde en bepaalde zijdelingsche afwijking derivatie (zie Vizier) verkrijgt, in de rigting van de daaraan medegedeelde rotatie en wel naar de zijde waarheen de ziel getrokken is. De verschillende oorzaken dier afwijkingen, welke wij hier beschouwd hebben, zijn in den jongsten tijd het onderwerp van veelvuldige

{==313==} {>>pagina-aanduiding<<}

proeven geweest, zonder dat men echter tot nu toe eene bepaalde uitkomst verkregen heeft.
Tot de zamengestelde projectilen behooren de gewone holle projectilen, de kartetsen, de granaatkartetsen en de vuurpijlen. De baan der gewone projectilen, die op de doelmatigste wijze ten minste tegen troepen bij voorkeur geworpen, dat is in zeer hooge banen afgezonden worden, kan als eene eenvoudige beschouwd worden, als de projectilen eerst bij het doel springen; heeft dit echter plaats, eer zij het doel bereikt hebben, dan wordt die baan zamengesteld, daar na het springen elk stuk zijne eigene baan vervolgt met de daaraan medegedeelde snelheid en met den elevatie- of declinatiehoek, die het bij het springen verkrijgt. Zoo is het altijd gesteld met de baan der granaatkartetsen; zij houdt op eene eenvoudige baan te zijn op het punt, waar de granaat springt (springpunt); de hoogte van het springpunt boven het grondvlak heet springhoogte, de horizontale afstand van dit punt tot aan het doel de springafstand of het intervalle. Het springpunt moet vóór en hooger dan het doel en in den dalenden tak der baan liggen; de afzonderlijke kogels, waarmede de granaat gevuld is, vervolgen nu hunnen weg binnen eenen zekeren verspreidingskegel en slaan als zij te voren niet een doel treffen, binnen een horizontaal ellipsvormig verspreidingsvlak in den grond; de groote as van dit vlak ligt in de schootslijn en de kleine as bedraagt bij eene vlakke baan 1/4 à 1/5 van den springafstand, bij eene hooge baan 1/2 of of 1/3 daarvan. De groote as wordt grooter, naarmate de baan vlakker is; vlakke banen verdienen in den regel de voorkeur boven hooge, vooral tegen ondiepe, hooge tegen diepe voorwerpen. De springhoogte groeit aan in verhouding van den springafstand. - De gewone kartetskogels verlaten den vuurmond dadelijk afzonderlijk, allen onder verschillende hoeken; elk daarvan heeft dan eene afzonderlijke baan doch binnen zekeren verspreidingskegel. Terwijl men echter bij de granaatkartetsen, aan dezen verspreidingskegel door de verplaatsing van het springpunt in den dalenden tak der baan eene andere rigting kan geven, is dit bij de gewone kartetsen niet mogelijk, wil men niet, dat zij dadelijk vóór den vuurmond in den grond slaan. Omdat nu de doorsnijdingsvlakken van den verspreidingskegel bestendig grooter worden met den afstand van den vuurmond, volgt daaruit dat men ze slechts met voordeel tegen betrekkelijk weinig verwijderde doelen kan bezigen. - Dezelfde krachten, die op de andere projectilen werken, oefenen ook hoofdzakelijk en op dezelfde wijze hunnen invloed op de baan der vuurpijlen uit. Hierbij komt evenwel in aanmerking, dat door het gedurige verbranden der drijfsas de snelheid bestendig aangroeit, totdat die sas geheel verbrand is, terwijl daarbij door het verbranden der sas het zwaartepunt gestadig verplaatst wordt. Wil men de kogelbanen van verschillende vuurpijlstelsels met elkander vergelijken, dan moet men verder nog in aanmerking nemen, de oorspronkelijke stand van het zwaartepunt ten opzigte van de lengteas van het geheel en in welke rigting de voortdrijvende kracht van het gas ten opzigte van de zwaartelijn en van de lengteas, hare werking doet. Zie Vuurpijlen.

Kogelkar.

De K. of handstortkar dient tot vervoer van projectilen. Er bestaan hier te lande twee soorten van, die in hoogte van raden en afmetingen der assen verschillen.

Kogelklos.

Ligte houten cylinder, aan de eene zijde uitgehold om den kogel te ontvangen, die met twee reepjes blik bevestigd wordt, aan de andere zijde van eene groef voorzien om de kardoes in te binden.

Kogelleger.

Bij gelijke lading, liggen de geschutkogels in den vuurmond steeds op dezelfde plaats; indien zij met speelruimte geladen zijn, worden zij door het

{==314==} {>>pagina-aanduiding<<}

boven hen ontsnappende gas tegen den onderkant van de ziel gedrukt en wanneer deze werking dikwijls herhaald wordt, verschijnt hier eene holte in de ziel, kogelleger genoemd, waardoor de vuurmond eindelijk onbruikbaar wordt. Een kogelaanslag is eene diepte op eenige andere plaaats van de ziel, ontstaan door den aanslag van het projectiel.

Kogelmal.

Zie Mal.

Kogelmortier.

Zie Mortier.

Kogelpark.

De plaats, waar zich bij de arsenalen de kogels opgestapeld bevinden.

Kogelstapel.

Een aantal volle of holle projectilen regelmatig opgestapeld in den vorm eener pyramide. Een grooter aantal kogelstapels vormt een kogelpark. Men bezigt driekante, vierkante en langwerpige ook wel zeskante en andere stapels. Neemt men het aantal der kogels in elke zijde van het grondvlak gelijk n aan, dan is het geheele aantal kogels in den stapel, bij een driehoekig grondvlak = n(n + 1) (n + 2)/6, bij een vierkant grondvlak = n(n + 1) (2n + 1)/6 en bij een langwerpig grondvlak waarbij de langste sijde m, de kortste n kogels bevat = n(n + 1) (3 m-n + 1)/6. Men plaatst bij voorkeur en naar gelang van het kaliber niet meer dan 8 à 12 projectilen in de korte zijde der grondlaag, opdat de stapel niet te hoog worden en de buitenlucht steeds genoegzaam in het inwendige zou kunnen doordringen, waardoor de projectilen minder door de vochtigheid worden aangetast. Met uitzondering van de grondlaag, worden de holle projectilen met de buisgaten benedenwaarts geplaatst. Wanneer het geheele aantal kogels waaruit men eenen stapel moet vormen gegeven is, wordt de waarde van n gevonden door bij den driehoekigen stapel den naastbijkomenden derdemagtswortel te nemen uit 6 s., bij den vierkanten denzelfden wortel uit 3 s. Voor den langwerpigen stapel neemt men ééne der zijden als gegeven aan en zoekt hierna uit bovenstaande formule de andere zijde.

Kogeltrekker.

Zie Aftrekker.

Kogelvorm.

Een ijzeren vorm tot het gieten van looden kogels bestemd, zoowel van de ronde als van de puntkogels. Het persen heeft boven het gieten vele voordeelen, dewijl de kogels daardoor zwaarder, regelmatiger in vorm en gelijkmatiger in digtheid worden. Het geschiedt door eene pers, welke met stoom in beweging gebragt wordt en bij elken slag eenen kogel uit eene loodstaaf slaat. Bij sommige zamengestelde puntkogels is echter deze vervaardigingswijze zeer bezwaarlijk.
De ijzeren projectilen voor geschut worden in zandvormen gegoten, die verkregen worden door het vormen om halve bollen (schelpen) van geel koper. De holle projectilen (bommen en granaten) worden elk afzonderlijk over eene kern gegoten, die uit vormzand om eene holle ijzeren spil gevormd wordt.

Kolder.

1o. Ziekte der paarden, tot de hoofdgebreken behoorende; men onderscheidt; a. den stillen kolder, waarvan de voornaamste kenteekenen zijn: gebrek aan opmerkzaamheid van het paard op alles wat hem omgeeft, het laten hangen van het hoofd en de ooren, het leunen op den halster of op de krib, het onregelmatig plaatsen der voeten, in één woord eene algemeene gevoelloosheid; b. den razenden of dollen kolder, waarbij het paard regelmatige aanvallen van dolheid heeft, waarbij het wild in het rond slaat en springt, welke aanvallen 1/4 à 1/2 uur duren en door een staat van volkomen gevoelloosheid afgewisseld worden; 2o. K. een wapenrok van

{==315==} {>>pagina-aanduiding<<}

leder of eenige andere digte stof vervaardigd en òf alleen, òf onder een kuras of maliënhemd gedragen. Sedert de 17de eeuw noemde men bij voorkeur kolder het lederen kuras, dat bij de kavallerie met bijbehoud van den vorm, het stalen kuras verving. De Pruissen geven nog tegenwoordig dien naam aan den wapenrok van hunne kurassiers.

Kolderstok.

Zie Roer.

Kolf, kolfpistool.

Zie Handvuurwapens, Lade.

Kolfplaat.

Zie Handvuurwapens.

Kollet.

Een lakensch buis met korte panden; zoo lang als de rok de gewone uniform der infanterie was, droegen de troepen te paard bijna doorgaans het K., dat tegenwoordig ook bij hen, steeds meer en meer door den wapenrok vervangen wordt.

Kolonel.

Zie Officieren.

Koloniën.

Militaire koloniën zijn volkplantingen, bij welker stichting de akkerbouw en de nijverheid zoodanig met de militaire dienst in verband zijn gebragt, dat hare bevolking zekere troepenafdeelingen huisvest, voltallig houdt en onderhoudt; in Rusland waren tot in het jaar 1857 twee divisiën grenadiers, twee voltallige kavalleriekorpsen en drie afzonderlijke divisiën kavallerie gekoloniseerd. De inrigting bestond sedert het jaar 1818 en was door den generaal Araktschejeff voorgesteld. De helft van den bodem der K. behoorde aan de Russische kroon tot onderhoud der troepen en werd bij wijze van heerendiensten door de familiën bewerkt, welke de soldaten leverden en wien de andere helft van den bodem in eigendom toebehoorde. Het grondbezit erfde van den vader op den oudsten zoon, die voor zijn persoon vrij van militaire dienst was. Keizer Alexander II heeft deze inrigting opgeheven, eensdeels omdat zij niet het nut opleverde, dat men er oorspronkelijk van verwacht had, anderdeels als inleiding tot de vrijmaking van den Russischen boerenstand in het algemeen. - Het arme Zweden onderhoudt een gedeelte van zijn leger, omtrent 33000 man en 4000 paarden, het zoogenaamde Indelta-leger (ingedeelde troepen), doordien het aan de manschappen, die er toe behooren kroongoederen ten gebruike afstaat; de goederen zijn in districten van regimenten verdeeld, de infanterie wordt jaarlijks gedurende 14 dagen, de kavallerie gedurende 4 weken tot wapenoefeningen opgeroepen. De organisatie der Oostenrijksche militaire grenzen en der grensregimenten komt geheel hiermede overeen. Zie Grens, Indeltatroepen.

Kolonne.

In naauwere beteekenis verstaat men door kolonne elke formatie van troepen, die bij eene betrekkelijk geringe frontbreedte, eene groote diepte heeft. Marcherende troepen, welke langs groote wegen rukken, vormen dus in den eigenlijken zin van het woord altijd kolonnen. Deze zijn echter niet voor het gevecht geschikt, omdat daartoe steeds eene juiste verhouding van gelijktijdige en achtereenvolgende krachtsontwikkelingen vereischt wordt. Men noemt echter ook kolonne elke formatie, welke ontstaat door het achter elkander opstellen, van verschillende afdeelingen, die in de normale stelling (in linie) naast elkander staan en waarbij het niet noodig is, dat de diepte grooter dan het front zij, veeleer dit laatste grooter dan die diepte kan zijn. Hiertoe behooren nu ook alle gevechtskolonnen, die ook somtijds den naam van massas (zie Massa) dragen. Men zie ook het artikel Formatiën. De marsch, dus ook de opmarsch tot eenen veldslag, sluit de formatie van marschkolonnen in; voor het gevecht zelf moet men echter op de eene of andere wijze een uitgestrekt front vormen, dat evenwel niet aaneengeschakeld behoeft te zijn; gewoonlijk doet zich daarbij het geval op, dat dit front loodregt op de marschrigting staat. Hoe korter nu eene marschkolonne is, des te spoe-
{==316==} {>>pagina-aanduiding<<}
diger zal zij dit front kunnen vormen en omgekeerd hoe langer, dat is hoe dieper zij is, des te meer tijd zal hare ontwikkeling vorderen. Indien men bij een gegeven aantal troepen in plaats van ééne zeer lange kolonne, verschillende kolonnen vormt, die op zekeren afstand en op gelijke hoogte vooruitrukken, dan zal elke dier kolonnen korter zijn, zal dus ook in minder tijd haar front kunnen vormen dan die ééne lange. Indien men nu den onderlingen afstand dezer verschillende kolonnen zoodanig bepaald heeft, dat zij, nadat elk harer zich ontwikkeld heeft, aan elkander sluiten, onderling een zamenhangend geheel vormen, dan vloeit hieruit voort, dat men door de verdeeling van de eene grootere kolonne in meerdere kleinere, eene aanzienlijke besparing heeft gemaakt in den tijd, die tot ontwikkeling van het geheel vereischt wordt. Waar de krijgskunde niet geheel verwaarloosd was, moest deze omstandigheid den bevelhebbers van alle tijdperken dadelijk in het oog vallen. En dit is werkelijk zoo; overal waar de krijgskunde bloeide, geschiedde de opmarsch tot eenen veldslag, die met zekerheid te voorzien was, in verschillende kolonnen; zóó handelden de Romeinen, zóó handelden ook de Nederlanders en naar hun voorbeeld Gustaaf Adolf, zóó deed men ook in de 17de en in de 18de eeuw en zóó doet men nog in den tegenwoordigen tijd.
Daarbij bestaat evenwel een belangrijk verschil, of namelijk het leger als één geheel slechts als zelfstandig beschouwd wordt, dan wel of de afzonderlijke deelen, de verschillende kolonnen zelfstandigheid bezitten, dat is op eigen hand een gevecht kunnen aannemen. In het eerste geval namelijk zal men er naauwkeurig op moeten letten, dat de onderlinge afstanden der kolonnen op marsch steeds even groot blijven, opdat zoodra men zich uit den marsch ontwikkelt, het geheel goed aan elkander zoude sluiten. In het tweede geval is dit niet meer noodig; de kolonnen kunnen dan ook op grooter afstand van elkander marcheren; zij kunnen elk voor zich een gevecht aangaan en deze gevechten kunnen onderling tot één geheel verbonden worden, zonder dat eene werktuigelijke aansluiting der afzonderlijke kolonnen of afdeelingen noodig is. Het eerstgenoemde denkbeeld had zich onder den invloed der zich steeds meer uitbreidende onbepaalde monarchie in de onbepaald monarchale rigting der 17de eeuw ontwikkeld; het kwam steeds scherper afgeteekend te voorschijn in de groote oorlogen van Lodewijk XIV, in den Spaanschen erfopvolgingsoorlog, in de Silezische oorlogen; alleen het geheele vereenigde leger moest iets zelfstandigs uitmaken, een werkzaam geheel zijn, als het onder de werktuigelijke leiding van den veldheer vereenigd was. De linietaktiek ontstond, bloeide en verviel onder den invloed van dezen stelregel. Het is dus duidelijk, dat in den bovengenoemden tijd het werktuigelijke der marschen bijzonder ontwikkeld was, waarbij nog kwam, dat het gebrek aan ligte troepen of aan troepen, die men voor zulk een gebruik geschikt achtte, het niet veroorloofde, het terrein naar 's vijands zijde behoorlijk te onderzoeken voor het voortrukkende leger, zoodat dit steeds in eenen toestand van volkomen slagvaardigheid moest verkeeren. De meest gewone marschvorm voor den opmarsch was gewoonlijk vleugelsgewijze in 4 kolonnen, die van den regter- naar den linkervleugel op de volgende wijze zamengesteld werden: 1o. de kavallerie van den regtervleugel; 2o. de infanterie van den regtervleugel; 3o. de infanterie van den linkervleugel en 4o. de kavallerie van den linkervleugel. Indien nu het front, dat men beslaan wilde, 6000 passen moest bedragen, dan mogt elke kolonne zich van hare beide nevenkolonnen niet verder dan 2000 passen verwijderen, opdat na den opmarsch eene aaneengeschakelde linie zoude ontstaan. Het is echter duidelijk, dat men niet altijd goede bruikbare wegen vond, die op zulke korte afstanden evenwijdig met elkander liepen. In dat geval zeide men echter niet: dan moeten de kolon-
{==317==} {>>pagina-aanduiding<<}
nen zich verder van elkander verwijderen, maar men zeide: dan moeten op die afstanden, wegen voor de verschillende kolonnen gemaakt worden. Zij droegen dan den naam van kolonnenwegen. Deze wegen konden natuurlijk niet volmaakt zijn, men kon in het aangezigt van den vijand en bij den afgemeten beschikbaren tijd, geene groote werken ondernemen. Als de weg nu bepaald was, als hij de genoegzame breedte verkregen had, om daarop met pelotons of sectiën te kunnen marcheren, als hij slechts geene volstrekte beletselen voor de beweging van het wapen, dat hem volgen moest, opleverde, als hij verder slechts zoodanig aangegeven was, dat de kolonne daarop niet verdwalen kon, dan was men al tevreden. Het was dus eene hoofdzaak zulke kolonnenwegen te zoeken, die zoo weinig mogelijk natuurlijke beletselen opleverden, de kleine hindernissen op te ruimen, den weg af te bakenen. Hiervoor ontstond nu eene wezenlijke kunst, eene wetenschap, die een belangrijke tak van kennis voor de officieren van den generalen staf en voor de ingenieurs werd. Om het verdwalen te voorkomen, voegde men dan bij de kolonnen nog gidsen, die den weg aanwezen en tot die gidsen schenen nu dezelfde personen, die de wegen gezocht en aangegeven hadden, het meest geschikt, dus de officieren van den generalen staf en de ingenieurs. Toen de Fransche omwenteling de verdeeling der legers in divisiën of legerkorpsen in zwang bragt, verdeelde zij hen in even zoo vele gedeelten, die door hunne zamenstelling uit de verschillende wapens, zelfstandig werden en door die zelfstandigheid geschikt waren een gevecht op eigen hand, zelfs tegen eenen overmagtigen vijand aan te nemen. De werktuigelijke zamenhang tusschen de afdeelingen van het leger was nu niet meer volstrekt noodzakelijk. Elke van de bedoelde divisiën kon op zich zelven eene kolonne vormen en deze kolonnen behoefden niet meer langs evenwijdige wegen op afgemeten onderlingen afstand naar het slagveld op te rukken. Het werd hun dus mogelijk, meer dan vroeger, de bestaande gebaande wegen te volgen. Daarbij verloor de wetenschap van het geleiden der kolonnen en van de kolonnenwegen veel van haar belang, hoewel zij niet nutteloos werd. Ook nog heden ten dage kan het noodig zijn kolonnenwegen te zoeken en af te bakenen; eerstens om den weg te verkorten, daar de gebaande wegen somtijds eenen grooten omweg noodzakelijk maken, ten anderen om de défilés, waartoe ook de bewoonde plaatsen behooren, te vermijden als men er geene kans toe ziet zich daar te ontwikkelen, bij eene ontmoeting van den vijand, ten derde om de kolonne, die op zich zelven zelfstandig is, weder in onderdeelen te verdeelen. Men laat dan bij voorbeeld aan de artillerie den besten gebaanden weg over en zoekt voor de infanterie eenen zijweg, welke haar reeds in den marsch veroorlooft, een grooter front te ontwikkelen, hetgeen tevens voordeelig is voor de ontwikkeling tot het gevecht, hoewel de beweging niet zoo gemakkelijk is als op den hoofdweg en geeft voor de kavallerie eenen derden weg aan, waarbij men niet zoo zeer op eene verkorting van den weg als op eenen vasten, doch niet te harden grond let. Daar echter deze verschillende wegen de wapens van elkander scheiden, door wier vereeniging alleen, de zelfstandigheid der divisie of van het legerkorps voor het gevecht ontstaat, zoo moet de onderlinge afstand dier wegen niet te groot zijn. Het opzoeken en de daarstelling van de kolonnenwegen zal dus tegenwoordig daardoor verschillen met de wijze waarop zulks vroeger geschiedde, dat de kolonnenwegen altijd zeer digt bij de bestaande begane wegen zullen loopen, dat men daardoor alleen een nevendoel beoogt, namelijk eene vermeerdering van het gemak, terwijl zij vroeger tot het hoofddoel dienden; dat men de gewone wegen slechts gedeeltelijk verlaat om ze door kolonnenwegen te vervangen en dat hunne daarstelling gewoonlijk eerst plaats vindt, als de troepen, die ze gebruiken moeten, reeds

{==318==} {>>pagina-aanduiding<<}

op marsch zijn. Het geleiden der kolonnen bij den opmarsch tot den veldslag blijft ook thans, vooral wanneer verschillende kolonnen, die verschillende wegen volgen, met elkander in overeenstemming moeten handelen, eene zeer gewigtige taak. Voor elke kolonne moet een weg aangegeven worden, opdat zij geene andere kolonne kruise, opdat zij op den bepaalden tijd op het bepaalde punt zoude aankomen. Aan elke kolonne wordt dus als gids een officier van den generalen staf toegevoegd, die goed ingelicht en met de algemeene omstandigheden behoorlijk bekend is; hij moet er voor zorgen, dat de voorgeschreven rigting gevolgd, dat de bepaalde tijd niet overschreden worde; hij moet alle hindernissen, die zich mogten voordoen op de doelmatigste wijze uit den weg laten ruimen. - Hier en daar noemt men ook kolonnen, de wagentreinen, die een leger of een onderdeel daarvan volgen om het materieel der artillerie en der genie, de bagaadje, de levensmiddelen, enz. te vervoeren; men spreekt in dien zin van munitiekolonnen, proviantkolonnen, hospitaalkolonnen, enz. Zie Park en Trein. - Mobiele kolonnen noemt men detachementen troepen, die naarmate van hunne bestemming eene verschillende sterkte bezitten en eene bepaalde landstreek in alle rigtingen doorkruisen om de rust daarin te handhaven, aan de legerverpleging eenen steun te bieden, zoo deze noodig mogt zijn, kortom de landstreek te beheerschen.
Ter zee noemt men kolonne eene linie schepen, die in elkanders kielwater zeilen; indien zulk eene kolonne op eene bijdenwindslijn geformeerd is, dan is zij hetzelfde als de orde van bataille; in den regel zegt men echter nooit dat eene vloot in kolonne geformeerd is, als al hare schepen op ééne linie geformeerd zijn, maar alleen dan, als zij in verschillende evenwijdige lijnen, die de afzonderlijke kolonnen vormen, geschaard is. De gewone kolonneformatie der zeilvloten was die in drie kolonnen, naar de drie divisiën (zie Divisie). De hoofdmagt vormde de middelste kolonne; aan hare stunrboordszijde was de voorhoede, aan bakboordszijde de achterhoede; voor den onderlingen afstand tusschen de kolonnen, was de regel geldig, dat de lijn getrokken van het voorste schip der eene kolonne, naar het achterste der nevenkolonne eenen hoek van twee streken van het kompas of 22 1/2o moest maken. Waren nu de kolonnen op bijdenwindslijnen geformeerd, dan maakte deze verbindingslijn met de rigting van den wind eenen regten hoek. Bij de algemeene invoering van schroefstoombooten, behoeft men zich niet meer aan dien regel te houden.

Koluvrijn.

Tot tegen het laatst der 15de eeuw gaf men dezen naam aan de zware handroeren, die te zwaar om door één man behandeld te worden, evenwel de plaats van het kleingeweer innamen; later werden tot aan het einde der 17de eeuw algemeen de lange vuurmonden (zie Geschut) met den naam van koluvrijnen of slangstukken bestempeld.

Kombuis.

Kookinrigting aan boord der zeeschepen. Zij ligt bij gladdekschepen vooruit op het bovendek en is door eene betimmering omgeven; bij kuilschepen is zij in den kuil geplaatst.

Kommandant.

Bevelhebber van eenige troepenafdeeling; in Zwitserland is dit uitsluitend de titel van den bevelhebber eens bataillons infanterie; hiermede gelijkluidend komt ook dikwijls het woord kommandeur voor; bij de Franschen is K. en Chef-de-bataillon gelijkluidend; bij de Fransche garde was tot 1830 Capitaine commandant gelijkluidend met bataillonskommandant, dit afgeleid van vroegere tijden, toen een sterk regiment voor het gevecht in 3, 4 of meer bataillons kon verdeeld worden, over elk waarvan dan een kapitein het bevel voerde, daar geene vaste bataillonskommandanten aanwezig waren.


{==319==} {>>pagina-aanduiding<<}

Kommandement, kommanderen,

Zie Beheerschen.

Kommandeur.

1o. In Pruissen, in de vorige eeuw ook bij ons gelijkluidend met kommandant. 2o. Eene klasse (meestal de tweede of derde) bij vele ridderorden; zij draagt in den regel het ordeteeken om den hals.

Kommando.

Door het K. wordt de beweging of het halt houden, eene directie- of frontverandering of eenige evolutie van eene taktische eenheid of van eenige grootere of kleinere troepenafdeeling gelast. Ieder K. moet ten minste in twee deelen verdeeld zijn, namelijk het waarschuwings K., waardoor de oplettendheid van den soldaat in het algemeen opgewekt, en in het bijzonder op de beweging, die uitgevoerd moet worden, geleid wordt en het uitvoerings K., waarna de uitvoering onmiddelijk volgt. Bij de oude Grieksche tactici Arrianus en Aelianus vinden wij reeds de grondregels voor een doelmatig K. zeer in het breede omschreven, vooral maken zij er opmerkzaam op, dat de soldaat reeds bij het waarschuwings K. begrijpen moet wat men van hem verlangt. Elk K. moet zoo eenvoudig mogelijk zijn, het uitvoerings K. zeer kort om reeds daardoor tot de juistheid te geraken. Indien bij voorbeeld een bataillon eene zamengestelde beweging moet uitvoeren, waarbij niet alle pelotons hetzelfde moeten verrigten, dan doet in den regel de bataillonskommandant het algemeene K. en de pelotonskommandanten kommanderen daarna, wat hun peloton te doen heeft. Zeer dikwijls ontstaat echter door het nakommanderen meer verwarring dan nut en men zoude het zeer goed kunnen ontberen, als men zich slechts aan het eenvoudigste en werkelijk noodzakelijke der bewegingen hield. Indien men nagaat, welke zamengestelde kommando's door de soldaten zonder meer werden uitgevoerd, ten tijde dat het exerceerwezen het meest ingewikkeld was, in het laatst der 17de en in het begin der 18de eeuw, zal men dit, bij de algemeen daargestelde vereenvoudiging zeker voor mogelijk houden.

Kommiesbrood.

Verkorting van het woord kompagniesbrood. In denzelfden zin had men vroeger kommieshemden, schoenen, enz. enz. Dit dagteekent uit den tijd toen de kompagnie het eigendom van den kapitein was en deze dus ook zijne manschappen van alles moest voorzien, wat tot zijne uitrusting en zijn onderhoud noodig was.

Kompagnie.

Tegenwoordig het vierde, vijfde, zesde tot tiende gedeelte van een bataillon infanterie; in sommige staten ook het derde gedeelte of de helft van een eskadron kavallerie. De kompagnie infanterie is vooreerst de administratieve eenheid van het bataillon; uit een taktisch oogpunt beschouwd, vormt zij, hetzij een peloton of wordt zelf weder in twee of meer pelotons verdeeld. Hare sterkte is 100 à 150 man. Haar kader bestaat uit 1 kapitein, welke haar kommandeert, 2 à 4 luitenants, waarvan de oudste gewoonlijk 1ste luitenant (ober lieutenant), de tweede, 2de luitenant (unter lieutenant), de derde somtijds vaandrig heet, dit laatste bij voorbeeld in Engeland, 1 sergeant-majoor, die de administratie voert, de soldij uitbetaalt, de dienst kommandeert, eigenlijk als de adjudant van den kapitein kan beschouwd worden, 1 fourier, die den sergeant-majoor in alles wat de administratie betreft, behulpzaam is, hier en daar 1 kapitein d'armes (onderofficier van wapenen) die de bewapening, meestal ook de kleeding in de rustkamer onder zijne bijzondere verantwoording heeft en wiens dienst bij ons te lande, tevens door den fourier wordt waargenomen, verschillende onderofficieren (somtijds wachtmeesters, veelal sergeanten genoemd) en korporaals. Daarbij komen dan de tamboers of hoornblazers of beiden gelijktijdig. In eenige staten heeft de kompagnie ook nog een of meer timmerlieden (sappeurs), eenen kompagniechirurgijn of eenen aidechirurgijn (frater, ziekenoppasser) en eenen brancarddrager (zie Geneeskundige Dienst).

{==320==} {>>pagina-aanduiding<<}

De kompagnie wordt verdeeld in twee pelotons over elk waarvan een officier het bevel voert, ieder dezer pelotons in eenige (bij ons 2) sectiën, waarover een onderofficier en elke sectie in 2 escouades, waarover een korporaal gesteld is.
Onze tegenwoordige kompagnie infanterie is voortgesproten uit het oude vaandel of vendel (enseigne). De vaandels der landsknechten van de 16de eeuw waren veel slechter dan onze tegenwoordige kompagniën; zij telden tot 500 man en bestonden in passende verhouding uit muskettiers of schutters, piekeniers en hellebardiers. Elk vaandel had een vaandel, dat door den jongsten officier, den vaandrig, gedragen werd; buitendien telde het vaandel aan officieren, den hoofdman of hopman die het aanvoerde en zijnen plaatsvervanger, den luitenant; de overige rangen waren nagenoeg eveneens bezet als tegenwoordig. De kapitein had zijne kompagnie zelfs aangeworven, verkreeg daarvoor geld en moest haar daarvoor voltallig houden. Ook bij de Franschen telden de vaandels in het begin der 16de eeuw tot 500 man toe. Deze sterkte verminderde echter spoedig in korten tijd. Het werd steeds moeijelijker bij het uitbreken van eenen oorlog spoedig een sterk vaandel zamen te stellen; de regeringen gaven diensvolgens meer commissiën, dat is zij stelden meer hoofdlieden aan, maakten meer kompagniën van minder getalsterkte. In Frankrijk kwam daarbij nog de omstandigheid, dat hier reeds in de 17de eeuw een groot gedeelte der troepen staand leger werd, de regeringen den officieren eene vaste aanstelling gaf, als staatsambtenaren behandelde en zeer kwistig met die aanstellingen tot officier, te werk ging. Zoo daalde in Frankrijk in den loop der 17de eeuw de sterkte der vaandels tot op 30 man. Men had nu 20 en meer vaandels noodig om een bataillon van matige sterkte zamen te stellen; onder deze omstandigheden gaf men aan elk vaandel geen vaandel meer, de benaming werd dus onjuist en in plaats daarvan kwam nu, het eerst bij de Franschen, doorgaans die van kompagnie in gebruik. Spoedig werd die benaming bij de overige legers aangenomen, hoewel nergens de vaandels zoo zwak werden, als bij de Franschen (zie Ordonnans-kompagnien). De artillerie wordt tegenwoordig ook in kompagniën verdeeld; eene kompagnie veld- of rijdende artillerie is gewoonlijk voor de bediening eener batterij bestemd (zie Artillerie, Batterij). Over kompagnie kavallerie zie men Eskadron en Kornet.

Kompagnieskolonne.

Zie Formatiën.

Kompas.

De boussole (zie Boussole) van den zeevaarder. Naar het bijzonder gebruik, verkrijgt het verschillende inrigtingen. Het stuurkompas wordt in een nachthuis voor het stuurrad geplaatst, dit nachthuis wordt des nachts met eene lamp verlicht; het kajuitskompas, wordt in de kajuit tegen het bovendek geplaatst en zoodanig ingerigt, dat men op de windroos van beneden af, de windstreken kan aflezen; het stormkompas met eene zware of looden roos, zoodat het bij de hevigste slingeringen van het schip slechts kleine bewegingen maakt; het fiuid- of vochtkompas in een gesloten glazen vat met wijngeest drijvende; het zelfregistrerende of Gilbert's kompas, waarbij de roos om de 2 of 3 minuten door een uurwerk tegen een langzaam volgens een straal voortbewegend puntje gedrukt wordt, enz. De windroos is even als de boussole in graden, en daarenboven in kompas- of windstreken van 11 1/4o verdeeld; deze streken dragen den naam der daarmede overeenstemmende wereldstreken en zijn op den rand nog in tweeën verdeeld.

Kondschapper.

Zie Berigten.

Konstabel.

Zie Artillerie.

Konvooi.

De bedekking (zie Bedekking) van elk transport te land of te water, dat niet tot het gevecht is uitgerust, benevens dit transport zelf.


{==321==} {>>pagina-aanduiding<<}

Konvooi-orde.

Zie Formatiën, Kolonne, Marschorde.

Kooi.

1o. Hangmat, stuk zeildoek van 2 ellen lengte en 1 el breedte, rondom met een touw of een sterk zeildoek geboord, aan de smalle zijden van dwarshouten voorzien en verder ingerigt om het aan de zoldering op te hangen. De kooijen dienen op de oorlogschepen tot nachtleger der matrozen en mariniers. Te lande kunnen zij ook met voordeel als nachtleger der manschappen gebezigd worden in vestingen, in defensieve kazernes, die digt bezet worden en waarin dus ijzeren of houten kribben, de ruimte te veel zouden vernaauwen. Zie Verschansingskleeden. 2o. Aan de bergplaatsen voor brood en zeilen worden ook de namen van broodkooi en zeilkooi gegeven.

Kookinrigtingen.

Bij eene soldatenkeuken moeten even als bij elke andere, eene stookplaats of een haard, kookgereedschappen, brandhout, levensmiddelen en water voorhanden zijn. De omstandigheden, waaronder dit alles aangevoerd en gebezigd kan worden, zijn evenwel voor de troepen zeer verschillend, naarmate zij in hunne vredesgarnizoenen liggen, in vaste of in oefeningskampen vereenigd zijn of in oorlogstijd kantonneren of bivouacqueren. Als de troepen in vredesgarnizoenen kazernes betrekken, dan zijn daar steeds keukens voorhanden; de brandstoffen en de levensmiddelen worden door leveranciers volgens gemaakte contracten geleverd; het kookgereedschap behoort hetzij aan de kompagniën, hetzij aan de kazerne en de kompagniën kommanderen meestal voor een zeker tijdsbestek manschappen, die het eten voor hunne makkers toebereiden. Indien de troepen in vredesgarnizoenen bij de burgers zijn ingekwartierd, zullen zij toch meestal eene gezamenlijke menage-inrigting hebben. Hiertoe wordt door elke afzonderlijke kompagnie of ook door een bataillon, enz. met eenen aannemer een contract gesloten, waarbij deze zich verpligt de levensmiddelen te leveren en waarbij tevens bepaald wordt of de aannemer, dan wel de troepenafdeeling de keuken, de eetzaal, de kook- en tafelgereedschappen moet leveren en verder in welke mate de troepenafdeeling den aannemer moet ondersteunen door het leveren van manschappen (koks en bijkoks). Indien men geene algemeene menage-inrigting kon daarstellen, dan zou hetzij elk soldaat in het bijzonder met deugenen, waarbij hij ingekwartierd is, eene overeenkomst moeten treffen, waarbij deze tegen eene zekere vergoeding in zijne voeding zoude voorzien, waarbij beiden in het nadeel zouden zijn, door de geringe som, die de soldaat zou kunnen betalen òf de soldaat zoude zijn ration uit de magazijnen moeten ontvangen en zijn waard zou bepaalde verpligtingen omtrent de levering van kook- en eetgereedschappen, van brandhout en van eene kookplaats op zich moeten nemen. In vaste en oefeningskampen wordt meestal eveneens gehandeld als bij gekazerneerde troepen; het voorname onderscheid daarbij is, dat de keukens, gemetseld of alleen uitgegraven in de open lucht liggen en aan de verschillende kompagniën aangewezen worden, die tevens zorg dragen voor de kookgereedschappen, terwijl hun verder het ontbrekende verstrekt wordt. Te velde zijn de troepen hetzij gekantonneerd, hetzij gebivouacqueerd, terwijl vaste kampen tot de uitzonderingen behooren. Indien de troepen met voeding gehuisvest zijn, zoo als bij nachtkwartieren altijd het geval is, dan moet de waard de spijzen en de kookgereedschappen benevens eene plaats aan den haard bezorgen òf hij zorgt tevens voor de spijsbereiding en krijgt dan, ten minste als de troepen in het eigen land marcheren, eene vergoeding, door de reglementen vastgesteld; bij enge kantonnementen zullen de soldaten meestal uit de magazijnen verpleegd worden, terwijl de waard alsdan met of zonder vergoeding voor alles, behalve voor de spijzen, moet zorgen. Bij snelle bewegingen en in de nabijheid des vijands eindigen al deze redmiddelen, het bivouacqueren wordt nu de regel en de troepen

{==322==} {>>pagina-aanduiding<<}

moeten zich tevreden stellen, met hetgeen zij medevoeren of wat zij in de onmiddelijke nabijheid van het bivouac kunnen requireren. Dit heeft vooral betrekking op de spijzen zelf en voorts op de benoodigdheden tot de spijsbereiding, brandhout en water; wat de stookplaats betreft, zoo kan hier wel geen spraak meer zijn van gemetselde keukens, maar men behelpt zich met het uitgraven van kookgaten. Hierbij geldt de regel, dat voor eene kompagnie of een eskadron van 100 à 150 man een kookgat van 15 passen lengte voldoende is. De kookgaten zoo als die thans bij ons gebruikelijk zijn, worden op eene van de volgende wijzen ingerigt: 1o. Een vierkant van 3 pas lengte en breedte wordt op het terrein afgestoken, zoodat elke zijde in drie deelen verdeeld is. Op de zijde het verst van den wind gelegen, begint men de uitgraving in het midden van de lengte voor de stookplaats, terwijl ter wederzijde daarvan, gedeelten van één pas in het vierkant tot steunsels voor de hangstokken dienen. De keuken bevat het middelste vak van de breedte over de geheele lengte en wordt even als de stookplaats 0,80 el diep. De ingang, zijnde het gedeelte het digtst bij den wind wordt hellend uitgegraven. 2o. Men graaft een' langwerpigen vierkanten put van 0,80 el diepte met eenen hellenden ingang aan de eene lange zijde, van waar de wind komt. Wil men echter onafhankelijk van den wind blijven dan maakt men tot den put vier hellende ingangen.
De kook- en eetgereedschappen zijn meestal van blik, somtijds van koper vervaardigd. Men kan daarbij twee stelsels onderscheiden; men gebruikt in een leger hetzij kookgereedschappen voor 10, 12, 16 of 20 man, hetzij voor 1, hoogstens 2 man. In het eerste geval heeft men voor het bepaalde aantal manschappen een kookketel van toereikende grootte met eenen deksel, een wateremmer en eenige soepbakken (gamelles) noodig; in het tweede geval heeft ieder man zijn kookgereedschap (eetketel) waarvan hij de deksel tot bord gebruikt of wel is zulk een gereedschap voor 2 man ingerigt. Ten voordeele van het eerste stelsel wordt gezegd, dat de spijzen in grootere hoeveelheid toebereid, smakelijker worden, dat niet alle manschappen te gelijk met koken bezig behoeven te zijn, dat de verdeeling der rations eenvoudiger en spoediger geschiedt; ten voordeele van het tweede, dat het koken in kleinere ketels veel spoediger plaats heeft, dat de manschappen minder afhankelijk van elkander worden en men elk gewild detachement kan zamenstellen, zonder eerst te vragen tot welke escouade de manschappen behooren. Bij de meeste legers zijn kookgereedschappen voor een grooter aantal manschappen - alzoo het eerste stelsel - gebruikelijk; maar het is opmerkingswaardig, dat zoowel de Oostenrijkers als de Russen, die dit stelsel volgen, reeds lang op hunne eeuwige oorlogstooneelen, gene in Italië, deze in den Kaukasus, kookgereedschappen voor 2 man hebben ingevoerd, hetgeen bewijst, dat deze te velde het doelmatigst zijn. Bij de Pruissen heeft ieder man zijn eigen kookgereedschap. Hoewel bij ons te lande nog achtmanskookketels tot de velduitrusting behooren, kan toch ieder man in zijn eetketeltje zijne spijzen zelf bereiden.
Bij het vervoer der kookgereedschappen kan men op tweederlei wijze te werk gaan; men laat het door de manschappen zelf dragen of op lastdieren of wagens vervoeren. De eerste wijze wordt van zelve gevolgd, dáár waar ieder man zijn eigen ketel heeft, is echter ook toe te passen bij het stelsel van grootere kookketels, doordien men de afzonderlijke voorwerpen over de verschillende manschappen der escouade verdeelt of in zoo ver zulks niet mogelijk is, de manschappen elkander laat aflossen in het dragen. Dit geschiedt bij voorbeeld bij de Franschen, de Zwitsers en de Nederlanders, die kookgereedschappen voor elke 8 à 12 man hebben. De Russen daarentegen voeren hunne kookgereedschappen op de patroonkaissons mede; de Sleeswijk-Holstei-
{==323==} {>>pagina-aanduiding<<}
ners deden het in 1850 op éénspannige bagaadjekarren, waarvan elke kompagnie er één had. Het is duidelijk, dat de eerste wijze boven de tweede te verkiezen in, omdat daardoor de spijsbereiding onafhankelijk van de bagaadje wordt. De nadeelen van het tweede stelsel zullen weinig gevoelig zijn in eenen oorlog, die zich tot een klein oorlogstooneel beperkt, des te meer echter bij eenen oorlog, die met voortvarendheid gevoerd wordt.
Het is te begrijpen, dat bij het groote belang, dat de inrigting van veldkeukens voor den soldaat heeft, de geest van uitvinding van den nieuweren tijd zich ook daarmede heeft bezig gehouden, zonder dat men kan zeggen, dat daarbij eigenlijke voortgang te bespeuren is. Een Pruissische kapitein Kurowski stelde reeds in 1830 eene rijdende veldkeuken voor, waarop gedurende den marsch, de spijzen voor geheele bataillons in gereedheid gebragt konden worden. Dit denkbeeld is evenwel slechts zeer beperkt in praktijk gebragt; men heeft het namelijk ten nutte der officieren toegepast en eene eenvoudige berekening toont aan, welke groote moeijelijkheden zijne algemeene verwezenlijking voor geheele troepenkorpsen zoude opleveren. Nagenoeg terzelfder tijd stelde de Oostenrijksche kolonel Mühlwerth, kookketels voor 14 man voor; de gedaante der ketels is die van eenen halven cylinder of van een' halven afgeknotten kegel; aan de vlakke zijde heeft de ketel eene kegelvormige verdieping; indien men nu twee van die ketels met de platte zijden tegen elkander plaatst, dan ontstaat daar tusschen in een kleine schoorsteen, die door eene daarop geplaatste buis nog kan verlengd worden om den trek te vermeerderen. Om te koken wordt de ketel op steenen gezet en de schoorsteen, die van onderen met een rooster gesloten is, met kolen of hout gevuld; voor eene sterke kompagnie kunnen de ketels met toebehooren, deksels, eetbakken, enz. door één man gedragen worden: voor kleinere detachementen verlangt men buitendien nog eenige kleinere kookketels. - Men kan in het algemeen beweren, dat het niet alleen op de doelmatigste constructie der kookgereedschappen aankomt, maar, welligt het meest daarop, om de manschappen er aan gewoon te maken en hen in het gebruik daarvan te oefenen. In dit opzigt blijven de Fransche soldaten altijd een voorbeeld. - Op de vloten zijn de kookinrigtingen in oorlogs- en vredestijd dezelfde; de schepen zijn drijvende kazernes, waarin even als in die te lande menage-inrigtingen bestaan. De kok heeft eene vaste betrekking en wordt tot de onderofficieren gerekend; hij heeft zijne maats, koksmaats, even als alle andere onderofficieren, wien een grootere werkkring aangewezen is. De bemanning is in bakken (Zie Bak) ingedeeld waarbij de oudste baksmeester, de jongste zeuntje is, dat is: belast met het schoonhouden der baksvoorwerpen, het halen van het eten, enz.

Kool.

Het hoofdbestanddeel van de K. is de koolstof, waarvan het scheikundig teeken C., het aequivalent 76,4 is. De gewone plantenkool, die in de natuur voorkomt of uit planten verkregen wordt, bevat waterstof en koolzure potassa, en is niet zuiver. Naarmate van de wijze, waarop zij in de natuur voorkomt of verkregen wordt, onderscheidt men gewone houtskool, steenkool en bruinkool. De K. wordt voor militair gebruik gebezigd tot verwarming en koken, bij gietovens, tot het uitsmelten van ertsen, bij alle technische werkzaamheden, waarbij vuur noodig is, tot het stoken der stoomwerktuigen op oorlogsstoomschepen, eindelijk als bestanddeel van het buskruid. - De houtskool tot gewoon gebruik wordt verkregen door verkoling 1o. in stapels 2o. groeven of 3o. in cylinders. De eerste wijze, die min kostbaar is geeft houtskool alleen geschikt tot brandstof en het herleiden van ertsen, de tweede wijze geeft 16 à 17 ten honderd zwarte kool; zij heeft plaats in gemetselde groeven. De meest algemeene wijze van verkoling is die in ijzeren cylinders, welke wijze in het laatst der vorige eeuw voor het eerst in Engeland aangewend werd, terwijl men nog eene andere wijze

{==324==} {>>pagina-aanduiding<<}

heeft door middel van oververhitten waterdamp. De beste houtskool voor buskruidvervaardiging verkrijgt men uit: pijnhout, sporkenhout, papenhout, hazelaren, populieren, wilgen, vlier, elzen, tamme en wilde kastanjes, linden, enz. In cylinders verkoold, verkrijgt men van 25 tot 36 soms tot 40 ten honderd houtskool. Goede, tot bereiding van buskruid bruikbare houtskool, heeft vele dwarsscheuren, stompe hoeken en breekt zonder klank en zonder te splinteren. Zij is glad, zacht en gemakkelijk fijn te wrijven. Hoe zwarter de kool, des te minder brandbaar is zij; voor infanteriebuskruid is de rosse, voor artilleriebuskruid de zwarte houtskool meer geschikt. Versch vervaardigde houtskool trekt de vochtigheid der lucht zeer sterk aan, zoodat het gevaar van zelfontbranding ontstaat, vooral als de kool in groote hoeveelheid en zeer fijn verdeelden toestand opgehoopt is. In Oost-Indië heeft men wegens de daar bestaande vochtigheid der lucht veel last van zelfontbranding. Steenkolen komen in de natuur in lagen van meer of minder uitgestrektheid voor; daar zij echter ook nog een aantal andere bestanddeelen bevatten, kan men ze nog eensgeheel verkolen om de gassen en vlammen te verminderen; op deze wijze verkrijgt men uit de steenkolen de coaks; naarmate van de grootere of kleinere hoeveelheid coaks, die de steenkolen opleveren, verdeelt men ze in bakkolen, sintel- en zandkolen, wordende de eersten ook vette, de beide laatsten magere steenkolen genoemd. Bruinkolen en turf worden alleen dáár, waar zij in groote hoeveelheden en gemakkelijk te verkrijgen zijn, in gewone gevallen tot brandstoffen gebezigd, bijvoorbeeld tot verhitting der ijzeren cylinders, waarin de houtskool vervaardigd wordt.

Koot, kootbeen.

Zie Ledematen.

Kop.

Zie Berg, Affuit.

Koper.

Chemisch teeken Cu, aequivalent 395,7, soortelijk gewigt 8,4 tot 8,7, smelt bij 1000o C.; het komt in ertsen in bijna alle landen voor; hieruit wordt door herhaald smelten het zoogenoemd rozet- of gaarkoper, dat zich in den haard tot vlakke schijven vormt of het korrelkoper - in korrels verkregen. - Dit is glanzend en haakvormig op de breuk, helder roodbruin van kleur en zeer fijnkorrelig. Door verder smelten van het rozet- en korrelkoper verkrijgt men het smeedbare staafkoper, dat in den handel in staven voorkomt. Zie ook Brons. Behalve in staven, komt het koper in den handel voor in platen en koeken. Het geelkoper of messing is eene verbinding van koper en zink, meestal in de verhouding van 2 à 2 1/2 deel koper op 1 deel zink.

Kopmantelriem.

Zie Paardentuig.

Koppelen.

1o. Het K. der pontons of van dergelijke vaartuigen, geschiedt om daaruit brugvakken, gierbruggen of drijvende batterijen daar te stellen, indien een enkel der voorhanden vaartuigen tot dit doel niet toereikende is. 2o. Twee aaneengekoppelde pontons zijn zeer geschikt tot het overbrengen van paarden, geschut, enz.

Koppeltrein.

Zie Spoorwegen.

Kordonbeugel.

Zie Handvuurwapens.

Kornet.

1o. Voornamelijk in de 17de eeuw eeuw de benaming voor eene kompagnie kavallerie. Misschien is die benaming daarvan afgeleid, dat men de groote administratieve eenheden der kavallerie, zoo als bij voorbeeld de sterke kompagniën der Fransche ordonnancekavallerie in twee vleugels (cornettes) verdeelde. Een kornet kavallerie telde gewoonlijk 30 à 60 paarden; verschillende kornetten vormden een eskadron. 2o. De jongste officier bij een eskadron of kompagnie kavallerie. Vroeger was deze titel algemeen, thans nog slechts bij enkele legers, in gebruik.

Korporaal.

In sommige legers de rang tusschen soldaat en onderofficier; in Duitschland in het algemeen eene bijzondere klasse van onderofficieren, terwijl aldaar

{==325==} {>>pagina-aanduiding<<}

de rang van gefreite (eigenlijk soldaat 1ste klasse), het meeste overeenkomst heeft met dien van K. bij ons te lande. In Pruissen droegen in de vorige eeuw de vaandrigs van die bataillons, welke geen vaandel voerden (bij voorbeeld de grenadiers), den naam van gefreite korporaals. Bij de Oostenrijkers dragen de K. der ligte troepen den naam van patrouillenführer. Zie ook Kompagnie, Onderofficieren. De korporaals voeren bij ons het bevel over de escouades.

Korps.

In het algemeen elke troepenafdeeling; die eene bijzondere bestemming verkrijgt, de sterkte daarvan buiten beschouwing latende; veelal wordt het woord voor legerkorps (zie Leger) gebruikt; bij eenige legers, zooals bij voorbeeld in Zwitserland, noemt men ook de administratieve eenheden, de bataillons infanterie, de kompagniën scherpschutters en kavallerie, enz. korpsen. Bij ons te lande geeft men dien naam meer bijzonder aan het korps pontonniers, het korps ingenieurs mineurs en sappeurs het korps koninklijke maréchaussée en het korps mariniers.
In de 17de eeuw noemde men het centrum, dat uitsluitend of voornamelijk uit infanterie bestond, bij voorkeur het korps (corpus), nagenoeg zoo als men den romp van het ligchaam in tegenstelling tot de ledematen beschouwt; in dezelfde beteekenis komt het woord somtijds nog voor in de Fransche uitdrukking Corps de bataille voor centrum der slagorde, vooral ter zee of ook in de uitdrukking Corps de place, dat is het gedeelte eener vesting door den hoofdwal ingesloten, in tegenstelling tot de voor- en buitenwerken.

Korpsgeest.

De bijzondere geest, die zich in een wapen, in een regiment of in eenige andere afdeeling vormt en die deels in eene naauwe verbinding tusschen de verschillende leden van dat korps, deels ook in eene zekere afscheiding van andere korpsen van hetzelfde leger, bestaat. Deze korpsgeest (esprit de corps) kan, als hij berust op werkelijke meerderheid van den troep, als hij behoorlijk gevoed en met bekwaamheid geleid wordt, in de hand des bevelhebbers een der onfeilbaarste middelen worden om den naijver op te wekken en buitengewone zaken te doen volvoeren. Daaruit kan men bijvoorbeeld verklaren, dat de Russische regimenten jagers, die noch door de keuze van manschappen, noch door bewapening of oefening van de overige infanterieregimenten onderscheiden werden, toch steeds boven deze uitblonken, omdat zij zich zelve als iets bijzonders beschouwden. Vele dergelijke verschijnselen kan men uit den K. verklaren. Natuurlijkerwijze kan er ook een valsche K. aangekweekt worden, door de bevoorregting van sommige korpsen boven andere, zonder dat deze bevoorregting door een bijzonder loffelijk gedrag gewettigd wordt. Zeer dikwijls verstaat men ook, maar verkeerdelijk door esprit de corps den algemeenen geest van een geheel leger.

Korrel.

1o. Zie Opzet en Vizier. 2o. Korrelbuskruid en korrelen. Zie Buskruid. 3o. Een metaal heeft op de breuk een fijner of grover K.; zijne hoedanigheid wordt hiernaar gedeeltelijk beoordeeld. De meerdere of mindere fijnheid van den K. hangt ook af van de wijze van gieten en afkoeling, zoo ook van de grootte van het gegoten voorwerp.

Korrelen, korrelkruid.

Zie Buskruid.

Kortgeweer.

Korte wapens. Zie Halve piek, Hellebaard, Sponton.

Kortste wederstandslijn.

Zie Mijnen.

Korvet.

Zie Schip.

Kosyniër.

(Poolsch) Zeissendrager. Zie Zeis.

Kotter.

Zie Jagt.

Koul.

Soldaat van de lijfwacht des sultans.

Kouler-agasi.

Bevelhebber der lijfwacht.


{==326==} {>>pagina-aanduiding<<}

Kouseband-orde.

Ook orde van St. Joris genoemd, Engelsche orde tot de voornaamste van Europa behoorende, in 1350 door Eduard III gesticht. Het getal der leden is bepaald op 26.

Kozakken.

De volken aan de zuidelijke en oostelijke grenzen van het Russische rijk, die van de gewone ligting voor de krijgsdienst vrijgesteld zijn, doch wien de verpligting is opgelegd in gewone tijden een bepaald aantal regimenten ligte ongeregelde ruiterij ten dienste van het rijk te leveren en in tijd van oorlog met al hunne weerbare, in regimenten georganiseerde, manschappen uit te rukken; men geeft verder dien naam aan de troepen, door deze volken geleverd, in het bijzonder aan de troepen te paard. Volgens hunne woonplaatsen zijn de kozakken in verschillende zoogenaamde legers verdeeld; a. dat van Nieuw-Rusland en Bessarabië; b. dat van den Kaukasus; c. dat van den Don; d. dat van Orenburg; e. dat van Siberië; deze legers worden in den regel in verschillende onderafdeelingen (divisiën) verdeeld, waarvan de bevelhebber den titel van hetman of attaman voert. Alle legers kozakken van Rusland hebben eenen generaal-hetman, welke waardigheid volgens aloud gebruik telkens door den troonsopvolger van het rijk of door eenen anderen prins van den bloede bekleed wordt. De magt, welke de daarmede gelijkgestelde volksstammen (Baschkiren, Kalmukken, enz.) gezamenlijk op de been kunnen brengen, wordt op 140000 man met 220 ligte vuurmonden berekend. De bewapening van het grootste gedeelte der bereden kozakken bestaat uit eene lans of piek zonder vlag of armriemen, van 4 à 5 ellen lengte, eenen sabel, twee pistolen in den gordel; 10 man van elke sotnia of kompagnie van 100 man, zijn van een lang geweer voorzien. De kozakken van de Zwarte Zee hebben allen geweren, eveneens de kozakken van den Kaukasus, die geene lans hebben, daarentegen de schaschka, een flaauw gekromde sabel en den kinschal, een lang en breed dolkmes voeren. In den Kaukasischen oorlog hadden deze kozakken regts en links van den zadel twee vuurpijlen met de latten opwaarts. Het woord kozak is afgeleid van het Tartaarsche Kasack (roover of zwerver, in deze streken gelijkluidend met krijgsman). Tegenwoordig hebben de kozakken voor het grootste gedeelte reeds lang vaste woonplaatsen. Dit belette echter niet, dat zij eene voortreffelijke ruiterij voor de veiligheidsdienst van het leger opleverden, hoewel zij voor het gevecht minder waarde hadden. Gedurende de oorlogen tegen Napoleon van 1812 tot 1814 werden zij de schrik van de Franschen. Sedert dien tijd heeft men veel bij hen beschaafd, getracht hen in zekeren zin eenigzins de linie-kavallerie te laten naderen en voor zekere geregelde gevechtsvormen geschikt te maken of hunne eigenaardige vechtwijze in een werktuigelijk stelsel te brengen. Volgens de ondervinding van den Oosterschen oorlog van 1853 tot 1856 schijnt het, dat zij daardoor hunne geschiktheid voor de veiligheids- en alarmeringsdienst gedeeltelijk verloren hebben, zonder dat hunne geschiktheid voor het gevecht vermeerderd is. Hiertoe kan mogelijk de omstandigheid medewerken, dat men bij de regelmatige inrigting, die de landbouw bij de kozakken tegenwoordig verkregen heeft, ze niet meer in zulke massa's wil oproepen, als in 1812 en 1813 het geval was. De kozakken van de Azofsche zee, voortgesproten uit de voormalige Zaporogen, dienen tot bemanning van eene flotille gewapende roeibooten, die de dienst langs de kusten van de Azofsche zee en het oostelijke gedeelte der Zwarte zee verrigt.

Kraan.

Werktuig voornamelijk tot het in- en ontschepen van zware lasten dienende. Het bestaat uit een liggend windas en een takel- of gijntuig; het geheel draait om eene vertikale spil.

Kracht.

De oorlog is eene worsteling tusschen vijandelijke krachten; de grootere kracht moet, goed gebruikt, de overwinning behalen; wanneer dus de krachten van twee

{==327==} {>>pagina-aanduiding<<}

partijen bekend zijn, kan men met meer of minder waarschijnlijkheid, uit hunne verhouding den uitslag van den strijd voorspellen. De volkskracht geeft de algemeene maatstaf voor de oorlogskracht van eenen staat; de eerstgenoemde evenwel werkt gestadig in twee rigtingen, hare inwendige ontwikkeling en haar invloed op het buitenland, waaruit voortvloeit, dat elke staat bij zijne eigene kracht, ook nog in meerdere of mindere mate over vreemde K. zal kunnen beschikken. Behalve de grootte van de K., die het mogelijk is te ontwikkelen, is ook haar aard, hare beschikbaarheid en hare duurzaamheid van belang. Het voornaamste gedeelte van de oorlogskracht van eenen staat zijn: legers en vloten. Van de organisatie dier legers en vloten (zie Weerstelsel) zal het voornamelijk afhangen, hoe groot het gedeelte der bevolking is, dat onmiddelijk voor den oorlog beschikbaar is; verder welke middelen voorhanden zijn, om het eenmaal bestaande leger, gestadig aan te vullen en dus duurzaamheid aan den strijd te verschaffen; eindelijk, welk gedeelte van de bevolking men buitenslands mag bezigen, òf men den oorlog met hoop op gunstig gevolg op vreemd gebied kan overbrengen of dat hij op eigen bodem moet gevoerd worden, waarbij de beweegbaarste strijdkrachten, operatielegers en operatievloten nog de ondersteuning vinden van krachten, die minder of in het geheel niet beweegbaar zijn, van volkswapeningen en van vestingen. De organisatie der strijdkrachten, welke haren aard en grootte bepaalt, is echter steeds het uitvloeisel van alle omstandigheden des lands. Vreemde middelen worden meestal slechts door bondgenootschappen verkregen; zij bestaan in soldaten, in hulplegers en vloten, in geld, in levensmiddelen, in een gemakkelijker oorlogstooneel. De momenten der kracht van een leger of eener vloot, welke gereed zijn tot operatiën over te gaan, bestaan in hunne getalsterkte, juiste verhouding der wapensoorten, ligchamelijke en zedelijke bekwaamheid en bruikbaarheid der aanvoerders en der massa's, goede bewapening, uitrusting en vorming. Het overwigt in zedelijke krachten kan tot zekere grenzen, het gebrek aan materiële vervangen en gelijk maken; op het bestaan der K. alleen, komt het nooit aan, maar alleen daarop dat zij in werking gebragt wordt, op welke wijze en waar dit geschiedt. Het is niet alleen mogelijk, maar zelfs zeer waarschijnlijk, dat een gedeelte der vijandelijke kracht voor eenen bepaalden tijd niet in werking komt, het is mogelijk het er op toe te leggen, dat een zoo groot mogelijk deel der vijandelijke kracht verlamd wordt, buiten werking blijft, anderdeels dat een zoo groot mogelijk deel der eigen kracht gestadig in werking is. Op deze omstandigheden berusten de overwinningen van alle groote veldheeren met de minderheid op de overmagt, wier geheim gewoonlijk met de wel is waar algemeene, maar zeer moeijelijk te volvoeren regel blootgelegd wordt, massa's op het beslissende punt te brengen.

Krasser.

Zie Aftrekker.

Krat.

Soort van ladder of hek, achter eenige voertuigen bevestigd.

Kreupel.

De gewone gang van een gezond paard bestaat in eene regelmatige beweging van de vier voeten. Wordt een voet langzamer of minder hoog dan de andere opgeligt, dan is het paard kreupel. Men bespeurt dit doordien het paard den zieken voet, zoo snel mogelijk weder opligt, om het gewigt des ligchaams op de gezonde voeten over te brengen. Ook stilstaande zet het paard den zieken voet vooruit. Is het gebrek niet groot, dan kan het in den pas en vooral in den galop gemakkelijk aan het oog ontsnappen; het best bemerkt men het in den korten draf. Om bijvoorbeeld bij den paardenkoop te onderzoeken of een paard ook eenigzins kreupel gaat, laat men het in den korten draf op zich afkomen als men een voorvoet verdenkt of van zich afrijden als het een achtervoet is, daarna in eenen kleinen kring om zich heenrijden, waarbij men de verdachte zijde naar binnen nemen moet.

{==328==} {>>pagina-aanduiding<<}

Naarmate van de verschillende ziekteverschijnselen, die het kreupel gaan (hinken) veroorzaken, is het van verschillenden aard, dan eens stootend, dan weder trekkend of slepend, het laatste vooral als het door verrekking of door spat ontstaat.

Krib.

Zie Stal.

Kribbenbijten.

Een gebrek der paarden, meestal voortkomende uit eene slechte gesteldheid der ingewanden en gewoonlijk met koliek gepaard. Het paard bijt op den rand der kribben, ruiven, enz. en trekt de voorste halsspieren zenuwachtig zamen, waarbij het een oprispend geluid geeft. Men rekent de kribbebijters onder de verwerpelijke paarden. Somtijds is echter het gebrek te verhelpen door eene betere voeding, of als het eene slechte gewoonte is, door eene bewegelijke ruif of krib, die bij het opzetten der tanden uitwijkt. Een paard, dat steeds oprispt, zonder op eenig hard voorwerp te steunen wordt blazer genoemd. Het K. is gemakkelijk te herkennen aan het fluitsgewijze afslijten der voorste tanden.

Krijgsartikelen.

De bijzondere wetten, welke voor de soldaten in werkelijke dienst van kracht zijn; zij bevatten last en verbod benevens de bedreiging van straf in geval van overtreding, somtijds ook doch zeer zeldzaam en in uiterst geringen mate, beloften van voordeel en belooning. Om de soldaten daarmede bekend te maken worden ze van tijd tot tijd, bij ons op den eersten Maandag van elke maand, aan de kompagniën voorgelezen.

Krijgsbehoeften.

Al het materieel, dat tot uitrusting der legers en tot het voeren van eenen oorlog noodig is.

Krijgsbouwkunde.

De krijgsbouwkunde omvat in uitgestrekten zin de daarstelling van alle werken, die voor den oorlog en tot gebruik van het leger dienen, dus de fortificatiën, den bouw van magazijnen, arsenalen, kazernes, hospitalen, maneges, exercitiehuizen, den bouw van militaire wegen, van militaire bruggen, eindelijk de scheepsbouwkunde. Intusschen wordt veelal het woord K. in engeren zin in de beteekenis van vestingbouw gebezigd.

Krijgsgebruik.

Gewoonte, waarnaar men zich in den oorlog gedraagt, wezenlijk onderscheiden van het gedrag in vredestijd door de denkbeelden, die men van regt, pligt, grootmoedigheid, enz. verkrijgt en in toepassing brengt, hetgeen de Franschen door den volzin: Bah! c'est la guerre! met een eigenaardig schouderophalen voortreffelijk aanduiden.

Krijgsgeschiedenis.

Zie Geschiedenis.

Krijgsgevangenen.

Deze worden hetzij in het gevecht door geweld, hetzij bij kapitulatie gemaakt, dit laatste vooral bij vestingen, ook wel, doch zeldzaam in het open veld. Het aantal gevangenen, dat in het eigenlijke gevecht zelf gemaakt wordt, is niet zoo aanzienlijk als dat van degenen, die door den overwinnaar bij eene krachtige vervolging op den terugtrekkenden vijand gemaakt worden. Hoe meer diens terugtogt in vlugt ontaardt, des te grooter is het aantal gevangenen; dit getal is de maatstaf voor den zedelijken toestand des overwonnenen, voor de grootte en de belangrijkheid der overwinning. Krijgsgevangenen moeten steeds dadelijk ontwapend en onder het toezigt van een geleide gesteld worden; zij worden gewoonlijk naar het binnenland des overwinnaars vervoerd, aldaar ingekwartierd en somtijds, ten minste de onderofficieren en soldaten tot verschillende werkzaamheden gebezigd. In andere gevallen laat men ook de krijgsgevangenen vrij onder beding, dat zij hetzij voor eenen bepaalden tijd, hetzij tot aan het tijdstip eener uitwisseling niet meer tegen den overwinnaar zullen dienen. Bij officieren is deze laatste handelwijze zeer algemeen; men laat hen ook wel bij de gevangenneming hun wapen behouden. Tegenwoordig heeft de uitwisseling, waarover gewoonlijk beide partijen nog

{==329==} {>>pagina-aanduiding<<}

gedurende den duur des oorlogs, overeenkomen, algemeen het losgeld (rantsoen) van vroegere tijden vervangen. Daarbij heerscht de regel dat steeds personen van gelijken rang tegen elkander uitgewisseld worden. Indien een krijgsgevangen officier vrijgelaten is, doch zijn woord van eer gegeven heeft om tot aan de uitwisseling niet te dienen en wordt hij werkelijk uitgewisseld, dan moet zijn naam en rang aan de tegenpartij worden opgegeven, die hem dan van de lijsten der krijgsgevangenen schrapt.

Krijgskanselarij.

Gelijkluidend met ministerie of departement van oorlog.

Krijgskas.

De kas waaruit alle uitgaven voor de legerverpleging van eenen staat of wel gedurende eenen veldtogt, die voor een actief leger of voor een afzonderlijk korps bestreden worden. Alle betalingen uit de K. geschieden door krijgsbetaalmeesters, die met hare administratie belast zijn, op grond van bij hen inkomende mandaten of aanwijzingen, die volgens wettelijke vormen opgemaakt en door de bevoegde autoriteiten afgegeven worden. De regelmatige betalingen, zoo als de soldij der troepen, enz. geschieden op dergelijke mandaten in grootere termijnen en op bepaalde dagen. Voor het vervoer der gelden bestaat een afzonderlijke trein wagens of pakpaarden, die het hoofdkwartier der afdeeling volgt; van dezen trein worden ook wagens gedetacheerd, zoodra uit de K. van een legerkorps, betalingen van meer gewigt en op grooteren afstand aan de afzonderlijke divisiën te doen zijn.

Krijgskunde.

In den ruimsten zin genomen verstaat men door krijgskunde, de daarstelling, het onderhoud en het gebruik der oorlogsmiddelen, in meer bijzonderen zin de kennis dier middelen zelf.
In overoude tijden leefden de weinig talrijke volken van veeteelt of van de jagt; zij hadden geene vaste woonplaatsen en kregen gewoonlijk twist over weiden of over eenig jagtgebied. Deze twisten werden dan door geweld van wapenen beslist. De weerbaarste mannen van beide partijen kwamen op eenen bepaalden tijd, ter bepaalde plaatse te zamen en wie overwonnen werd, gaf toe. Later kozen sommige volkstammen vaste woonplaatsen; deze wekten de hebzucht der zwervende volkstammen op, welke van tijd tot tijd die woonplaatsen overvielen en uitplunderden en de kudden medevoerden. Zulke verwoestende overvallingen gaven het eerste denkbeeld tot bevestiging der woonplaatsen en tot oprigting eener steeds slagvaardige magt. Bij de eenvoudigheid der oorlogsmiddelen was er toen echter nog geen spraak van K. Eerst later, toen men meer verwijderde togten ondernam, zoo als bij voorbeeld het beleg van Troje door de Grieken, werden de toebereidselen en de schikkingen moeijelijk. De oorlogsmiddelen der volken namen toe met hunnen rijkdom, en met hunne meerdere beschaving vermeerderden ook hunne staatkundige belangen, dientengevolge de aanleidingen tot den oorlog.
Over den toestand der krijgskunde bij de volken buiten Europa ontbreken naauwkeurige berigten; het is echter ontwijfelbaar, dat zij reeds een' hoogen graad van volmaking bereikt had, eer de Europeanen geschiedschrijvers bezaten. De K. der Aziaten schijnt onder den Perzischen koning Cyrus haren hoogsten bloei bereikt te hebben. De staatkundige toestand der Grieksche staten was niet zeer gunstig voor de volmaking der K.; eerst de buitenlandsche oorlogen, zoo als de expeditie naar Sicilië gedurende den Pelopponesischen oorlog, de togt der Grieksche hulptroepen naar Klein-Azië, vooral bekend door Xenophon's terugtogt, de togt van Agesilaus tegen de Perzische satrapen, enz., grondden eene K., die men vroeger naauwelijks vermoed had. Alexander de Groote volgde de voetstappen van Cyrus; indien men overweegt, hoe weinig wetenschappelijke hulpmiddelen hij bezat om het oorlogstooneel te leeren kennen, dan verwekken zijne ondernemingen de grootste verwondering, hij voerde de Grieksche K. tot den hoogsten top.

{==330==} {>>pagina-aanduiding<<}

De Romeinen namen een voorbeeld aan de Grieken, voerden echter spoedig den oorlog op eene eigenaardige wijze. Hunne K. werd met de Punische oorlogen geboren en maakte aanvankelijk weinig vorderingen; Hannibal was hun eigenlijke leermeester, zij moesten echter zijne lessen vrij duur betalen. Caesar bragt de Romeinsche K. op het toppunt van bloei; onder de volgende keizers geraakte zij langzamerhand in verval, hoewel er geen gebrek aan groote veldheeren was. Hieruit volgt, dat de in- en uitwendige gesteldheid der staten veel meer invloed op de wijze van oorlogvoeren heeft, dan de toestand der wetenschappen, die juist n denzelfden tijd, toen de Romeinsche K. geheel in verval kwam, met den meesten ijver beoefend werden.
De volken, die het groote Romeinsche rijk onderling verdeelden, volgden meer hun instinct, dan de grondregels eener kunst. Zij volgden eenen zekeren inwendigen aandrang, die hen naar het hart van den vijandelijken staat voerde; kwam hnn een vijandelijk leger te gemoet, dan werd het onstuimig aangevallen en gewoonlijk geslagen; sloot eene vesting hun den weg, dan werd zij bestormd. Hunne handelwijze was zoo uiterst eenvoudig, dat ook zij geen aanspraak kan maken op den naam van kunst. In de middeleeuwen was bijna geene spraak van K.; zelfs ondergeschikte takken daarvan, zoo als de taktiek, werden niet beoefend. De ridders, geheel in ijzer besloten, konden eene slagorde ontberen. De gebrekkige legerorganisatie van die tijden, maakte verwijderde krijgstogten, mitsdien wel overdachte ondernemingen, bijna onmogelijk. Het kan ons dus niet bevreemden, dat de eerste kruistogten zoo ongelukkig afliepen; de lessen, daarin opgedaan, schijnen echter eene herleving der K. bevorderd te hebben.
De nieuwere K. dagteekent van de invoering van het schietgeweer en de staande legers, waardoor de geheele wijze van oorlogen noodwendig moest veranderen. Vóór die invoering toch, golden alleen persoonlijke moed en ligchaamskrachten; het voetvolk was volstrekt niet in tel en de geharnaste ridders beslisten alleen het lot der veldslagen. Toen echter ieder enkel man met het doodelijk vuurwapen voorzien, ook den dappersten ridder op verren afstand uit den zadel kon schieten, veranderde de zaak allengskens geheel en het voetvolk verving de ridder-ruiters als hoofdmagt der legers. De edelen moesten zich nu vergenoegen met als bevelhebbers de benden aan te voeren, wier bewegingen, elk op zich zelve en in onderlinge zamenwerking, het onderwerp werden van de nieuwere K. Deze was aanvankelijk nog zeer weinig volmaakt; men streed in bijna onbewegelijke slaghoopen. Hendrik IV, prins Maurits van Oranje en Alexander, Farnese, hertog van Parma deden door hunne talenten aan de K. groote vorderingen maken; de belegeringskunst vooral werd in den 80-jarigen oorlog tot groote volkomenheid gebragt en aan prins Maurits komt hoofdzakelijk de eer toe, zijne bataillons kleiner en bewegelijker gemaakt te hebben, waardoor hij belangrijke voordeelen op de Spanjaarden behaalde. Gustaaf Adolf, Zwedens groote koning voerde nog eigenaardiger hervormingen in, dan de prins van Oranje. Hij bragt vele technische verbeteringen in de vuurwapens aan, verminderde het aantal gelederen nog meer en vermeerderde de beweegbaarheid van zijn leger door het in te deelen in regimenten. Ook aan de kavallerie schonk hij hare beweegbaarheid weder terug, welke bijna spoorloos verdwenen was. Onder Lodewijk XIV was het Turenne, de leerling van de prinsen van Nassau, die de K. tot eene eerbiedwaardige hoogte verhief. Van zijn' tijd dagteekent vooral de vermeerdering en de uitbreiding der staande legers, waardoor de K. weder eene nieuwe gedaante verkreeg. Na hem doorliep echter de K. een tijd van stilstand en zelfs van verval. Wel is waar, waren de veldheeren uit den Spaanschen erfopvolgingsoorlog groote mannen, maar hunne legers waren zwaar en onhandelbaar en konden naauwe-
{==331==} {>>pagina-aanduiding<<}
lijks van de plaats gebragt worden. De K. bepaalde zich tot een posten- en belegeringsoorlog. Frederik II, die bij zijne troonsbeklimming een uitmuntend geoefend leger vond, maakte daarvan een kunstmatig werktuig, dat door eene ijzeren krijgstucht in bepaalde vormen gegoten werd en waarmede hij de grootste voordeelen op zijne minder beweegbare vijanden behaalde. Overal volgde men nu zijne taktiek, maar schermde meer met de letter dan met den geest zijner K., zoodat daardoor eene stijve, schoolmeesterachtige opvatting van de dienst ontstond, die meende dat de volmaaktheid der troepen alleen bestond in het regelmatig en werktuigelijk verrigten van gelijke bewegingen. Die paradecultuur schoot alom diepe wortels en niettegenstaande de dure lessen, die hare beoefenaars somtijds ontvingen, kunnen nog zelfs thans de jongsten zich herinneren, haar in bloeijenden toestand gezien te hebben.
De Fransche omwenteling, die den geheelen maatschappelijken toestand van Europa veranderde, deed ook de leemten van de toenmalige K. aan het licht komen. De groote uitbreiding aan de staande legers gegeven, had eene wijde klove tusschen die legers en de natie doen ontstaan, terwijl deze laatste op hare gewapende magt vertrouwende, om zoo te zeggen weêrloos was. Het besluit der Nationale Conventie: ‘Ieder burger is soldaat’, bragt daarin eene geheele omkeering te weeg en er ontstonden nationale legers, die, zoo lang zij getrouw bleven aan hun oorspronkelijk doel, onoverwinnelijk waren. Zoodra echter Napoleon zijn leger wilde herscheppen in een werktuig tot bereiking van zijne persoonlijke voornemens en de overige mogendheden hunne natie voor regt en vrijheid te wapen riepen, bleek het ook weder, dat zelfs de volmaakste K. te kort moet schieten tegen nationale geestdrift en zedelijke kracht. Uit dien toestand, door de oorlogen van de omwenteling en het keizerrijk ontstaan, zijn wij tot onze hedendaagsche K. gekomen, die een tijdperk van overgang daarstelt. De vele technische verbeteringen toch aan de vuurwapens aangebragt, zullen ongetwijfeld groote veranderingen in de K. veroorzaken; welke die veranderingen zijn zullen, is nog niet duidelijk. Een nieuwe, geweldige oorlog tusschen groote mogendheden zal dit moeten leeren en hij die het eerst de K. zal vinden, welke het best met de veranderde omstandigheden overeenkomt, zal stellig de overwinning aan zijne wapenen verzekeren.
De wetenschappen, die de beschaafde krijgsman noodig heeft om volkomen aan zijne bestemming te voldoen zijn gedurende langen tijd met den naam van krijgswetenschappen bestempeld geworden. Die bestemming is evenwel onbegrensd; nu eens moet de officier bruggen en wegen daarstellen, dan weder voedingsmiddelen opsporen; nu eens betrekt hij de voorposten of moet berigten inwinnen, woont hij veldslagen, gevechten en belegeringen bij, dan weder moet hij zieken en gekwetsten verzorgen, oproer beteugelen, regtspreken over gevangenen, enz. Sommigen wilden dus gaarne tot de krijgswetenschappen rekenen, alles wat slechts eenigzins in betrekking met den oorlog staat, ja eenigen verhieven de wiskunde tot krijgswetenschap, omdat zij de grondslag is van eenige takken van die wetenschappen, terwijl zelfs oppervlakkige schrijvers van krijgskundige theorien hunne gestelde regels wiskunstig wilden bewijzen. Op het laatst der voorgaande eeuw ging men eindelijk zoo ver, dat men de K. als een integrerend deel van de wiskunde beschouwde! Deze verwarring van denkbeelden heeft veel kwaad gesticht en was eene der voornaamste oorzaken, waarom de krijgswetenschappen weinig beoefend werden, zelfs door degenen, die ze het meest behoefden; iedereen toch vreesde dit grenzenlooze gebied te betreden.
Men heeft tegenwoordig vrij algemeen dezen onzin laten varen en ingezien dat men door krijgswetenschappen, alleen die wetenschappen moet verstaan, welke uit-
{==332==} {>>pagina-aanduiding<<}
sluitend betrekking op den oorlog hebben. Haar aantal is gering. Telt men de hulpwetenschappen niet mede, die de daarstelling en het onderhoud van het krijgsmaterieel behandelen, dan blijven slechts de volgende eigenlijke krijgswetenschappen over: 1o. de taktiek, de leer van het gebruik der strijdkrachten in het gevecht; 2o. de strategie, de leer van het gebruik der gevechten tot bereiking van het doel van den oorlog; 3o. de legermeetkunst (Castrametatie of Stratopedie), de leer van de keuze en de inrigting der legerkampen en legerplaatsen, waaronder wij alle slagvaardige stellingen der troepen begrijpen; 4o. de vestingoorlog of poliorcetiek de leer van den aanval en de verdediging der vestingen.
Al het overige wat betrekking heeft op het oorlogvoeren, behoort tot het gebied der hulpwetenschappen; want eer men aan oorlogvoeren kan denken moet men een goed uitgerust en geoefend leger, wapenen, magazijnen, vestingen, enz. bezitten. De hulpwetenschappen houden zich dan vooral bezig met de voorbereiding en instandhouding van alle oorlogskrachten, de werkelijke wetenschappen daarentegen met hun gebruik.
Geheel verschillend van die hulpwetenschappen, zijn de wetenschappelijke kundigheden, die den grondslag dier wetenschappen vormen, waartoe wiskunde, scheikunde, natuurkunde, geschiedenis, aardrijkskunde, enz. behooren; deze zijn niet alleen voor den beschaafden krijgsman, maar ook voor velerlei andere standen in de maatschappij noodzakelijk. Indien men alles wat den krijsman nuttig kan zijn, tot den rang van krijgswetenschap wilde verheffen, dan zoude men geene wetenschap mogen uitsluiten en zoude daaronder de schrijfkunst welligt de eerste plaats moeten bekleeden, daar toch lezen en schrijven ongetwijfeld het meest noodzakelijk zijn.

Krijgslist.

Elke handeling waardoor de vijand in eene meening gebragt of daarin versterkt wordt, welke hem nadeelen moet toebrengen, als hij haar tot grondslag zijner ondernemingen aanneemt, waarbij tevens voorondersteld wordt, dat deze handeling alleen eene morele of zeer geringe materiële inspanning moet kosten. Tot de krijgslisten behooren: het verspreiden van valsche geruchten, omtrent voorgestelde ondernemingen; hier is het vooral zaak, deze geruchten voor den vijand geloofwaardig te maken, hetzij door de personen waardoor ze hem bekend worden, hetzij door de wijze, waarop hij ze verkrijgt, zoodat het het voorkomen heeft, alsof hij ze slechts door een voor ons noodlottig toeval vernam, hetzij eindelijk, dat wij een werkelijk begin maken met eene onderneming, welke wij den vijand als aanstaande hebben voorgehouden; al verder behoort tot de krijgslisten op kleinere schaal het binnendringen van onze troepen in vijandelijke vestingen en stellingen onder allerlei vermommingen. Iedere K. is dus eene doelmatige misleiding en zoodoende de inleiding tot eene verrassing, dit hoogst werkzame hulpmiddel in den oorlog. Wij gebruiken dikwijls voor het woord K., het Grieksche woord stratageem. Stratageem beteekent eigenlijk niets anders dan oorlogshandeling; de oude schrijvers verzamelden dikwijls merkwaardige oorlogshandelingen in boeken, die zij Stratagemata noemden, zoo als wij ze bij voorbeeld van Pollianus en Frontin bezitten. Het is te begrijpen, dat zij vooral die handelingen uitkozen welke eene misleiding des vijands inhielden. Daaruit kan men verklaren op welke wijze, wij tot dit onjuiste taalgebruik gekomen zijn.

Krijgsraad.

1o. Een raad, welke een bevelhebber bijeenroept, om daarmede eenig plan te onderzoeken en daarna zijn besluit te nemen of wel een plan te vormen. Volgens wettelijke bepalingen van een land zijn sommige bevelhebbers in sommige gevallen gehouden, de beslissing van eenen K. in te roepen en mogen zij zonder diens toestemming deze of gene zaak niet ondernemen. Dit is vooral het geval met bevelhebbers van vestingen, die bijv. zonder toestemming van den krijgsraad (raad van defensie)

{==333==} {>>pagina-aanduiding<<}

geene kapitulatie mogen sluiten. In dat geval zijn ook altijd de bedieningen en de personen aangewezen, die zitting en eene stem in den K. hebben. De legerbevelhebbers in het vrije veld daarentegen zijn in den regel aan geen K. gehouden; zij hebben volle vrijheid van handelen; daarmede is dan echter ook de volle verantwoordelijkheid verbonden. Een bevelhebber, die niet verpligt is, eenen K. bijeen te roepen, kan toch in enkele gevallen daartoe overgaan; de zamenstelling van den K. hangt dan geheel van hem af, maar het spreekt van zelve, dat de hoogste officieren en ambtenaren van het leger of der korpsen, daarvan niet kunnen uitgesloten worden. Het doel, dat een opperbevelhebber bij het bijeenroepen van eenen K. heeft, kan zeer verschillend zijn: a. Hij heeft reeds een besluit gevormd en wil door mededeeling daarvan aan zijne voornaamste onderbevelhebbers deze voor eene snelle en doelmatige uitvoering winnen, waarbij hij zich voorbehoudt, hunne tegenwerpingen te bestrijden; in dit geval kan men niets tegen eenen K. inbrengen, b. Hij wankelt tusschen twee voornemens en wil nu de meening der overigen hooren, om daarna te beslissen; dit is handelen volgens den raad van Montecuccoli: met velen overleggen, voor zich zelf beslissen. Het karakter van den opperbevelhebber zal hier bepalen of de invloed van den K. schadelijk of gunstig is. c. Hij heeft nog in het geheel geen plan gevormd en wil eerst van den K. voorslagen hooren, om hem eindelijk te laten beslissen. Dit is wel het treurigste geval, dat men zich kan voorstellen. De debatten worden zonder bepaalde rigting geopend, honderd denkbeelden kruisen zich, niemand begrijpt zijn buurman, tegen elk voorstel zijn groote bezwaren en deze zijn zoo overwegend, dat naar het algemeen gevoelen, dat hier door de geschiedenis volkomen bewaarheid wordt, in deze soort van krijgsraden de zwakste besluiten gevormd worden of wel het besluit in het geheel niets te doen. d. De opperbevelhebber beroept eenen krijgsraad alleen om de verantwoordelijkheid van eenige onderneming van zich af te schuiven, indien deze slecht mogt afloopen. Daar de K. hier de verantwoording op zich moet nemen, zoo worden ook in dit geval waarschijnlijk zwakke besluiten genomen.
2o. K. Zie Justitie. 3o. In Duitschland de titel van de beambten aan het ministerie van oorlog of bij de militaire intendance; vooral in noordelijk Duitschland werd deze titel gevoerd door eene talrijke klasse van ambtenaren, die bij de belastingen gebezigd werden, welke tot dekking van de oorlogskosten dienden.

Krijgsspel.

Een spel, dat met ernst behandeld, eene voorstelling kan geven van de wisselvalligheden van den oorlog en van den zamenhang tusschen doel, middelen en uitkomst op het slagveld. Daartoe behooren kaarten op zeer groote schaal, looden stukken, die verschillend gekleurd en op dezelfde schaal als de kaart vervaardigd, bataillons, eskadrons en batterijen voorstellen, dobbelsteenen, die gebezigd worden om in bepaalde gevallen naar bepaalde regels het al of niet gunstige gevolg te beslissen en dus ook het geluk en de kansen van het toeval in rekening te brengen. De spelers worden in twee partijen verdeeld, waarvan elk een opperbevelhebber kiest, die de kommandementen verdeelt en de dispositiën geeft. De algemeene regeling wordt aan eenen vertrouwde opgedragen, die met alle genomen maatregelen bekend gemaakt wordt en in twijfelachtige gevallen beslist.

Krijgstucht.

Zie Discipline.

Krijgswezen.

Het geheele stelsel der militaire inrigtingen van eenen staat, van een tijdperk, enz. Zie ook Geschiedenis.

Krimphoef.

Zie Hoef.

Kring.

1o. Verboden K. Zie Armement. 2o. Gezigtskring, hetzelfde als horizont. 3o. In sommige landen eene grondverdeeling van het land; zoo was Duitschland volgens de oude Duitsche rijksregeling in 10 kringen (Kreise) verdeeld.


{==334==} {>>pagina-aanduiding<<}

Kris.

Maleische dolk.

Kroon.

1o. K. van den hoef. Zie Hoef; 2o. van de tanden des paards. Zie Hoofd; 3o. IJzeren kroon, ridderorden. Zie IJzeren kroon.

Kroonbeen.

Zie Ledematen.

Kroonwerk.

Zie Hoornwerk.

Krop

van den beugel. Zie Handvuurwapens.

Kruidhoorn.

Zie Handvuurwapens.

Kruidkist.

Zie Mijnen.

Kruidkoek.

Zie Buskruid.

Kruidslijm.

Zie Buskruid.

Kruidworst.

Zie Mijnen.

Kruis.

In verschillende zamengestelde woorden gebruikelijk voor voorwerpen van die bekende gedaante, bijv. kruishouten tot plaatsing der laadgereedschappen, enz. Kruisbataillon was een van die zonderlinge en kunstmatige formatiën uit muskettiers en piekeniers of alleen uit muskettiers gevormd, die in de 17de eeuw onder den algemeenen naam van defensieve bataillons gebruikelijk waren. Kruisredoute. Zie Redoute. Kruisblokhuis. Zie Blokhuis. IJzeren kruis. Zie IJzeren kruis. Kruisweg de plaats waar twee of meer wegen elkander onder zekeren hoek snijden. Het eedgenootschappelijke kruis, wit op eenen rooden grond is het veldteeken der Zwitsersche troepen. Kruistogten, de togten der Christenen tot verovering van het Heilige land, waarvan de deelnemers kruisvaarders genoemd, het kruis als zinnebeeld van het Christendom aannamen. Kruis in de beteekenis van eereteeken of ridderorde. Kruis. Zie Anker.

Kruisen.

1o. Twee wegen kruisen elkander, als zij zich onder zekeren hoek snijden. Bij zulk eenen weg kan het dikwijls twijfelachtig zijn, welke der armen eene kolonne volgen moet. Deze twijfel moet door den gids, die zich bij de voorhoede bevindt, door de daarstelling van eenen wegwijzer of door achterlating van een' ordonnance opgelost worden. 2o. Twee kolonnen kruisen elkander, indien zij elk een van twee elkander kruisende wegen volgen, en zij aan het snijpunt op elkander stooten. Dergelijke kruisingen van kolonnen moeten door de marschdispositiën zoo het eenigzins mogelijk is, geheel voorkomen worden. Indien zij echter toch geschieden, dan moet men met betrekking op de bestemming en den afgelegden marsch der troepen, zulke maatregelen nemen, dat het nadeel tot het geringste herleid wordt. De eene kolonne houdt bij voorbeeld hare groote rust, eer zij den kruisweg overtrekt, de andere nadat zij hem overgetrokken heeft, of wel zoo geene der beide kolonnen tijd mag verliezen, dan trekken zij hem afwisselend met afzonderlijke afdeelingen over, zoodat eerst een bataillon van de eene kolonne, zoo digt mogelijk opgesloten en met de grootste snelheid den weg overtrekt, daarna een bataillon van de tweede kolonne, voorts weder een tweede bataillon van de eerste kolonne, enz. Men heeft ook voorgesteld eene brug over de kruisweg te slaan in de rigting van een der beide wegen, zoodat de eene kolonne over; de andere onder die brug kan doormarcheren. Daar intusschen zulke kruisingen zelden anders dan door toeval plaats grijpen en het slaan eener brug altoos tijd vordert, is dit hulpmiddel van weinig beteekenis. 3o. Een schip kruist voor eene haven, voor eene kust die in staat van blokkade verkeert om vijandelijke oorlogs- en handelsschepen of kapers op te vangen, als het in de bestemde streek op en neder vaart. Zulk een schip wordt kruiser genoemd. 4o. Boegkruisen, gelijkluidend met laveren. Zie Laveren. 5o. Paardenrassen kruisen. Zie Paard.

Kruisboog.

Zie Boog.


{==335==} {>>pagina-aanduiding<<}

Kruishouten.

De K. dienen tot plaatsing der laadgereedschappen op de batterijen.

Kruisraa, kruissteng, kruiszeil,

enz. Zie Mast, Zeilen.

Kruisvuur.

Een vuur, dat uit twee troepenopstellingen of van stukken liniën, die onderling eenen regten of eenigzins stompen hoek maken, wier schootslijnen zich bijgevolg kruisen op alles wat zich in de daartusschen liggende ruimte vertoont, geopend wordt.

Kruiswulf.

Zie Kazematten.

Kruiwagen.

De K. bij de artillerie in gebruik worden onderscheiden in gewone-, magazijns- en bomkruiwagens.

Krümper.

Toen Pruissen na den noodlottigen veldtogt van 1806 door Napoleon gedwongen werd slechts 42000 man op de been te houden en toch de hoop voedde, zich later weder te verheffen, verzamelde het in kampen aan de Oostzee manschappen, die aan de versterkingen moesten arbeiden, te gelijkertijd echter in den wapenhandel geoefend werden. Zoodra hunne militaire opvoeding voltooid was, werden zij ontslagen en door anderen vervangen. Ditzelfde had bij de verschillende korpsen plaats. De manschappen nu, die op deze wijze in korten tijd geoefend en dan ontslagen werden en zoodoende eene reserve voor het staande leger vormden, werden K. genoemd. Het hier gevolgde stelsel, dat den opstand van 1813 mogelijk maakte werd krümperstelsel genoemd.

Kuchenreuter.

Kuchenreutersche pistolen. Zie Trekken.

Kuil, kuildek.

Zie Dek.

Kuilbatterij.

Zie Batterij.

Kuitbeen.

Zie Ledematen.

Kulas.

Zie Kanonnen.

Kunsttermen.

(termini technici). Elke kunst, elke wetenschap, elk handwerk gebruikt K. en schept ze, met des te meer reden de krijgskunst, die gedeeltelijk tot elk dier zaken behoort. De zuivere wetenschappen, die door geleerden daargesteld en volmaakt werden, hebben hare K. meestal aan de doode talen ontleend; de krijgswetenschap konde dit niet doen. De volken toch namen in hun geheel deel aan de oorlogen en hebben ook allen den schat van militaire kunsttermen vermeerderd, daar alle standen van een volk ontegenzeggelijk, hoewel zeer verschillend belang bij den oorlog stellen, zoo hebben ook al die standen eene bijdrage tot die kunsttermen geleverd. Daar wetenschap, kunst, handwerk, zaak van den oorlog innig en naauwelijks scheidbaar met elkander verbonden zijn, zoo zijn de K. van het eene met het andere op eene zonderlinge wijze vermengd; men kan dus met regt beweren, dat geen vak zoo rijk aan K. is als de krijgskunde. Daaruit zou men het gevolg moeten trekken, dat degene, die krijgsgebeurtenissen willen beschrijven en verhalen, zeer voorzigtig met de K. moet handelen en dat degene, die de krijgswetenschappen volmaakt of slechts beoefent, bij een spaarzaam gebruik daarvan, tevens een juist begrip aan die K., die hij gebruiken wil, hechten moet. Men vindt echter ongelukkigerwijze meestal juist het tegendeel. Terwijl een krijgskundig denkbeeld dikwijls zeer gemakkelijk kan uitgedrukt worden, zonder het gebruik van K., ziet men meestal, dat men zich beijvert naar kunsttermen te zoeken. Daardoor wordt veelal niet alleen het op zich zelf duidelijke en verstaanbare denkbeeld beneveld, maar ook dient de bombast van K. dikwijls om de vreesselijkste leegte en gebrek aan begrip te verbergen. Laat ons hopen, dat de toenemende verlichting een einde aan dit gebrek zal maken, terwijl wij tevens opmerken, dat dit gebrek niet zoozeer door zuiverheid van taal, die meestal in pedantismus ontaardt, maar hoofdzakelijk door zuiverheid van denkbeelden kan verholpen worden.


{==336==} {>>pagina-aanduiding<<}

Kunstvuurwerk.

Vuurwerken, waarbij zeer zamengestelde sassen of eene bijzondere kunstmatige vervaardiging noodig is, zoo als zulks meestal plaats vindt met diegenen, die tot verlichting, tot brandstichting of tot het geven van seinen gebezigd worden.

Kunstwegen.

Zie Wegen, Spoorwegen.

Kuras.

Zie Verdedigende wapens.

Kurassier.

Zie Kavallerie.

Kurtchi-bachi.

Bevelhebber der adellijke ruiterij in Perzië.

Kurtchis.

Adellijke ruiterij in Perzië.

Kurtka.

Lanciersrok, nationaal kleedingstuk, afkomstig van de Poolsche lanciers.

Kussen.

Zadelkussen, pakkussen. Zie Paardentuig.

Kust.

Zie Wateren.

Kustaffuit.

Zie Affuiten.

Kustartillerie.

Zie Artillerie.

Kustbatterij.

Zie Batterij.

Kwadrant.

Het vierde gedeelte van eenen cirkel. Wordt eene houten of metalen plaat van dien vorm met eene indeeling in graden en verder met luchtbellen, vizierlinialen of eenige andere inrigting voorzien, die toelaat eene horizontale of vertikale lijn te bepalen, dan verkrijgt men een werktuig, insgelijks K. geheeten en dienende om hoeken, hetzij in het vertikale of in het horizontale vlak te meten. Bij de artillerie bedient men zich van kwadranten van eerstgenoemde soort om de elevatie aan mortieren en houwitsers te geven, waartoe bij groote elevatiën de gewone opzetten niet voldoende zijn. Men verkrijgt met de K. door het aanbrengen van een' gewonen slinger, de slingerkwadranten, waarmede men eene vertikale lijn kan bepalen, door het aanbrengen van luchtbellen, de luchtbelkwadranten, waarmede men eene horizontale lijn bepaalt. Bij het gebruik plaatst men het kwadrant, hetzij aan de monding van het geschut of in de ziel of eindelijk op de afplatting van het bodemstuk. De laatste handelwijze is het doelmatigst. Het K. en de vuurmond moeten echter daarvoor bijzonder ingerigt zijn.

Kwartieren.

1o. Nachtkwartieren, kantonneringskwartieren, winterkwartieren. Zie Kampen en Kwartieren. 2o. Zie Paardentuig.

Kwartierhouden.

In de 16de en 17de eeuw verstond men hierdoor: 1o. de krijgsgevangenen uit te wisselen of tegen losprijs vrij te laten in plaats van hen op te hangen. 2o. Aan steden, dorpen, enz. tegen zeker rantsoen, sauvegarde te verleenen, in plaats van alles uit te plunderen en af te branden.

Kwartiermakers.

Officieren, onder-officieren en manschappen, die bij marschen vooruitgezonden worden om de kwartieren te bestellen, over te nemen, in te deelen en ze bij aankomst der hoofdmagt aan deze aan te wijzen. Zie ook Fourier.

Kwartiermeester.

1o. Een officier, die bij een bataillon of regiment de administratie voert en alle werkzaamheden verrigt, die in het groot den werkkring der intendance uitmaken; bij sommige legers wordt hij ook wel betaalmeester genoemd. In de 17de en 18de eeuw hadden de kwartiermeesters niets te maken met de geldelijke administratie. Zij waren toen belast met de verdeeling der kwartieren voor hun korps, met het opzigt over de leveringen van brood, fourrage, transportmiddelen, enz., met het opzigt over het materieël tot den schansarbeid benoodigd, met het traceren der legerplaatsen, terwijl zij bij de opstelling der troepen de functiën van de tegenwoordige adjudanten vervulden. De kwartiermeesters-generaal vroeger wachtmeesters-generaal genoemd, hadden eenen gelijken werkkring op grooter schaal en moesten hetzij voor het geheele leger hetzij voor de geheele infanterie of kavallerie zorgen,

{==337==} {>>pagina-aanduiding<<}

terwijl zij tevens de autoriteiten der plaatsen en kwartieren, waardoor men moest marcheren tijdig waarschuwden. 2o. Bij de Pruissische kavallerie een onderofficier, die dezelfde functiën verrigt als de fourier bij de infanterie. 3o. Generaalkwartiermeester, generaalkwartiermeesterstaf. Zie Generale Staf. 4o. Kwartiermeester bij de marine. Zie Onderofficieren.
Somtijds wordt wel eens verkeerdelijk het Fransche woord Maréchal-des-logis (wachtmeester) met K. vertaald.

Kwartslang.

Kwartkanon, kwartkartouw. Oud belegeringsgeschut. Zie Geschut.

Kwast.

1o. Sabelkwast. Zie Dragon. 2o. Kwasten als versiering aan den hoed. 3o. Kwasten als versiering aan de vaandels en aan de hoorns en trompetten.

Kwetsmijn.

Camouflet. Zie Mijn.



L.

Laadgat.

Zie Projectilen.

Laadgereedschap.

Al het gereedschap, benoodigd tot het laden van een vuurwapen.

Laadhamer.

Een hamer van hard hout vervaardigd, waarvan de steel aan het uiteinde eenigzins uitgehold is, dient tot het instooten van pleisterkogels in de tromp van het geweer tot zoodanige diepte, dat de laadstok verder met nut kan gebezigd worden. Hiervan hangt de lengte des steels af.

Laadstok.

Zie Handvuurwapens, Laden.

Laag.

De helft der totale batterij; eene volle laag noemt men het gelijktijdige vuur van alle stukken, die aan een zelfde scheepsboord staan.

Laarzen.

Zie Straffen.

Labarum.

Heilige standaard van Konstantijn den Grooten.

Laboratorium.

Eene inrigting, waarin allerlei soort van munitie voor geschut en handvuurwapens, even als alle overige vuurwerken vervaardigd of voor het gebruik gereed gemaakt worden. Laboratoriums worden deels opgerigt voor elke vesting en ieder groot afzonderlijk liggend werk, deels als blijvende inrigtingen voor de afzonderlijke troepenkorpsen, vooral van de artillerie in hare garnizoenen. Zij moeten zoo in de gebouwen, als in de hen omringende plaatsen de noodige ruimte hebben tot bewaring van het materieel en de werktuigen, benevens voor het verrigten der werkzaamheden. Daar zij steeds buskruid en andere ligt ontbrandbare stoffen bevatten en er dikwijls gevaarlijke bewerkingen in verrigt worden, moeten zij afgezonderd van andere gebouwen liggen. In belegerde vestingen maakt men voor de verschillende werkzaamheden liever kleine laboratoriums in plaats van een enkel groot. Bij de belegering eener vesting zal het L. 200 à 300 passen achter het artilleriepark in houten loodsen, ver genoeg van de smederijen en met inachtneming van de gewone windrigting, aangelegd worden. Bij de artillerieparken van een operatieleger moeten zich altoos eenige wagens bevinden, die het materieel en de gereedschappen voor het oprigten van een L. benoodigd medevoeren, opdat men het des noods, op elk willekeurig punt, gemakkelijk en spoedig kan opslaan. Deze wagens, welke somtijds gezamenlijk laboratorium-kolonne genoemd worden, worden door een genoegzaam aantal geschikte vuurwerkers vergezeld. Alle voorzigtigheidsmaatregelen, die

{==338==} {>>pagina-aanduiding<<}

voor werkzaamheden met buskruid in het algemeen zijn voorgeschreven, moeten ook bij alle werkzaamheden in het laboratorium streng nagekomen worden.

Laddervizier.

Zie Vizier.

Lade.

1o. De L. of schaft der handvuurwapens, van notenboomenhout vervaardigd, wordt verschillend ingerigt, naarmate het wapen met behulp van beide handen of slechts met ééne hand of op beide wijzen moet afgevuurd worden. Het eerste heeft plaats met alle infanterie- en de langere kavalleriegeweren. De lade van deze wapens wordt verdeeld in eene voorlade, waarin de loop en de versterking, waarin het slot geplaatst is, een breed en kort gedeelte hetwelk dient om het wapen tegen den schouder van den man te steunen, de kolf met een dun gedeelte de greep, die de kolf met de versterking en de voorlade verbindt en die gemakkelijk met de regterhand omvat moet kunnen worden. De voorlade is aan de bovenzijde van eene groef voorzien tot plaatsing van den loop, de ligging van den loop: aan de tegenovergestelde zijde heeft men de laadstokgroef. Deze laatste is meestal voor een gedeelte open; aan de achterzijde, waar het hout dikker wordt is zij echter geheel daardoor omsloten en vormt eene wezenlijke pijp; ten einde de beschadiging der laadstokpijp voor te komen dient eene bijzondere ijzeren stootplaat of eene verlenging van de trekkerplaat. In de versterking heeft men de ligging van het slot en die van de staartschroef, terwijl zoowel in de voorlade als in de versterking nog verschillende liggingen en gaten voor de verschillende deelen van het beslag en de schroeven zijn aangebragt. - De kolf mag vooral niet te kort zijn. Zij moet met inbegrip van de greep gemiddeld 0,292 el, zonder deze 0,235 el lang zijn. Van de greep af aan wordt de breedte naar onderen grooter om eene goede aanleuning tegen het ligchaam daar te stellen; eene uitholling van de hiel der kolf is voor oorlogswapens in het algemeen niet raadzaam. De linkerzijde der kolf wordt effen gelaten of verkrijgt eene uitholling (wangholte) die naar beneden en naar achteren wigvormig uitloopt. Bij vele geweren, vooral bij jagergeweren verkrijgt de kolf aan de regterzijde een kastje, door een schuifdeksel gesloten, welke tot berging van kleine gereedschappen dient. Do greep bepaalt de rigting van de kolf tot de voorlade; indien de greep juist in de verlenging van de voorlade lag, zoo als werkelijk tot op het begin van onze eeuw plaats had, dan zoude het goed mikken geheel onmogelijk worden; zij verkrijgt nu in den regel eene benedenwaartsche helling van 10o à 15o. Hoe hooger de vizieren zijn, die bij een geweer gebezigd worden, des te regter moet de kolf zijn. - Indien de voorlade den loop tot aan de monding of op geringen afstand daarvan, omsluit, wordt zij eene geheele lade, zoo daarentegen het voorste gedeelte van den loop geheel vrij ligt, eene halve lade genoemd.
De korte kavalleriewapens, de pistolen moeten met ééne hand afgeschoten worden; daarbij kan men de halve lade eerder dan bij infanteriegeweren toepassen; de greep welke doelmatig gekromd is, dient hier te gelijk als kolf; de eigenlijke kolf vervalt dus hierbij. Kavalleriewapens, die nu eens met ééne dan weder met twee handen moeten gebruikt worden, zijn de zoogenaamde kolfpistolen; de ruiter voert hierbij eene afzonderlijke kolf mede, die tot laatstgenoemd gebruik aan de greep van het pistool kan geschroefd worden.
De gedaante der oudste laden was geheel regt; tegen het einde der 15de eeuw kregen zij eene eenigzins doelmatiger helling, doch eerst het Fransche infanteriegeweer model 1777 voldeed in dit opzigt werkelijk aan billijke eischen. 2o. Lade der depressieaffuiten. Zie Affuiten. 3o. Lade, verouderde benaming voor affuit.

Laden.

De lading in een vuurwapen brengen. De wijze van laden is afhanke-
{==339==} {>>pagina-aanduiding<<}
lijk. a. Van de constructie van het wapen. Men kan hier hoofdzakelijk twee stelsels onderscheiden, het L. door de monding en het L. door den kulas (zie Kamer). Tot het L. door de monding gebruikt men, als de loop niet zeer kort is, zoo als bij mortieren en als de speelruimte niet zeer groot is, eene stang om den kogel naar beneden te stooten, als het buskruid in de kamer gebragt is. Deze stang wordt bij de handvuurwapens (zie Handvuurwapens) laadstok, bij het geschut aanzetter (zie Aanzetter) genoemd; bij alle wapens die door den kulas geladen worden, is de laadstok overtollig en de lading kan, nadat de kamer geopend is, met de hand daarin gebragt worden. b. Van de zamenstelling en inrigting der lading. Bij de handvuurwapens komt hier vooral in aanmerking of men met patronen laadt, waarbij het projectiel met het buskruid vereenigd is, dan wel of het buskruid los in eenen kruidhoorn medegevoerd en dan met een buskruidmaatje in het wapen wordt geschud, of het ontstekingsmiddel reeds in de patroon voorhanden is, zoo als bij het Pruissische naaldgeweer, dan of de ontsteking afzonderlijk moet voorbereid worden, door het schudden van kruid op de pan, door het opzetten van een slaghoedje, als anderszins. Verder of men het projectiel met pleisters, vet of draden moet omwikkelen of het op eene andere wijze moet toebereiden, eer het in den loop gebragt wordt. Bij vuurmonden moet men gedeeltelijk deze zelfde zaken in aanmerking nemen. De geëquilibreerde holle projectilen (zie Excentrisch) worden door middel van een' vork, die in de gaten welke als ooren dienen, geplaatst wordt, gemakkelijk in den verlangden stand naar achteren gebragt. Het buisgat moet naar voren, naar de monding gekeerd zijn; de buis wordt bij het ontbranden van de lading langs de voorhanden speelruimte toch ontstoken. Vroeger hield men dit niet voor mogelijk en ontstak dus de buis door de monding van den vuurmond, eer men het geschut afvuurde (werpen met twee vuren) of men bragt eenige draden gezwinde lont van de buis naar achteren tot aan de buskruidlading van den vuurmond. Uit getrokken vuurmonden, welke door den kulas geladen worden en waarbij dus geene speelruimte bestaat kan men dus slechts holle projectilen schieten of werpen, als deze van eene percussiebuis of eenige andere bijzondere inrigting, zoo als bij het Armstrong-geschut voorzien zijn. Sommige projectilen hebben eene buis achter in den bodem.
Dat ook de grootte en zwaarte der wapenen een onderscheid in de wijze van laden veroorzaken, spreekt van zelve. De handgrepen bij het L. der verschillende wapens zijn door de exercitiereglementen der verschillende legers bepaald voorgeschreven. Met moet daarbij snelheid trachten te verkrijgen, doch niet ten koste van de naauwkeurigheid van het laden zelf of van het rigten.

Lading.

1o. De munitie voor een schot benoodigd, namelijk buskruid (schietkatoen) en projectiel te zamen genomen. 2o. In meer beperkten zin de hoeveelheid buskruid (schietkatoen) voor het schot van eenen vuurmond of voor de ontsteking eener mijn benoodigd. De grootte der L. die gemeten of gewogen kan worden, is bij draagbare vuurwapens, zoowel als bij geschut afhankelijk van de voortdrijvende kracht, dus van de sterkte van het buskruid of van het schietkatoen, van den aard der baan, welke bij het eene of andere wapen gebezigd wordt, of zij zeer bestrijkend of zeer gebogen moet zijn, van de lengte der wapenen en van hunne bijzondere inrigting, waarbij tevens in aanmerking komt of het wapen getrokken of glad is en of het door de monding of door den kulas geladen wordt, eindelijk van het gewigt der projectilen. Eerst geruimen tijd na de invoering der vuurwapens, werd de L. door proeven bepaald en in zekere verhouding gebragt met de zwaarte van het projectiel en met den te bereiken afstand; daar echter toen het buskruid nog slecht was en men groote schootsverheden als een voornaam vereischte beschouwde, ge-
{==340==} {>>pagina-aanduiding<<}
bruikte men zware ladingen, die den vuurmond zeer spoedig vernielden en het doel toch niet bereikten, daar de vermeerdering der L. boven zekere grenzen, geene vermeerdering van schootsverheid te weeg brengt, omdat het projectiel alsdan de monding reeds verlaten heeft, eer de geheele L. verbrand is. Men onderscheidt de L. voor geschut in volle, versterkte en verzwakte lading. De volle L. voor de lange kanonnen is in ponden het 1/8 naamgewigt des kogels; voor het kanon van 12 
{== afbeelding 	==} {>>afbeelding<<}
    
 is zij 1,40, voor dat van 6 
{== afbeelding 	==} {>>afbeelding<<}
    
 0,75 pond. De versterkte lading wordt tot 1/3 en somtijds tot 1/2 gebragt, de verzwakte tot 1/10, hoogstens 1/12 verminderd. Bij de getrokken kanonnen van 4 
{== afbeelding 	==} {>>afbeelding<<}
    
 hier te lande bezigt men eene lading van 0,54 pond en neemt mede thans proeven met die van 0,65; bij de 30 
{== afbeelding 	==} {>>afbeelding<<}
    
ers 3 pond. De volle L. der houwitsers verschilt naar het kaliber van 0,5 tot 1 pond, die der carronnaden bedraagt gewoonlijk van 1/16 tot 1/24 van het naamgewigt des kogels, terwijl de volle L. voor het kanon van 80 
{== afbeelding 	==} {>>afbeelding<<}
    
 vier en voor dat van 60 
{== afbeelding 	==} {>>afbeelding<<}
    
 drie pond bedraagt; de L. der mortieren is zeer verschillend en klimt hoogstens tot het 1/17 van het gewigt der bom. In de laatste jaren was de L. der gladde infanteriegeweren omtrent 1/4 van het gewigt des kogels; bij de Pruissische jagerbus volgens het stelsel van Thouvenin bedroeg zij iets meer dan 1/7, bij de Pruissische walbus nagenoeg 1/10, bij den Zwitserschen stutzen 1/4, bij het Fransche minié-geweer 1/10, bij het Nederlandsche tirailleurgeweer omtrent 1/8 van het gewigt des kogels. Over de mijnladingen zie men het artikel Mijnen.

Lage wal.

Onderwal, hetzelfde als fausse-braye. Zie Fausse-braye.

Lagoumdji.

Turksche mineur.

Lagune.

Meertje of plas in moerassige streken, meer in het bijzonder aan de oostkust van Italië.

Lambarius.

Romeinsche zeesoldaat of marinier.

Lamoenpaard.

Zie Bespanning.

Lamp.

Veiligheidslamp van Davy, eene kleine lantaren omringd met gevlochten ijzergaas, waarmede de mijnwerkers zich op plaatsen begeven, waar brandbare gassen voorhanden zijn, zonder gevaar, dat deze buiten het gaas in brand zullen geraken; zij kan vooral bij het laden van mijnen, enz. ook met vrucht door de mineurs gebezigd worden.

Lampet.

Een emmer van bandijzer; bij de alarmstangen worden zij met licht- of dampkogels en bij verlichting van batterijen enz. met eene pekkrans gevuld.

Lancaster.

Zie Kanonnen.

Lancier.

Lansruiter. Zie Kavallerie.

Landengte.

Zie Wateren.

Landing.

De ontscheping van troepen, welke door eeue transportvloot over zee naar eene vijandelijke kust zijn overgevoerd; de overgang van een gewoon zee-transport of van operatiën ter zee tot operatiën te lande; de eerste stap tot deze laatste. Elke landing vooronderstelt dus een overtogt, maar ook een overtogt van troepen der landmagt over zee. Gedurende dien overtogt hebben die troepen hoegenaamd geen nut, zijn als eenvoudige transportvoorwerpen te beschouwen. Hoe korter de weg is, die de aanvaller van zijne havens tot aan de vijandelijke kusten moet afleggen, des te naauwer kunnen de troepen, welke voor de landing bestemd zijn, de landingstroepen op de schepen gepakt worden; vooreerst omdat bij korte reizen hun gemak minder in aanmerking behoeft genomen te worden, ten anderen omdat daarbij minder voorraad noodig is en deze dus niet zoo veel ruimte inneemt. De invoering der stoomschepen heeft alle afstanden verkort. Men kan tegenwoordig bij het vervoer van troepen op elke ton scheepslading één soldaat rekenen. Het trans-
{==341==} {>>pagina-aanduiding<<}
port van eene aanzienlijke hoeveelheid kavallerie, van een groot belegeringspark, enz. zal echter ook nog tegenwoordig het aantal vaartuigen eener transportvloot ongeloofelijk doen toenemen. Bezit de vijand, aan wiens kusten men landen wil, eene ontzagwekkende zeemagt, dan moet gedurende den overtogt de transportvloot gedekt worden, een geleide van oorlogschepen en vaartuigen van oorlog tot dekking bekomen. Dit verdeelt zich dan zelf weder in twee gedeelten, het eene tot onmiddelijke dekking van het konvooi en het andere dat als observatievloot op eenigen afstand van het konvooi den vijand in het oog moet houden en hem, zoo het geval zich voordoet, het hoofd moet bieden. De beoogde operatiën te lande na de L. zullen voornamelijk de keuze van het landingspunt bepalen. Men moet voor die operatiën een geschikt subject (zie Operatiën) zoeken, dat dan ten opzigte van de L. zelf het object is. Het beste subject zoude steeds eene groote stad zijn, die tegelijkertijd van eene gemakkelijke haven voorzien is. Daar kan de vloot ankeren en de verbinding tusschen het gelande leger en zijne steunpunten, de havens van het eigen land, onderhouden. Het is echter zelden mogelijk regtstreeks in eene vijandelijke haven te landen, daar de vijand het gewigt zijner weinige havenplaatsen kent en ze dus wel denkelijk in eenen behoorlijken staat van verdediging zal gesteld hebben. Daar nu eene landing in het gezigt des vijands op zich zelve reeds eene zeer moeijelijke taktische taak is, zoo zal men steeds trachten aanvankelijk zoo weinig tegenstand mogelijk te ondervinden en zal dus vooreerst minder gewigt aan eene goede haven hechten; men tracht de L. zoo digt mogelijk nabij, niet in eene havenplaats te verrigten en dan door spoedige operatiën der gelande troepen deze plaats zoo snel mogelijk te vermeesteren. Demonstratiën, waartoe vloten bij uitnemendheid geschikt zijn, moeten trachten den vijand te misleiden omtrent het punt waar men de L. wil verrigten. Daar echter dit doel slechts uiterst zeldzaam volkomen zal bereikt worden, moet men er zich op voorbereiden bij de landing zelf, een gevecht tegen den afwachtenden vijand te moeten leveren. In dit opzigt kiest men als landingspunt gaarne een punt van de kust, waar de vloot het strand kan beheerschen tot dat een genoegzaam aantal landingstroepen aan wal gezet is en in staat is het gevecht verder op te nemen, diensvolgens eene vlakke kust, welke tegelijkertijd digtbij genoeg waterdiepte heeft om het naderen der linieschepen op eenen behoorlijken afstand te veroorloven. De maatregelen bij de landing te nemen zijn dan hoofdzakelijk de volgende: Indien de linieschepen de kust op kanonschotsafstand kunnen naderen dan nemen zij evenwijdig aan de kust stelling met de eene breede zijde naar haar toegekeerd; aan de buitenzijde dezer linie scharen zich de transportschepen of de oorlogsvaartuigen, die de troepen overgebragt hebben; deze schepen zetten hunne landingstroepen aan de zeezijde uit, de landingstroepen gaan in de sloepen, welke daarna wel geordend, tusschen de rij linieschepen doorgaan en in een of twee liniën opgemarcheerd naar de punt der kust sturen, waar zij hunnen last ontschepen moeten. De landingssloepen zijn zeevaartuigen. Opdat zij zich gemakkelijk zouden kunnen bewegen en geen te groot doel voor het vuur des vijands zouden opleveren, houdt men tusschen de bakboords- en stuurboordsriemen van twee naburige sloepen derzelfde linie, 6 à 10 ellen tusschenruimte. Tot dadelijke ondersteuning van de linie landingssloepen volgen eenige stoomschepen met zwaar geschut bewapend. De landingssloepen naderen de kust zoo digt mogelijk, om de ingescheepte troepen uit te zetten; is dit wegens zeer geringe waterdiepte niet mogelijk, dan moeten de landingstroepen nog een eind weegs door het water heenwaden; zoodra zij echter de sloepen verlaten hebben, nemen zij eene geregelde opstelling aan en trachten eenige punten op den oever te bemagtigen om zich daar vast te neste-
{==342==} {>>pagina-aanduiding<<}
len. Is hun dit gelukt, dan keeren de landingssloepen naar de transportschepen terug om eene nieuwe lading te gaan halen. Voor het eerste transport zal men nooit alle sloepen der vloot tegelijk bezigen, maar een gedeelte vooral de grootere sloepen achterhouden, die, terwijl de eerste sloepen slechts infanterie, somtijds eenige vuurpijltoestellen overbrengen, eenige ligte artillerie met landingsaffuiten (zie Affuiten) opnemen en navoeren. Heeft men zich eenmaal aan de kust vastgenesteld, dan behoeven de landingssloepen, die de overige troepen halen, niet meer in linie geformeerd te zijn maar kunnen in kolonne blijven. Eene landing in verbinding met den overtogt noemt men overzeesche expeditie ook wel eenvoudig expeditie. Jomini heeft als aanhangsel op zijn Précis de l'art de la guerre een belangrijk overzigt van de beroemdste overzeesche expeditiën van alle tijden gegeven, wier aantal in den nieuweren tijd nog door die der Engelschen en Franschen naar de Krim en de kleinere naar Kertsch en Kinburn, door die van dezelfde mogendheden naar Cochinchina, door die der Nederlanders naar Boni en die der Spanjaarden naar Marocco vermeerderd is.

Landingsplaats.

De plaats, waar schepen den oever kunnen naderen. Zij is hetzij natuurlijk of door kunst gemaakt. In het eerste geval moet digt bij den oever het water eene behoorlijke diepte hebben en de kust zelf, die zich slechts weinig boven den waterspiegel mag verheffen, uit goeden vasten grond bestaan. De kunst verbetert dit, door den aanleg van kaaijen, door den bouw van hoofden, die ver genoeg in het water vooruitspringen; indien de waterdiepte bij den oever te gering is, door het vastermaken van den grond aan den oever, door het insnijden van toegangen, waar de natuurlijke oever te hoog boven den waterspiegel ligt.

Landmagt.

Tegenstelling tot zeemagt (Marine), vloten.

Landmilitie.

Zie Defensioners.

Landregimenten.

Zij bestonden ten minste in naam in Pruissen tot aan de regering van Frederik Willem II maar nog slechts als zwakke kaders van half invaliede officieren en onderofficieren. In den 7-jarigen oorlog bewezen zij als garnizoenstroepen nog goede diensten. Zie Invaliden. Hun naam is zijn oorsprong daaraan verschuldigd, dat deze regimenten in tegenstelling van de koninklijke troepen, oorspronkelijk door het land, dat is door de enkele provinciën werden opgerigt, zoo als dit onder anderen nog gedurende den 7-jarigen oorlog door de Pommersche stenden tegen de Zweden geschiedde.

Landsknechten.

Zie Infanterie.

Landstorm.

Zie Weerstelsel.

Landtong.

Zie Wateren.

Landvrede.

Zie Volkenregt.

Landweer.

Zie Weerstelsel.

Landweg.

Zie Wegen.

Langeveld.

Zie Kanonnen.

Langwagen.

Een stuk hout, dat de voor- en achteras der voertuigen met elkander verbindt.

Lans.

Hetzelfde voor de kavallerie, wat de piek eens voor de infanterie was, het oude wapen der ridders en bijna uitsluitend het wapen van de kavallerie tot in het laatst der 16de eeuw, toen de degen en de pistolen haar veelvuldig vervingen; zij is nog tegenwoordig het hoofdwapen der korpsen ulanen, lansruiters of lanciers (zie Kavallerie). Zij bestaat uit de stang of lansstok, de spits of kling en de hiel zijnde een ijzeren beslag van onderen, waarmede de ruiter haar in den lansschoen, een ijzeren ring aan den regter stijgbeugel plaatst. Daar zij met

{==343==} {>>pagina-aanduiding<<}

ééne hand moet behandeld worden (zie Schermkunst) moet haar zwaartepunt nagenoeg in het midden liggen en mag zij niet veel meer dan 2 pond wegen. De lengte der thans gebruikelijke lansen is 2,113 (bij de Pruissen) tot 2,842 el (bij de Franschen). Die der ridders (ook glavie of gleving genoemd), even als die der uit de ridders ontstane kurassiers en speerruiters waren veel langer. Streden de ridders te voet, dan lieten zij de spits der lans slechts omtrent 2 el voor het front uitsteken, hetgeen men de lansen afsnijden noemde. De lansen der kozakken tot 5 ellen lengte toe, worden gewoonlijk piek genoemd.

Lantaarngaten.

Bijzondere afschuttingen, waar de lantaarns tot verlichting der kruidkamers op de schepen, staan.

Last.

Zie Maten.

Lastpaard.

Lastpaard of lastdier, een paard of muildier, dat gebezigd wordt om langs smalle bergpaden lasten te vervoeren. De bergartillerie moet noodzakelijkerwijze van lastdieren voorzien zijn, eveneens zijn die onontbeerlijk voor het vervoer der bagaadje van troepen, die in een bergland oorlog voeren. Men berekent den last die een lastdier vervoeren kan, hoogstens op 100 pond; het transport geschiedt door middel van een op den rug liggend toestel, pak- of draagzadel genoemd, die naar den aard van den last verschillend ingerigt is. Waar muilezels of muildieren voorhanden zijn kan men deze met vrucht tot lastdieren bezigen.

Lastsleper.

Een voertuig, vroeger algemeen onder den naam van trikebal bekend, wordt in de vestingen of bij belegeringen gebruikt tot het vervoeren van kanonnen, mortieren en andere zware lasten, van en naar de batterijen. Men heeft er twee soorten van, die alleen door de afmetingen der raden verschillen. Het nieuwe model is van eene ijzeren as voorzien en wordt uitsluitend met een draagtouw gebruikt. Op den disselboom is een trekhaak met plaat bevestigd, terwijl daaraan vóór en onder een ijzeren oog is aangebragt. De disselboom wordt in eenen vertikalen stand gebragt, de last door middel van eenen ketting met ring en haak of van een draagtouw aan de as bevestigd en door het strijken van den disselboom op eene juiste hoogte geligt. De lastsleper kan met den belegeringsvoorwagen vervoerd worden, ook wel met paarden zonder voorwagen, waarbij deze aan den disselboom gespannen worden met eene reep, die aan den trekhaak bevestigd en door het oog van den disselboom gestoken is. Bij het vervoer door manschappen bezigt men handspaken om den boom op te ligten en te besturen.

Lastwagen.

De L. behoort tot het belegeringsmaterieel en is bestemd om den mortierwagen en den kanonwagen te vervangen, terwijl hij tevens tot het vervoer van projectilen en andere lasten kan gebruikt worden. Het voertuig bestaat uit eenen belegeringvoorwagen en eenen achterwagen, die te zamen een vierradig voertuig vormen. Het geheel vormt een regthoekig wagenblad, terwijl aan de achterzijde in de uitstekende berrieboomen een ijzeren windas met spaakgaten en pallen is aangebragt. Door het insteken van een voor- en achterbord kan het wagenblad tot een bak ingerigt worden, om projectilen, enz. te vervoeren. Op den wagen kan één kogelmortier van 39 duim met stoel, één mortier van 29 duim met stoel, 2 steenmortieren van 39 duim met stoelen, 3, des noods 4 mortieren van 20 duim met stoelen of een belegerings- of vestingkanon vervoerd worden. Deze vuurmonden worden met het windas opgewonden tegen het hellend vlak, dat door het op den grond leggen der berrieboomen wordt gevormd.

Lat.

Een stuk hout van aanzienlijke lengte (2 à 4 el en meer), bij geringe breedte en dikte (3 à 4 duim). Lattenprofielen. Zie Bouw.

Latierpaal.

Zie Stal.


{==344==} {>>pagina-aanduiding<<}

Latus (ad).

Eene uitdrukking in Oostenrijk gebruikelijk, om, eenen plaatsvervanger en helper aan te duiden; hij is vooral toepasselijk op een' generaal, die bij eenen hoogeren bevelhebber, eenen aartshertog gevoegd wordt om hem te ondersteunen en raad te geven en in zijne afwezigheid te vervangen.

Laveren.

Een schip, dat in den wind zeilt, kan zijn koers niet regtstreeks voortzetten, maar zeilt dan een tijdlang op eene der lijnen digt bij den wind, gaat hierop over stag of halst tot dat het op de andere bij-den-windslijn is, zeilt hierop weer een eind regtuit en wendt dan weder tot op de eerste bij-den-windslijn, enz. totdat het zijn doel bereikt heeft. Het beweegt zich dus zigzagswijze, terwijl de enkele, regte lijnen, waaruit de afgelegde weg bestaat, slagboegen genoemd worden. Deze wijze van zeilen wordt L., boegkruisen of opwerken genoemd.

Lawine.

Sneeuwval, zoo als in hooge gebergten met steile rotswanden veelvuldig voorkomt. Voor den krijgsman komen zij in zoo ver in aanmerking, dat zij bergpassen somtijds geheel afsluiten en in het algemeen bij den marsch door berglanden groote moeijelijkheden kunnen opleveren, die buiten alle berekening liggen.

Ledematen.

De L. van het paard worden onderscheiden in de voorste- of borst- en in de achterste of bekken-ledematen. De beenen, welke het geraamte der voorste L. vormen zijn van boven naar beneden, het schouderblad, in eene schuinsche rigting op de voorste ribben liggende en door middel van spieren (vleesch-hechting) daarmede verbonden, het opperarmbeen daaronder naast elkander het onder- of voorarmbeen en het elleboogbeen, daaronder de handwortel-beenderen (uit acht kleine beenderen in twee rijen boven elkander bestaande), daarna het pijpbeen, met de daaraan zich bevindende griffelbeenderen, voorts de zaad- of sezambeentjes, het kootbeen, in eene schuinsche rigting naar voren verbonden met het kroonbeen en daarna het hoefbeen (zie Hoef). Aan de achterste L. vindt men in dezelfde volgorde: het dij- of bilbeen, welks bovenste gedeelte in de heupkom vrijelijk beweegt, terwijl de knieschijf zich langs het onderste gedeelte beweegt; dan het schenkel- of scheenbeen, waaraan het kuitbeen verbonden is, voorts het spronggewricht uit zes gelijksoortige beenderen in drie rijen geplaatst bestaande, daarna komen het pijpbeen en de overige beenderen, die dezelfde benaming als die der voorste L. hebben. Het schouderblad dient tot steun van den schouder; het gewricht tusschen het schouderblad en het opperarmbeen draagt den naam van boeg. Het voorarmbeen moet loodregt op de knie rusten; staat de knie vooruit, zoo zegt men dat het paard bokbeenig is, staat het achterwaarts, dan heeft het paard holle knieën, staan beide knieën van voren gezien naar binnen dan heeft het paard osseknieën in het tegenstelde geval is het wijd in de knieën. Het gewricht tusschen het pijpbeen en het kootbeen noemt men koot; het bosje haren boven het kootbeen heet vetlok; paarden met lange kootbeenen noemt men laag gekoot of beervoetig, en het tegengestelde geval te regt of steil gekoot. Het dijbeen is het hoofddeel van de dij, het schenkelbeen, dat van den schenkel; een paard met te langen schenkel noemt men sabelbeenig Loopen de achterbeenen naar elkander toe zoodat zij elkander genoegzaam aanraken, dan noemt men zulks koehakkig; het tegengestelde gebrek draagt den naam van wijd in de hielen. Indien de achterste L. te veel naar achteren staan, dan noemt men de beenen terugstaande, zijn zij te veel naar voren dan zegt men dat het paard onder zich staat.

Leder.

Het L. is van uitgestrekt nut bij de uitrusting der soldaten en vooral bij het paardentuig. Men noemt somtijds ledergoed bij voorkeur de sabelkoppel en de patroontaschbandelier der soldaten. Tol in de 17de eeuw vervingen lederen kolders

{==345==} {>>pagina-aanduiding<<}

zeer dikwijls de metalen harnassen bij het voetvolk zoo wel als bij de ruiterij. Over de Iederen kanonnen van Gustaaf Adolf zie men Geschut.

Leening.

Zie Soldij.

Leenstelsel.

Zie Weerstelsel.

Leerbataillon.

Zie Bataillon.

Legaat.

De legaten werden ten getale van 3 tot 10 aan de Romeinsche veldheeren toegevoegd, om hen in alles wat betrekking had op den oorlog of op het legerbestuur behulpzaam te zijn. Onder de verantwoordelijkheid van den veldheer voerden zij zijne bevelen uit.

Leger

(armee). Dit woord wordt in verschillende beteekenis gebezigd. Ten eerste verstaat men daardoor de geheele gewapende landmagt van eenen staat, somtijds alleen met uitsluiting van de burgerweer of dergelijke instellingen, waarover de staat slechts in bijzondere gevallen vrij kan beschikken. In deze beteekenis spreekt men van het Nederlandsche, Fransche, Oostenrijksche leger, enz. Ten anderen verstaat men door leger, de vereenigde strijdmagt, die onder éénen bevelhebber op een oorlogstooneel werkzaam moet optreden. Men zoude daar waar dubbelzinnigheid ontstaan kon, hetgeen echter naauwelijks te veronderstellen is, deze opvatting van het woord L. gevoegelijk kunnen uitdrukken door de woorden: operatieleger, actief leger. Het operatieleger kan een gedeelte van het geheele leger van eenen staat zijn of ook uit contingenten bestaan van verschillende staten, die voor eenen bepaalden oorlog met elkander verbonden zijn. Naar het bijzonder doel dat zij beoogen moeten, worden de operatielegers met de namen van observatieleger, interventie-leger, occupatieleger, enz. bestempeld. Indien eene oorlogvoerende partij tegelijkertijd op verschillende oorlogstooneelen wil of moet optreden, dan moet zij ook verschillende operatielegers zamenstellen. Men onderscheidt ze dan, hetzij naar de rigting van hunne operatielijn, als Noorderleger, leger van het Oosten, enz. of naar de gewesten, waarin of de groote terreinvoorwerpen, waarbij zij moeten handelen, als leger van Italië, van de Alpen, van den Rijn, enz. Het leger, dat op het hoofdoorlogstooneel werkzaam is, dat de voornaamste rol moet vervallen, terwijl de andere legers van ondergeschikt belang zich naar de handelingen daarvan moeten regelen, wordt hoofdleger genoemd. Het groote leger is eene aangenomen benaming voor het operatieleger onder Napoleon I gedurende het eerste Fransche keizerrijk.
Ten einde voor den opperbevelhebber de leiding van een operatieleger van aanzienlijke sterkte gemakkelijk te maken, verdeelt men het in een zeker aantal eenheden, die even als het leger zelf, uit alle wapens zamengesteld zijn en zelfs kleine legers vormen; naarmate van hunne sterkte noemt men ze legerkorpsen of zamengestelde divisiën. Men kan geene bepaalde grenzen voor de sterkte van het legerkorps en van de zamengestelde divisie opgeven; het woord korps wordt echter in het algemeen voor grootere, dat van divisie voor kleinere afdeelingen van dien aard gebruikt. Gewoonlijk bezigt men bij eene sterkte van meer dan 15000 man het eerste, bij eene mindere sterkte het laatste woord. Indien een observatieleger in te weinig korpsen of divisiën verdeeld is, dan wordt de invloed van hunne bevelhebbers te groot en beperken zij voor den opperbevelhebber de vrije beschikking over de troepen; om deze voor verschillende doeleinden doelmatig te verdeelen, zoude hij de korpsen of divisiën te dikwijls uit hun verband moeten rukken, hetgeen op zich zelven reeds zeer ondoelmatig is en ook door den invloed en den tegenstand der onderbevelhebbers moeijelijk kan gemaakt worden. Is een leger daarentegen in te veel dezer groote afdeelingen verdeeld, dan wordt de opmerkzaamheid van den opperbe-
{==346==} {>>pagina-aanduiding<<}
velhebber, die met een te groot aantal onderbevelhebbers in regelregte gemeenschap staat, te veel afgetrokken; onwillekeurig laat hij zich met bijzaken in en dikwijls zal bij verschillende dezer afdeelingen onder éénen bevelhebber moeten vereenigen, hetgeen even als de splitsing der korpsen zoo veel mogelijk moet vermeden worden. De ondervinding heeft geleerd, dat een leger in den regel niet minder dan 4, niet meer dan 8 korpsen of divisiën moet tellen; gene indeeling is meer voor kleine legers geschikt, wier handelingen zoo eenvoudig mogelijk moeten zijn, deze meer voor groote legers. Zoodra de divisiën of legerkorpsen te zwak zijn, zoodat men ze niet zonder gevaar gedurende eenigen tijd afzonderlijk tegenover den vijand kan laten, dan is die indeeling grootendeels doelloos. Eene zamengestelde divisie moet minstens zoo sterk zijn, dat zij een zeer overmagtig aantal vijandelijke troepen, waarop zij stuit en die zij dwingt zich tot het gevecht te ontwikkelen, gedudurend eenen dag kan bezig houden, waartoe ten minste eene sterkte van 8000 man gevorderd wordt.
Een leger moet, om goed zamengesteld te zijn, behalve eene doelmatige indeeling ook eene passende verhouding tusschen de wapens vertoonen. Dezelfde verhouding zal niet voor alle gevallen even goed zijn. In bergachtige landen, waar het terrein verhindert, groote massa's ruiterij te bezigen, in landen waar eene talrijke ruiterij door gebrek aan voeder moeijelijk kan onderhouden en dus niet doelmatig gebruikt kan worden, zal het dienstig zijn, zich met eene betrekkelijk geringe sterkte van dat wapen te vergenoegen. Ook voor de artillerie leveren dezelfde omstandigheden, dezelfde bezwaren voor voeding en onderhoud op. Te weinig kavallerie belet altijd de grootst mogelijke partij van eene overwinning te trekken; te weinig artillerie zal somtijds de beslissing doen zoeken, zelfs als de omstandigheden niet zeer voordeelig zijn, te veel artillerie belemmert de vrijheid van beweging der legers; hoe beter de infanterie is, des te eerder kan men eene talrijke artillerie ontberen. Volgens de thans heerschende begrippen omtrent het gebruik der verschillende wapens kan men gemiddeld aannemen, dat een leger, hetwelk in Middel-Europa handelend moet optreden, goed zamengesteld is als het op 1000 man infanterie 100 à 160 ruiters en op 1000 man infanterie en kavallerie 2 à 3 vuurmonden telt.
Elk leger, hetzij dat het aanvallend of verdedigend optreedt, moet een gedeelte tot bezettingen afzonderen. Men onderscheidt daarom in enkele gevallen wel eens de bezettingen van het leger, dat in het vrije veld werkzaam is, noemt het laatste leger te velde. Men bezigt voor de bezettingen hoofdzakelijk infanterie, zoodat in de veldslagen de kavallerie en de veldartillerie in verhouding altijd sterker zijn, dan bij het voltallige leger.
Het leger van eenen staat, beschouwd als de geheele landmagt, moet zoodanig zamengesteld zijn, dat, voor de oorlogen, welke die staat volgens zijne staatkundige gesteldheid, waarschijnlijk zal moeten voeren, daaruit niet alleen de noodige operatielegers en bezettingen eens kunnen gevormd, maar dat zij ook op den duur daardoor aangevuld en onderhouden kunnen worden. Daar echter deze behoefte niet altijd evenredig is aan het vermogen van den staat, terwijl staatkundige denkbeelden en vooroordeelen daarbij tevens dikwijls werkzaam zijn, zoo ziet men de meest verschillende stelsels voor de organisatie der legers volgen.

Legerberigt.

Verslag over oorlogsgebeurtenissen ook bulletin genoemd, bestemd voor het gros van het leger en voor het publiek. Elke partij geeft natuurlijk hare eigene legerberigten uit en daar zij er steeds op uit is, hare overwinningen te vergrooten, hare nederlagen te verkleinen, zoo is het niet vreemd, dat de legerberigten van twee vijandelijke legers over dezelfde gebeurtenis zelden overeenstemmen. De

{==347==} {>>pagina-aanduiding<<}

L., hoewel niet onder denzelfden naam bekend, zijn zoo oud als de oorlog. Hoe volmaakter de middelen van verkeer en de middelen van mondelinge en schriftelijke mededeeling worden, des te grooter zullen de L. in aantal en in omvang worden. De dertigjarige oorlog was bij voorbeeld een oorlog rijk aan legerberigten, maar is in dit opzigt toch niet te vergelijken met de jongste oorlogen en dat alleen door de geheel veranderde middelen van verkeer, volstrekt niet omdat de dertigjarige oorlog voor het publiek minder belang opleverde dan de nieuwere oorlogen. Indien zij goed opgesteld worden, hebben zij eenen belangrijken invloed op de openbare meening en zijn dus met vrucht te gebruiken. Het zal echter altijd noodzakelijk zijn, dat zij gunstige uitkomsten mededeelen en als zij sterk gekleurd zijn, moet dit hoe gemakkelijker en sneller de verkeermiddelen zijn, met verstand en overleg geschieden.

Legering.

Synoniem met alliage.

Legerkorps.

Zie Korps.

Legerplaats.

Zie Kampen en Kwartieren.

Legertros.

Zie Bagaadje.

Legger.

Een koud gezwel bij paarden, dat zich somtijds aan de punt der ellebogen bevindt.

Legioen.

Dit woord afgeleid van het werkwoord legere, eligere, uitkiezen, beteekende bij de Romeinen aanvankelijk hunne geheele krijgsmagt, wier manschappen door de consuls gekozen werden, later de grootste hunner legerafdeelingen. In de vroegste tijden bestond het L. uit 3000 voetknechten (pedites), waartoe elk der drie stammen 1000 man leverde. Daarbij kwamen nog 300 ruiters (equties) wier getal eerst zeer laat vermeerderd werd en die in tien turmae ieder van drie decuriae verdeeld waren. In de eerste tijden der republiek telde een L. 4200 later 5 à 6000 man. Onder de eerste keizers bestond een L. uit 6100 voelknechten en 726 ruiters; later werd dit getal weder verminderd. Ten tijde van Romulus bestond het geheele leger slechts uit één L. Dit getal vermeerderde allengs: 3 à 400 jaren voor Chr. had men 4 legioenen, in den tweeden Punischen oorlog 23 en onder Tiberius 25. Zij werden door nummers onderscheiden en sommigen daarvan, vooral het 10de legioen van Caesar, verwierven eenen bijzonderen naam.
In de beste tijden der Romeinsche heerschappij was de opstelling van een L. als volgt: Buiten de gelederen had men de veliten, vroeger ook oecensen en rorairen genoemd, die in verspreide orde streden en voor de inleiding van het gevecht dienden. Het waren jonge soldaten, die nog geen veldtogt medegemaakt hadden, zij waren met een parma of rond schild, eenen degen en eenige werpschichten bewapend. De overige infanterie stond in drie liniën geschaard; de hastaten, soldaten die een paar veldtogten hadden bijgewoond, in eerste linie. Zij waren in 10 manipels verdeeld; elke manipel telde 120 man, die met 12 man in front op 10 gelederen in eenen regthoek geplaatst waren. De hastaten waren bewapend met helm, schild, twee werpspiesen of pila en een zwaard van 1/2 el lengte; ook hadden zij dikwijls een borstharnas. In tweede linie stonden de principes, die reeds langer dienden, even sterk en in dezelfde orde als de eerste linie, tegenover hare tusschenruimten opgesteld. Zij hadden dezelfde bewapening als de hastaten. In derde linie eindelijk had men de triariërs, keurtroepen in 10 manipels van 60 man, met 6 man in front, verdeeld. Deze hadden geen pilum maar een lange spies of piek. Bij eenen aanval der vijandelijke ruiterij knielde hun eerste gelid. De kavallerie van het L. meestal 300 man sterk, stond gewoonlijk op beide vleugels in afdeelingen van 30 ruiters, vleugels genaamd, verdeeld. De sterkte der triariërs mogt nooit 600 man overtreffen, in die der overige afdeelingen bestond echter zeer dikwijls verschil.

{==348==} {>>pagina-aanduiding<<}

In den derden Punischen oorlog vereenigde men 3 manipels tot eene cohorte, waarvan er drie een L. vormden en welke cohorte weder in 6 centuriën verdeeld was, even als de manipel vroeger 2 centuriën telde. De opperste officieren van een L. onder den opperbevelhebber of consul heetten tribunen, de eerste daarvan prefect; eerst waren er 6 bij ieder L., sedert Caesar één voor elke cohorte. Deze tribunen benoemden centurionen, twee voor elke manipel, later 6 voor elke cohorte. De primipilus, die de 1ste centurie van het eerste manipel (of van de eerste cohorte) van het L. aanvoerde, had den hoogsten rang en aan hem werd de adelaar (aquila) toevertrouwd. Ieder centurio koos weder twee mindere officieren optiones of subcenturiones genoemd, benevens één, later twee vaandeldragers (signifer). De onderofficieren heetten decurionen.
In den nieuweren tijd, sedert dat men de kennis der Ouden weder beoefende, zijn zeer dikwijls enkele troepenafdeelingen met den naam van L. bestempeld geworden. Men noemde ze zoo, omdat zij bij geringe sterkte uit infanterie en kavallerie bestonden, wat als het kenmerkende van het Oud-Romeinsche L. beschouwd werd. Dit was bijv. het geval bij de legioenen ligte troepen, die de Franschen gedurende den Oostenrijkschen successieoorlog bij het leger van den maarschalk van Saksen, later nogmaals in 1792 weder oprigtten; dit was ook het geval met het Russisch-Duitsch en het Duitsch-legioen in den bevrijdingsoorlog. Men gaf ze ook wel dien naam omdat zij uit nationale troepen bestonden, hetgeen onder anderen het geval was met de legioenen, die Frans I in 1534, zooals hij zelfs zeide naar het voorbeeld der Romeinen, als eene nationale Fransche krijgsmagt begon zamen te stellen, nadat hij het nadeel der vreemde huurlingen ondervonden het. Dikwijls echter werd die naam alleen gegeven om zekere troepenafdeelingen van het overige gedeelte des legers, dat in regimenten ingedeeld was te onderscheiden. Zoo werd de Fransche nationale garde in legioenen verdeeld, benaming die onder de Restauratie echter slechts voor korten tijd ook bij de linieinfanterie ingevoerd werd; zoo hebben de Franschen hunne vreemdenlegioen; zoo rigten de Engelsche zoodra zij eenen belangrijken oorlog moeten voeren, vreemden-legioenen op, waarbij noch van nationale troepen, noch van zamenstelling uit verschillende wapens spraak is.

Leivuur.

Zie Ontstekingsmiddelen.

Lek.

Opening in de scheepswand, waardoor het water binnendringt. Het kan ontstaan door hevige schokken bij stormweer, door aanzeiling, door grondschoten in het gevecht, enz.; lekken van de laatstgenoemde soort worden door smeerproppen of kluisproppen, zijnde houten proppen met werk en vet omwikkeld, gestopt.

Lengte.

Het maximum van de L. der rekruten is bepaald als volgt: grenadiers: staande armee en miliciëns 1,700 el; jagers en overige regimenten infanterie: staande armee 1,622, miliciëns 1,570; kavallerie: staande armee en miliciëns 1,648; artillerie: staande armee en miliciëns 1,675; miliciëns bij den transporttrein l,648; mineurs en sappeurs: staande armee 1,674, miliciens 1,622; maréchaussée: 1,674; koloniale rekruten: 1,570 el.

Lengteafwijking

der projectilen. Zie Schieten, Excentrisch.

Leopolds-orde.

1o. Oostenrijksche orde in 1808 door Keizer Frans I gesticht. Zij is in 3 klassen verdeeld. 2o. Belgische orde den 11den Julij 1832 door Koning Leopold gesticht en in 5 klassen verdeeld.

Lepel.

Een halve cylinder van plaatkoper aan eenen langen steel bevestigd, diende vóór de algemeene invoering der kardoezen tot het inbrengen der lading in de vuurmonden. 2o. Een ijzeren L. in de gedaante van een bolvormig segment met

{==349==} {>>pagina-aanduiding<<}

twee handvatten wordt gebezigd om gloeijende kogels van den oven naar den vuurmond te brengen. 3o. Zie Paardentuig.

Lesse.

Een met huiden gedekt krijgstuig, waarvan de Grieken zich bedienden om toegangen af te sluiten en zich tegen het vuur te beschutten.

Lethen.

Dezen naam gaven de Romeinen, aan alle Noordsche barbaren, die in hunne dienst waren.

Letterkunde.

De beste voortbrengselen der nieuwere militaire letterkunde zijn bij de verschillende artikelen van dit woordenboek, die de afzonderlijke militaire hoofd- en hulpwetenschappen behandelen, opgenomen. Men heeft slechts weinig overzigten der militaire letterkunde; de beste is nog altijd Hoyer, Litteratur der Kriegswissenschaften und Kriegsgeschichte, Berlin, die tot 1840 loopt; als een vervolg daarop heeft men Witzleben, Deutschlands Militärlitteratur im letzten Jahrzehent, tot 1850. Het denkbeeld van Napoleon den Grooten, om van alle wetenschappen, catalogussen van de oudste tot de nieuwste tijden te laten vervaardigen, waarbij tevens met korte woorden de inhoud van het boek zoude aangegeven zijn, is nog niet ten uitvoer gebragt. Men kan ligtelijk begrijpen, welk bijzonder groot nut het bestaan van zulk eenen catalogus voor de militaire wetenschappen zoude hebben, vooral voor de zamenstelling eener volkomen geschiedenis van de krijgskunde; men kan even gemakkelijk inzien, dat zulk eene onderneming niet door één man en niet zonder ruime ondersteuning tot stand kan worden gebragt. Zulk een catalogus zoude bij doelmatige rangschikking eene geschiedenis der militaire letterkunde zijn of ten minste de beste bouwstof, die wij tot heden toe bezitten, daartoe opleveren; ook het werk van Hoyer kan geen aanspraak op dezen naam maken. Uit zulk eene geschiedenis zoude men het bewijs vinden, dat de eerste militaire schrijver de dichter was, terwijl misschien daarbij tevens de wetgever als zoodanig zoude optreden; daarna volgt de geschiedschrijver en eindelijk eerst de didactische schrijver. Terwijl deze geheele rij in den bloei der oudheid reeds geheel doorloopen is, begint zij met de middeleeuwen weder van voren af aan; de kronijkdichter en de wetgever gaan voor, de kronijkschrijver in proza volgt; de didactische L. begint eerst weder in de 15de eeuw, terwijl men als haar eerste werk zoude kunnen noemen de Rozier de la Guerre, die door sommigen aan Lodewijk XI toegeschreven wordt. Onder den invloed van de verspreiding der boekdrukkunst en de daardoor verkregen bekendheid met de Ouden verheft zij zich nu spoedig tot eene aanzienlijke hoogte. De militaire tijdschriften behooren geheel tot den nieuweren tijd. Zie Tijdschriften. Daarin zijn eene menigte bijzondere berigten en opstellen verspreid, wier kennis dikwijls voor de studie belangrijk is. Eene aanwijzing over den inhoud dier tijdschriften zou dus eene zeer wenschelijke onderneming zijn, zoo als reeds Gironcourt in zijn Repertorium der Militärjournalistik des 19ten Jahrhunderts tot het jaar 1834 toe geleverd heeft. Zie ook: Des sources bibliographiques militaires par le capitaine E. de la Barre-Duparcq. Paris 1856.
De militaire L. heeft daarenboven altijd eene afdeeling gehad, aan de schoone letteren gewijd. De oorlog, die zoo vele hartstogten ontwikkelt, die grootte en laagheid in hunne scherpste trekken vertoont, moest aan de dichters en schrijvers sedert de tijden van Homerus eene gewenschte stof aanbieden. De groote werken, welke op die wijze hun ontstaan aan den oorlog te danken hadden, zijn echter geen bijzonder eigendom van den krijgsman, zij behooren aan de geheele menschheid; wanneer echter de krijgskunst het kleed van den roman aantrekt, zoo als bij voorbeeld in de Cyropedie van Xenophon, waarin wij de verdichte geschiedenis van de opvoeding en de daden van Cyrus vinden, dan kunnen wij zulk een werk voorwaardeloos tot de militaire schoone letteren rekenen. Tot dezelfde klasse behooren de levensbeschrij-
{==350==} {>>pagina-aanduiding<<}
vingen van beroemde krijgslieden en de gedenkschriften, die tegelijk eene aangename uitspanning en eene leerzame lectuur opleveren. Een der uitmuntendste werken van dien aard is de Gedenkschriften van Blaise de Montluc, welke door Hendrik IV de soldatenbijbel genoemd werd. Hiertoe behooren ook militaire reisbeschrijvingen.
In den nieuwsten tijd is echter een geheele tak van militaire letterkunde ontstaan in de zoogenaamde soldatengeschiedenissen en kazernevertellingen, romans en novellen, die niet alleen feiten uit het soldatenleven in oorlogs- en vredestijd tot onderwerp hebben, maar waarvan de schrijvers er ook op rekenen door soldaten gelezen te worden. Deze soldatengeschiedenissen zijn deels in afzonderlijke werken, zoo als die van Hackländer, Ebersberg, Höfer, Wickede, bij ons te lande in die van Brunings vervat, deels worden het grondartikelen van sommige militaire tijdschriften, zoo als de Wiener Militärzeitung en het Vaandel. In het algemeen is, bovenstaande loffelijke werken uitgezonderd, dit niet als een vooruitgang te beschouwen. Deels is daarin de waarheid vreesselijk verminkt om het bestuur of hooggeplaatste personen aangenaam te zijn, deels is men te angstig geweest iets te zeggen wat voor het bestuur onaangenaam zoude kunnen zijn, deels vindt men daarin een stijl nu eens gedwongen ruw, dan weder gedwongen sentimenteel.

Leuning.

Zie Brug.

Levanti.

Turksche galeisoldaat.

Levendig gebrast.

Zie Zeilen.

Libel.

Luchtbelbuis, een glazen buisje, bijna geheel met wijngeest gevuld en aan beide zijden luchtdigt gesloten. Het dient om bij meet- en waterpasinstrumenten den horizontalen stand aan te geven.

Librille.

Soort van slinger.

Lichtkogel.

Zie Projectilen.

Ligging

van den loop, van het slot. Zie Lade.

Ligt geschut.

Zie Geschut.

Ligtgekwetsten.

Zie Geneeskundige dienst, Wonden.

Ligten.

De ankers uit den grond ligten om het schip in beweging te stellen; gelijkluidend met onder zeil gaan.

Ligtmatrozen.

Men geeft dezen naam in tegenstelling van dien van bevaren matrozen, aan zeelieden, die nog onervaren en dus minder geschikt voor hun werk zijn.

Ligte troepen.

Zie Artillerie, Infanterie, Kavallerie.

Ligting.

De manschappen, die jaarlijks door het lot voor de militaire dienst bestemd worden. Bij ons te lande blijft die ligting het eerste jaar in reserve en wordt in het tweede jaar onder de wapenen geroepen om gedurende twaalf maanden in den wapenhandel geoefend te worden, terwijl zij in de 3 volgende jaren in gewone omstandigheden telkens slechts gedurende 6 weken kan opgeroepen worden.

Lij.

Een schip dat onder zeil is, terwijl de rigting van den wind een' hoek maakt met de kiel, heeft eene loef- en eene lijzijde. De eerstgenoemde is die waar de wind inkomt, de laatstgenoemde waar hij uitgaat. De uitdrukking een schip onder de lij hebben beteekent dus, dat het schip beneden den wind ligt van het punt waar men zich bevindt. In het tegenovergestelde geval zegt men dat men het schip te loevert heeft. Over lijvloot en loefvloot zie men Slagorde en Vechtwijze.

Lijfwacht.

Lijfkompagnie. Zie Garde, Regiment. Hier en daar dragen nog enkele regimenten als onderscheiding van oudsher den naam van lijfregimenten, zon-
{==351==} {>>pagina-aanduiding<<}
der dat zij zich overigens in het minst van de andere regimenten van hun wapen onderscheiden.

Lijken.

De zijden van het raam van touwwerk, waarin de zeilen gevat zijn. Zij worden door verschillende benamingen onderscheiden. Zoo noemt men het L. waarmede een vierkant zeil is aangeslagen ralijk, het daaraan tegenovergestelde aan den onderkant van het zeil onderlijk, de L. op de zijden, staande lijken. Indien een zeil bij stormweer over boord gaat, zegt men dat het uit de L. gewaaid is.

Lijn.

Een dun touw; de lijnen zijn van een uitgestrekt gebruikt bij de uitrusting van schepen en vaartuigen, bij het slaan van bruggen, bij het traceren van veldwerken en andere bouwwerken, kortom in de geheele militaire techniek, waar zij dikwijls spijkers en ijzeren krammen tot verbinding van twee stukken hout enz. moeten vervangen.

Lijnolie.

Zie Olie.

Lingulus.

Lang en smal Romeinsch zwaard.

Linie.

1o. Linie of liniestelling, zie Formatiën; de liniestelling was bij uitsluiting de slagorde (zie Slagorde) der vorige eeuw, zoowel in het klein als in het groot; de taktiek der 18de eeuw wordt daarom dikwijls linietaktiek genoemd, zie Taktiek. 2o. Linie in de beteekenis van linietroepen wordt in verschillenden zin gebezigd. In de vorige eeuw, dus onder de heerschappij der linietaktiek, verstond men onder linietroepen al diegenen, die in de normale slagorde in bataille stonden, in tegenstelling tot de zoogenaamde ligte troepen, die hetzij geheel afgescheiden van de eerste den kleinen oorlog voerden of zoo dit niet het geval was, op het slagveld toch niet in de slagorde opgenomen werden, en als eene wenschelijke, doch niet onmisbare ondersteuning beschouwd werden. De linietroepen waren diensvolgens in eenen veldslag hetzelfde wat onder dezelfde omstandigheden, de linieschepen in eenen zeeslag zijn (zie Slagorde). In denzelfden zin spreekt men nog van liniekavallerie, namelijk bij de Franschen, die buiten haar nog zware- of reservekavallerie onderscheiden. Ook wordt de naam van linietroepen aan gewone troepen in tegenstelling tot de garde aan de ééne, tot de schutterijen aan de andere zijde gegeven. 3o. Verschanste liniën. Zie Stelling, Verschansing. 4o. L. beteekent in de zeemanstaal evenaar. 5o. Kaukasische linie noemt men het stelsel van versterkte forten, dat de Russen tot gestadige bewaking en bedwinging der Kaukasische volken, hebben aangelegd. In deze beteekenis zijn liniebataillons, die bataillons, welke uitsluitend voor de dienst in deze linie, tot bezetting der forten, enz. worden opgerigt.

Lippen

van den haan. Zie Slot.

Lisière.

Boschrand. Zie Bosch.

Liter.

Kan. Zie Maten.

Litewka.

Litthausche rok, een korte wapenrok, ook kurtka genoemd, het hoofdkleedingsstuk van de Pruissische landweer in 1813.

Liva.

Turksche standaard.

Livas.

Turksch brigadegeneraal.

Lochos.

Grieksche krijgsafdeeling. Zie Phalanx.

Locomotief.

Zie Spoorwegen.

Lodewijksorde.

1o. Orde van den heiligen Lodewijk (Bellicae virtutis praemium) in 1698 door Lodewijk XIV gesticht; bij de Fransche omwenteling werd zij afgeschaft, in 1816 door Lodewijk XVIII hersteld, die de met de verschillende graden verbonden jaargelden op nieuw vaststelde; sedert de Julijomwenteling wordt zij niet meer uitgereikt. Voor onroomschen, die deze orde niet konden verkrijgen, stichtte

{==352==} {>>pagina-aanduiding<<}

Lodewijk XV in 1759 eene geheel overeenkomstige orde, orde voor militaire verdiensten genoemd. 2o. Hessen-Darmstadtsche orde ook orde van verdiensten genoemd, in 1807 door den groothertog Lodewijk gesticht; zij bestaat uit 5 klassen. 3o. Beijersche orde in 1827 door koning Lodewijk gesticht.

Loef, loefzijde, te loevert, loefvloot.

Zie Lij.

Log.

Een werktuig tot het meten van de snelheid van een schip; het bestaat uit eene loglijn, met het daaraan bevestigde logplankje en het logglas (zandlooper), dat den tijd aangeeft; de loglijn is in knoopen (zie aldaar) verdeeld. Loggen noemt men de log uitwerpen om de snelheid van het schip te meten.

Logement.

Elke loopgraaf of batterij, die op de vestingswerken eener belegerde vesting wordt daargesteld. Het geschiedt gewoonlijk door de plaatsing van schanskorven, die onmiddelijk gevuld worden. Zie Mijnen en Vestingoorlog.

Logistiek.

Een woord uit het Grieksch afgeleid en waardoor verschillende militaire schrijvers de berekening van tijden en ruimten verstaan. In elk oogenblik van handelen van een leger, volgt het natuurlijk een strategisch plan, in elk oogenblik is het echter ook op de eene of andere wijze taktisch opgesteld en deze taktische opstelling moet met het strategisch plan overeenstemmen. De berekeningen en gevolgtrekkingen, die uit dit verband voortvloeijen, bij het regelen van opstellingen in legerplaatsen, kantonnementen, op het oorlogstooneel, op het slagveld of bij marschen behooren tot het gebied der L. De bronnen daarvoor zijn onder Generale Staf opgegeven. Zie ook Jomini, Précis de l'art de la Guerre en Rüstow, Veldheerkunst der 19de eeuw door Fremery in het Nederlandsch vertaald.

Logger.

Klein oorlogsvaartuig tot kustverdediging en als advysjagt gebezigd.

Logoriastes.

Opperbetaalmeester bij de Byzantijnsche legers.

Longe.

Zie Paardentuig.

Longroom.

Aan boord der oorlogsschepen, het verblijf der officieren.

Lont, lontslot, lontverberger.

Zie Handvuurwapens, Ontstekingsmiddelen.

Lontstok.

Een stok van onderen van een' ijzeren schoen, van boven van twee gebogene veeren voorzien, waarom de lont gewikkeld wordt. Hij dient om in de nabijheid der vuurmonden de brandende lont te bevestigen.

Lood.

Het bekende metaal, chemisch teeken Pb. aequivalent 1294,5 soortelijk gewigt 11,4; het smelt reeds bij 260o Reaumur, is zeer rekbaar en door pletten en persen gemakkelijk in allerlei vormen te brengen. Door de groote smeltbaarheid en het groote soortelijke gewigt, met dat van ijzer vergeleken, waardoor men een grootere massa in een kleiner volume kan brengen, is het L. van oudsher tot projectilen voor handvuurwapens (zie Projectilen) gebezigd; ja reeds de Rhodische slingeraars bedienden zich in de oudheid en om de genoemde reden van looden kogels in plaats van steenen. Tegenwoordig nu bijna overal getrokken geweren ingevoerd zijn of worden, komt hierbij nog het voordeel der groote persbaarheid, waardoor het projectiel zich gemakkelijk in de trekken laat drukken, in aanmerking. Bij alle getrokken vuurmonden, die tot heden zijn voorgesteld, heeft men tegelijkertijd het voorstel gedaan, de projectilen op de eene of andere manier van een looden omhulsel te voorzien. Zie Projectilen, Kanonnen.

Loodsen.

Zeelieden, die aan de mondingen van rivieren, bij havens en andere bezochte kustplaatsen, van staatswege aangesteld worden, om de schepen, welke het vaarwater dier streken niet kennen, bij het uit- en binnenloopen behulpzaam te zijn. De loodsen van eene haven staan onder eenen loodsenkapitein.

Loop.

1o. L. der Handvuurwapens. Zie Handvuurwapens. 2o. Loop, loopgracht. Zie Bedekte Weg.


{==353==} {>>pagina-aanduiding<<}

Loopbrug.

Eene brug van ruw hout of afbraak, die over wateren of diepten van geringe breedte geworpen wordt en waarvan de zamenstelling eenvoudig en onder het bereik van nagenoeg elken soldaat valt. De eenvoudigste soort van loopbruggen verkrijgt men door het leggen van eenige planken of dunne boomstammen, die, als zij te veel doorbuigen, door eenen onderlegger ondersteund worden, welke aan weerszijden van de brug in touwen hangt, die over schragen of galgen aan beide oevers, aan boomen of piketpalen bevestigd worden, Eenige dunne boomstammen, met fascinen of horden en aarde bedekt, geven soms genoegzame sterkte voor den overgang van kavallerie en ligte voertuigen. Men vindt verscheidene soorten van loopbruggen aangegeven in den Cursus der versterkingskunst door Van Kerkwijk en in het Voorloopig voorschrift omtrent de oefeningen voor de dienst van den mineur en sappeur te velde.

Loopers.

1o. Bij den staf der landsknechten, de bedienden van den kolonel, enz. die hen begeleidden en somtijds tot het overbrengen der bevelen gebruikt werden. 2o. Gelijkluidend met verloren knechten (enfants perdus), welke vrijwillig of door het lot uit de groote bataillons landsknechten getrokken werden om even als onze tirailleurs met den vijand te schermutselen, een gebruik dat in de 17de eeuw geheel verdween. Zie ook Vechtwijze. 3o. Zie Buskruid.

Loopgeld.

Verouderde uitdrukking voor handgeld.

Loopgraaf.

(Tranchée). Zie Insnijding, Vestingoorlog.

Loopgraafkat.

(Cavalier de tranchée). en loopgraafwacht. Zie Vestingoorlog.

Looppas.

Zie Pas.

Loopplank.

Zie Dek.

Loopvuur.

Een rottenvuur der infanterie, dat op éénen vleugel begint en van daar naar den anderen vleugel loopt; het was in de 18de eeuw hier en daar in gebruik.

Losgeld

(rançon). Betaling voor de bevrijding uit krijgsgevangenschap; in den nieuweren tijd is deze wijze van de vrijheid te herkrijgen, die gedurende de middeleeuwen en tot de 17de eeuw de meest gewone was, meerendeels vervangen door de uitwisseling.

Lossen.

Een geweer of eenen vuurmond afschieten.

Loten.

Bij de conscriptie (zie Weerstelsel) worden vooreerst alle degenen, die wegens onvoldoende lengte of andere ligchaamsgebreken ongeschikt voor de dienst zijn, afgescheiden; is dan de voorhanden voorraad aan dienstpligtigen nog grooter dan de behoefte, dan moeten zij loten; degenen die de laagste nommers trekken worden ingedeeld, de anderen zijn vrij. Daar de meeste Europesche legers een' langen diensttijd vorderen, van 3 tot 8 jaren, en jaarlijks dus slechts 1/4 tot 1/10 van de legersterkte aan rekruten behoeven, zoo volgt daaruit dat als men zelfs zeer hooge eischen stelt aan de ligchamelijke geschiktheid, en alles vrijstelt, waarvan de bruikbaarheid maar eenigzins twijfelachtig is, het L. toch steeds eene groote rol zal spelen. De manschappen, die op deze wijze in dienst komen, worden lotelingen of miliciens genoemd.

Loxodromische lijn.

De lijn, welke een schip beschrijft, dat alle meridianen onder gelijke hoeken snijdt.

Luchtballon.

De L. is op tweederlei wijze tot een krijgskundig doel gebruikt geworden; ten eerste tot het doen van verkenningen, waartoe hij van een schuitje moet voorzien zijn, waarin officieren zich 3 à 400 ellen boven de aardoppervlakte verheffen; zij deelen hunne berigten over de stelling des vijands mede door verschil-
{==354==} {>>pagina-aanduiding<<}
lende vlaggenseinen of ook wel door ze op te schrijven en met lood bezwaard langs een touw, dat tot aan de aarde gespannen is, naar beneden te laten glijden. In den laatsten tijd kon men ook de verbinding tusschen de aarde en het schuitje door eenen telegraafdraad daarstellen. De L. wordt in eene goede stelling gehouden door touwen, waaraan het noodig aantal paarden gespannen zijn. In de omwentelingsoorlogen werden de luchtballons door de Franschen meermalen in dien geest gebruikt, bijv. bij Maubeuge en Fleurus; Moreau voerde ze in 1796 voor het laatst te velde mede. In 1859 kwamen ze nogmaals bij het beleg van Peschiera in gebruik. Tot hunne behandeling hadden zij eenige kompagniën luchtbolbestuurders (Aërostatiers) opgerigt. De tweede wijze van aanwending der luchtballons had plaats door de Oostenrijkers voor Venetië in 1849. Door den grooten afstand der stad, waarop hun geschut op de gewone wijze niet werkzaam konde zijn, kwamen zij op het denkbeeld bommen aan eenen L. te bevestigen, deze boven de stad te laten opgaan, waarop de projectilen los gingen en in de stad moesten nedervallen. Tot het gelukken dier onderneming was natuurlijkerwijze eene gunstige luchtstrooming een vereischte. Zie vooral over de aerostatiërs, Revue des deux mondes Oct. 1850.

Luchtbelbuis.

Hetzelfde als libel.

Luchtperspectief.

Zie Teekenen.

Luchtspiegeling.

De L. ook opdoeming of fata morgana genoemd is een luchtverschijnsel, dat vooral op groote vlakten zoowel op zee, als op het vaste land voorkomt. Door de ongelijke temperatuur der verschillende luchtlagen, ontstaat eene straalbreking, die verwijderde voorwerpen, welke onder den horizont liggen, daarboven in de lucht zwevend vertoont.

Luiken.

Vierkante openingen in de dekken, waarin trappen geplaatst zijn, die van het eene dek naar het andere voeren, om de gemeenschap tusschen de verschillende dekken en met het ruim daar te stellen. Zij kunnen door middel van valdeuren gesloten worden.

Luistergang.

Zie Mijnen.

Luitenant.

Zie Officieren, Kompagnie.

Luitenant-generaal.

Zie Generaal.

Lunette.

Bril. Zie Bastion, Verschansing.

Luns.

Zie Voertuigen.

Lustkamp.

Een oefeningskamp, waarin de vorsten van de 17de en 18de eeuw aan vreemde monarchen en andere hooge gasten, hunne troepen in den schoonsten glans vertoonden, waarbij dan allerlei feestelijkheden plaats hadden. Een der beroemdste lustkampen is dat van Mühlberg of Zeithayn, door Augustus II in 1730 daargesteld en dat onder anderen door Frederik den Grooten, toen nog kroonprins met zijnen vader bezocht werd.

Lustvuurwerk.

In tegenstelling van ernstvuurwerk, eveneens lustvuurwerkerij.







{==1==} {>>pagina-aanduiding<<}

M.

Maan.

1o. Halve maan, het veldteeken der Turken. 2o. Halve M. (demi-lune) in de versterkingskunst dikwijls gebruikt voor ravelijn.

Maanziek of maanblind.

Een paard is maanziek, als het eene op bepaalde tijden terugkomende zinking op de oogen heeft, die zich dan dof en tranend voordoen. Meestal zijn de oogen afwisselend ontstoken en de ziekte eindigt gewoonlijk met volslagen blindheid.

Maarschalk.

Dit woord is afgeleid van het oud-Duitsche mare, paard en schalk, dienaar, zoodat het eerst iemand aanduidde, die het opzigt over de paarden en den stal had. Later kreeg dat woord, vooral in Frankrijk eene meer militaire beteekenis en duidde het den adjudant of den chef van den staf van den Connétable (zie Connétable) aan, terwijl hij als men te velde trok den titel van maréchal-de-camp of de champ (Campi ductor) kreeg. De leenmannen, die dikwijls met hunnen koning in oorlog waren, hadden insgelijks hunnen M., waarom men den M. die dienaar van de kroon was, den naam van M. van Frankrijk of marescallus regis gaf. Reeds in het jaar 783 had de connétable van Karel den Grooten, twee maarschalken, Philips August had er slechts één, Alberic, die in 1185 voor St. Jean d'Acre sneuvelde. Wanneer het leger onder bevel des konings was, zag de M., zich belast met de opstelling der troepen; stond het leger onder den connétable, dan was de M. bevelhebber van de voorhoede. Langzamerhand vermeerderde het aanzien van den M. en zijne betrekking werd eindelijk de hoogste militaire waardigheid van een leger, welke waardigheid werd aangeduid door het voeren van eenen maarschalksstaf. Het aantal maarschalken verschilde in Frankrijk zeer; van Lodewijk den Heiligen, die er 2 had, klom het aantal onder Lodewijk XIV tot 20. Hendrik IV had 4 of 5 maarschalken, deze namen Aides-maréchaux aan, die zich zelven later maréchaux-de-camp (zie Maréchal-de-Camp) noemden en wier aantal in grooten mate vermeerderde. Zoo had men er in 1660 vijf voor geheel Frankrijk, terwijl er op het einde der 18de eeuw, 60 voor één leger waren. Zoo telde het leger van den maarschalk van Saksen in 1745 er 96 en had men er bij het begin der omwenteling 500 bij den staf van het leger. In Duitschland was in de 17de eeuw de M. met het bevel over de ruiterij van het leger belast, terwijl deze uitsluitend onder zijne regtspraak stond.
Napoleon I stelde onder zijn bestuur in het geheel 25 maarschalken van Frankrijk aan; als, bij de oprigting van het keizerrijk den 19den Mei 1804: Berthier, Murat, Moncey, Jourdan, Masséna, Augereau, Bernadotte, Soult, Brune, Lannes, Mortier, Ney, Davoust, Bessières, Lefebvre, Kellermann, Pérignon en Serrurier; later nog Victor, Macdonald, Oudinot, Marmont, Suchet, Gouvion St. Cyr en Poniatowsky. Lodewijk XVIII benoemde; Coigny, Beurnonville, Clarke,

{==2==} {>>pagina-aanduiding<<}

Vioménil, Lauriston en Molitor; Karel X: den vorst van Hohenlohe-Waldenburg-Bartenstein, Maison en Bourmont; Lodewijk Philips: Gérard, Clauzel, Lobau, Grouchy, Valée, Sébastiani, Bugeaud, Reille, Truguet, Duperré, Roussin en Drouet d'Erlon; Napoleon III eindelijk: den prins Jérome, Leroy de St. Arnaud, Vaillant, Magnan, De Castellane, Baraguay-d'Hilliers, Pélissier, Randon, Canrobert, Bosquet, Regnauld de St. Jean d'Angely, Mac-Mahon, Niël en D'Ornano.

Maarsch- of meerschlanden.

Vruchtbare akkers, die bestaan uit broeklanden, welke door eene goede waterafleiding droog gehouden worden.

Maat.

Zie Onderofficieren.

Maatje.

Zie Maten.

Machavia.

Spaansche degen, bij het Romeinsche voetvolk in gebruik.

Machetiek.

Gelijkluidend met gevechtsleer.

Machicoulis.

Eene soort van vooruitstekende galerij van metselwerk of van planken, welke dient om den voet van eenen muur, die geene flankverdediging heeft, te bestrijken. In oude vestingen ziet men nog dikwijls dergelijke galerijen, die tegenwoordig in onbruik geraakt zijn en alleen nog bij het in verdediging brengen van gebouwen (zie Gebouwen) gebezigd worden. Om zulk een M. te vormen, worden 2 of 3 ribben uit het venster gestoken en stevig aan den vloer bevestigd; deze ribben worden met planken bekleed, waartusschen men breede schietsleuven open laat en voorts wordt op het geheel eene kast of een afdak getimmerd, inwendig met matrassen, zandzakken, enz. bekleed, ten einde tegen geweervuur gedekt te zijn. Door de vermelde schietsleuven begroet men den vijand met geweervuur of bewerpt hem met steenen, enz.

Machinist.

Voor de stoomvaartdienst heeft men bij onze marine een korps machinisten, waaronder officieren-machinisten zijn, terwijl verder daartoe machinisten der 1ste klasse, machinisten, machinist-leerlingen en vuurstokers behooren.

Magazijn.

Beweegbare magazijnen, magazijnsverpleging. Zie Verpleging.

Magazijnmeester.

De magazijnmeesters der artillerie zijn belast met de bewaring en verantwoording, zoowel van gelden als van goederen. Hun is toevertrouwd de bewaring van alle oorlogsbehoeften, die in de arsenalen of magazijnen der artillerie worden opgelegd. Tot hunne ondersteuning hebben zij een' conducteur of vasten magazijnsknecht. Het aantal magazijnmeesters bedraagt: 7 der 1ste (majoor of kapitein), 13 der 2de (kapitein of 1ste luitenant) en 13 der 3de klasse (1ste of 2de luitenant of geen officier).

Magister equitum.

De bevelhebber der ruiterij bij de Romeinen, die door den dictator onmiddelijk na zijne verkiezing werd aangesteld en naast hem het hoogste gezag over het leger voerde.

Magistraal.

Grond- of constructielijn, de lijn, die de gracht van de borstwering van eenig werk scheidt. In de duurzame versterkingskunst, neemt men daartoe bij werken, die van revetementsmuren voorzien zijn, de buitenkant van het cordon (zie Revetementsmuren), bij aarden werken de buitenzijde van de berme. Deze lijn wordt gewoonlijk bij den bouw van duurzame versterkingen als grondslag aangenomen, somtijds echter ook de vuurlijn.

Magistrale galerij.

Zie Mijnen.

Magneetnaald.

Eene naald van hard staal, waaraan de magnetische kracht is medegedeeld. Zij heeft de eigenschap naar het Noorden te wijzen, waarbij echter altijd de declinatie in rekening moet worden gebragt, terwijl zij door eenen magnetischen stroom, in welks nabijheid zij zich bevindt, naarmate van de rigting en sterkte, uit die rigting verdreven wordt. Door de declinatie of afwijking verstaat

{==3==} {>>pagina-aanduiding<<}

men den hoek, dien de magnetische meridiaan, dat is het vertikale vlak, dat door de rigting der M. gaat, met den geographischen meridiaan maakt. Deze afwijking verschilt niet alleen op verschillende plaatsen van den aardbol, maar op verschillende tijdstippen ook op dezelfde plaats. De M. komt voor militair gebruik voor in de boussole, in het kompas (zie Kompas) en bij den galvanometer. Zie Ontstekingsmiddelen.

Majoor.

Zie Officieren. Major-général. Zie Generale staf.

Maliënkolder.

Zie Verdedigende Wapens.

Mal.

De M. voor ronde looden kogels bestaat uit eene stalen plaat, die twee ronde gaten bevat, bij het mallen moeten de kogels door het eene gat in alle rigtingen heenvallen, op het andere in alle rigtingen blijven liggen. Het mallen der puntkogels geschiedt op gelijksoortige wijze. De M. voor kanonskogels bestaat in twee afzonderlijke ijzeren ringen met handvatsels, terwijl tot ieder stel nog eene spheermaat behoort. Voor infanteriepatronen is de M. een kokertje, dat inwendig de middellijn van het kaliber heeft.

Mamelukken.

Oorspronkelijk eene uit Kaukasische slaven gevormde krijgsmagt der Egyptische vorsten, die sedert 1254 Egypte als een soort van leenstaat regeerde en zich steeds door den aankoop van vreemde slaven voltallig hield. Bonaparte konde het door hen bijeengebragt stoute en talrijke leger kavallerie wel verslaan en naar de gebergten van Boven-Egypte drijven, maar niet vernietigen; ook na het vertrek der Franschen moesten de Turken nog langdurige oorlogen tegen hen voeren, totdat in het jaar 1811 de Pacha Mehemed-Ali hunne laatste overblijfselen verraderlijk uit den weg ruimde.

Manege.

Zie Rijden.

Manganon.

Werptuig vóór de uitvinding van het buskruid in de middeleeuwen gebruikelijk.

Manifest.

Oorlogsmanifest. Zie Volkenregt.

Manipel, Manipelstelling.

Zie Slagorde, Liniën.

Manoeuvres.

1o. Spiegelgevechten, korpsmanoeuvres. Zie Exerceren, Veldmanoeuvre. 2o. Alle inleidende bewegingen tot het gevecht, waarbij men het denkbeeld meer beperkt of uitgebreid kan nemen, zoowel van de bewegingen op het slagveld als van die op het oorlogstooneel. Daar nu de inleidende bewegingen, dikwijls van dien aard kunnen zijn, dat de vijand daardoor in eenen zeer nadeeligen toestand zoude geraken, indien hij den slag aannam, zoo kan hij daardoor ook genoodzaakt worden zijne stelling te verlaten, zonder tot een gevecht te komen. Indien de manoeuvrerende partij er belang bij heeft, die stelling in te nemen, dan heeft zij haar doel bereikt. Derhalve noemt men ook 3o. manoeuvres alle zoodanige bewegingen, waardoor eenig oorlogsdoel zonder gevecht bereikt wordt. Hoewel het duidelijk is, dat niet alle oorlogsdoelen en niet in alle gevallen zonder gevecht door zulke M. kunnen bereikt worden, zoo heeft toch dit denkbeeld op het einde der 17de eeuw en gedurende een goed gedeelte der 18de de krijgskunde beheerscht. De wijze van oorlogen, die op dit denkbeeld gegrond is en die bij voorbeeld ook door Bülow werd voorgestaan, wordt manoeuvreeroorlog genoemd. 4o. De beteekenissen van het woord M. onder 1o-3o. opgegeven zijn ook van toepassing op het zeewezen; buitendien noemt men ook M. de bewegingen van een schip; daartoe behooren het in beweging stellen, het ophouden der beweging, de veranderingen van rigting, het bijzetten, reeven, enz. der zeilen. 5o. Manoeuvres de force noemt men bij de artillerie alle maatregelen om omgevallen of beschadigde voertuigen vooreerst vervoerbaar te maken, bijvoorbeeld het vervangen van een rad door eenen sleepboom; het aanbinden van noodassen, herstellingen aan disselboomen en tangarmen, enz. Verder geeft men nog dien naam

{==4==} {>>pagina-aanduiding<<}

aan de verplaatsing en behandeling van geschut met of zonder hef- en vervoerwerktuigen, als het af- en opleggen van kanonnen, het verwisselen van affniten, enz.

Manoeuvreerbatterij.

Zie Batterij.

Manoeuvreerkolonne.

Eene kolonne, die vooral voor de inleidende bewegingen tot het gevecht geschikt is, zoo als de kolonne met divisiën en de kolonne d'attaque bij de infanterie, de kolonne op het midden met pelotons en de eskadrons-kolonne bij de kavallerie, de kolonne op het midden bij de artillerie. Zie Formatiën, Vechtwijze.

Manoeuvreerorde.

Marschorde der vloten. Zie Formatiën.

Manoeuvreervaardigheid.

De geschiktheid der troepen om alle bewegingen op het slagveld gemakkelijk, juist en spoedig uit te voeren, ten allen tijde eene onschatbare eigenschap, die echter in elk tijdperk op eene bijzondere wijze begrepen en gebruikt wordt.

Manschappen.

Gelijkluidend met soldaten.

Mantel.

1o. Kleedingstuk der soldaten, bij de infanterie der 18de eeuw eerst door den overjas en toen deze in een' rok veranderde door niets vervangen, totdat de oorlogen der omwenteling en des keizerrijks den mantel weder invoerden, die nu in de gedaante van kapot meer en meer gelijk aan den overjas wordt. De kavallerie heeft altoos wijde mantels behouden. 2o. Gelijkluidend met enveloppe in de versterkingskunst. 3o. M. of vorm. Zie Geschutvervaardiging. 4o. Geweermantel. Zie Geweermantel. 4o. Halve schanskorf, dikwijls gebezigd om de schanskorven, die tot bekleeding der schietgaten dienen, en die veel te lijden hebben, te bewaren.

Mantelzak.

Zie Paardentuig.

Manubalist.

Handbalist, een klein werptuig of een groote voetboog uit den lateren Romeinschen keizertijd en de middeleeuwen. Men vindt hem ook wel eens met den Griekschen naam Gastrophaat bestempeld.

Maraudeur.

Soldaat, die op marsch achterblijft om te plunderen en buitensporigheden te begaan. Men beweert dat de naam afkomstig is uit den 30-jarigen oorlog, van den Zweedschen generaal Merode, wiens troepen zelden betaald werden en zich door plunderen daarvoor schadeloos stelden. Of dit met de waarheid strookt en de naam niet afkomstig is van Maraud, schelm, is onzeker.

Maréchal-de-camp.

In de 16de eeuw bij de Franschen de chef van den generalen staf of de generaalkwartiermeester van een legerkorps, vooral bij de kavallerie. Hij stond boven den Mestre-de-camp, die dezelfde functiën bij de infanterie vervulde. Het aantal der Maréchaux-de-camp bij een leger groeide spoedig tot 2, 3, 4 aan, waarbij vooral hofgunst in het spel kwam. De betrekking van M. veranderde spoedig in die van brigade-generaal, welke beteekenis men ook voor het grootste gedeelte der 17de en 18de eeuw aan het woord moet hechten. De Fransche omwenteling veranderde den titel in dien van brigade-generaal, de restauratie voerde hem weder in en de omwenteling van 1830 keerde tot den brigade-generaal terug. Zie Generaal.

Maréchaussée.

Zie Gensdarmes.

Marga.

Een werptuig uit de middeleeuwen, veel overeenkomst met de balist en den manganon hebbende.

Maria-Theresia-orde.

Oostenrijksche orde ter belooning van militaire verdiensten gesticht door Maria Theresia tot herinnering aan de overwinning bij Kollin 1757. Met het bezit van deze orde is het genot van een jaargeld verbonden, dat verschilt, naar den rang, die men in de orde verkrijgt (grootkruis, kommandeur of ridder).


{==5==} {>>pagina-aanduiding<<}

Marine.

1o. Het zeewezen in het algemeen. 2o. De oorlogsvloot van een land in het bijzonder. 3o. Algemeene benaming voor oorlogs- en koopvaardijvloten, ofschoon men in dit geval gewoonlijk van oorlogs- en handelsmarine spreekt. De geduchtste zeemogendheid van Europa is Engeland; hare oorlogsmarine telde in het jaar 1853, met inbegrip der in aanbouw zijnde schepen: 94 linieschepen (waaronder 21 schroefstoomschepen) met 8628 stukken, 82 fregatten (waaronder 24 schroefstoomfregatten) met 3745 stukken; 78 korvetten (waaronder 33 schroefstoomkorvetten) met 1291 stukken, 107 brikken, schooners, enz. met 800 stukken, 80 raderstoomschepen met 424 stukken; in het geheel 441 vaartuigen met 14888 stukken. De daaropvolgende Fransche oorlogsmarine telde 52 linieschepen met 5510 stukken, 80 fregatten met 5020 stukken, 30 korvetten met 600 stukken, 160 brikken, schooners enz. met 1240 stukken, 60 raderstoomschepen met 300 stukken; in het geheel 382 vaartuigen met 12670 stukken.
Het algemeen bestuur van het zeewezen berust bij ons te lande bij het ministerie van marine aan welks hoofd een minister staat.
De marine telt 4 directiën, die te Amsterdam, te Willemsoord, te Hellevoetsluis en te Vlissingen gevestigd zijn.
Oorlogshavens zijn Vlissingen en het Nieuwe Diep voor de grootste schepen en Hellevoetsluis voor kleinere vaartuigen.
Het loodswezen, de betonning, bebakening en verlichting staat onder eenen inspecteur-generaal en is in 6 districten verdeeld, Groningen, Ter Schelling, Willemsoord, Hellevoetsluis, Brouwershaven en Vlissingen.
Op den 20sten Junij 1860, bestond onze marine uit de navolgende schepen, waaronder, die in aanbouw begrepen zijn:
De fregatten met stoomvermogen: Adolf, hertog van Nassau, van 51 stukken en 450 paardenkracht, Zeeland en Evertsen, beiden van 51 st. en 400 p. Admiraal van Wassenaar en de Ruiter van 45 st. en 300 p.
De korvetten met stoomvermogen: Medusa en Prinses Amelia van 19 st. en 150 p.
De schroefstoomschepen: Djambi, Zoutman Leeuwarden, Curaçao en Soerabaya van 16 st. en 250 p., Groningen, Citadel van Antwerpen en Vice-Admiraal Koopman van 14 st. en 250 p., Reteh, Prinses Maria, Reinier Claeszen en Cornelis Dirks van 8 st. en 119 p. Bali en Soembing van 8 st. en 100 p. Montrado van 8 st. en 70 p. Vesuvius, Het Loo en Samarang van 7 st. en 100 p.
De schroefstoomflotillevaartuigen: Hector en Vulkaan van 8 st. en 60 p., Haarlemmermeer, de Linge, de Vecht, Apeldoorn, de Amstel, de Berkel, de Dommel, Delfzijl, Stavoren, Soestdijk en Coehoorn allen van 10 st. en 80 p.
De raderstoomschepen, Ardjoeno, Gedeh en Amsterdam van 8 st. en 300 p., Bromo en Merapi van 8 st. en 220 p., Cycloop van 6 st. en 220 p., Etna van 6 st. en 170 p., Sindoro van 6 st. en 150 p., Phoenix van 6 st. en 140 p., Suriname van 6 st. en 100 p. en Admiraal van Kinsbergen van 1 st. en 70 p. De drie laatstgenoemde vaartuigen zijn ijzeren schepen.
Het ijzeren raderstoomschip Celebes van 4 st. en 140 p., behoort aan de koloniën, doch wordt door de marine bemand.
De drijvende batterijen: Neptunus, Jupiter en Olifant van 32 st., Orkaan van 30 en Salamander en Draak van 26 st.
De linieschepen der 2de klasse Tromp en Kortenaar van 74 st. Het laatste is als wachtschip en instructievaartuig te Willemsoord in dienst.
De fregatten der 1ste klasse: De Prins van Oranje en Doggersbank van 52 en de Rijn van 54 st.

{==6==} {>>pagina-aanduiding<<}

De fregatten der 2de klasse: Prins Alexander der Nederlanden, Holland, de Sambre en Palembang van 36 st.
Het geraseerde fregat: Rotterdam van 28 st.
De korvetten der 1ste klasse: Juno, van Speyk en Prins Maurits der Nederlanden, van 26 en Ajax van 28 st. Die der 2de klasse: Pallas van 20 en Urania van 12 st. Dit laatste dient als instructievaartuig.
De brikken: Venus, de Haai, de Lynx, en de Sperwer van 18, de Arend van 14 en de Zeehond en de Cachelot van 12 st.
De schoonerbrikken: Pilades (opnemingsvaartuig) van 10, de Lansier, Ternate, Rembang, Padang en Makasser van 6 st.
De schooners de Adder, de Schorpioen en de Wesp van 3 stukken (het laatste is instructievaartuig) en Atalante van 1 st.
Het transportschip de Heldin van 10 st.
34 kanonneerbooten groot en 11 klein model.
De kanonneerboot Coppename van 2 stukken in West-Indië.
De verdedigingsvaartuigen: Pro patria, Mars, Bato, Friso, Bello, Brinio, Achilles, Boreas, Eolus, Claudius Civilis, Pollux, Wodan en Thor allen van 5 st.
Het korvet der 1ste klasse: Castor dient als excercitiebatterij te Willemsoord en het gewezen raderstoomschip Batavia als wachtschip te Batavia.

Marinegeschut.

Zie Geschut.

Mariniers.

De M. zijn soldaten bestemd om de dienst aan boord der oorlogsschepen en voor zoo verre zij niet ingescheept zijn, in de zeeplaatsen, tot bewaking van 's rijks marine-etablissementen, te verrigten. De eerste sporen van M. bij ons zeewezen vindt men ten tijde van den raadpensionaris Johan de Witt. Daar het gebleken was, dat de detachementen landsoldaten aan boord der schepen niet voldeden, rigtte men een regiment M. van 4000 man op, die tegelijkertijd voor de dienst van matroos en soldaat geschikt moesten zijn. Deze maatregel voldeed slechts ten halve, daar geene officieren bij dit korps aangesteld werden en de M. bij de matrozen daardoor in minachting geraakten. Men stelde nu officieren aan en verkreeg toen in de Engelsche oorlogen gewigtige diensten van de M. Na den derden Engelschen oorlog werd het korps echter weder ontbonden en eene poging van Willem III om het weder op te rigten mislukte. Eerst toen hij koning van Engeland was geworden, kon hij de oprigting van 3 regimenten M. doordrijven, welke in den Spaanschen successieoorlog gewigtige diensten bewezen, doch na den Utrechtschen vrede andermaal afgedankt werden. Eerst onder de voogdijschap van den hertog van Brunswijk werd nogmaals aan de oprigting van een korps M. gedacht. Twee regimenten werden daartoe aangewezen, maar vervulden nooit hunne bestemming. Willem V kreeg eindelijk in 1781 magtiging tot de oprigting van een Corps de marine, dat 6000 man zoude tellen. Verschillende omstandigheden vertraagden de uitvoering van dien maatregel; in 1789 kwam de prins nogmaals daarop terug, doch zonder gevolg; eindelijk werd in 1792 een korps scheepsartilleristen opgerigt, dat in Staats-Vlaanderen groote diensten bewees. Na Nederlands herstelling was een der eerste maatregelen van koning Willem I het daarstellen van een korps mariniers, dat in 1817 eene groote uitbreiding verkreeg. Het bestaat thans uit 2 bataillons te zamen van 7 kompagniën en ééne depôt-kompagnie gezamenlijk ter sterkte van 49 officieren en 2104 onderofficieren en manschappen.

Mark.

Zie Gewigt.

Markeren.

Den pas markeren is eene beweging, die verrigt wordt, door afdeelingen, welke afstand naar achteren moeten winnen, bij voorbeeld bij het

{==7==} {>>pagina-aanduiding<<}

openen eener gesloten kolonne, bij het verkleinen van de frontbreedte eener kolonne, enz.

Marketenter en Marketenster.

Zoetelaar en zoetelaarster, handelslieden van het mannelijke en vrouwelijke geslacht, die het leger volgen, om de soldaten te voorzien van zulke benoodigdheden, die zij uit de magazijnen, hetzij in het geheel niet of slechts in zeer kleine hoeveelheden ontvangen en waaronder de sterke drank eene hoofdrol speelt. Zulke handelslieden volgden reeds de oude Grieksche legers, zoodra deze zich op grooteren afstand van het vaderland verwijderden, het schijnt echter dat zoowel bij de Grieksche als bij de Romeinsche burgerlegers vrouwen waren uitgesloten. Daarentegen vindt men in het bezoldigde Grieksche leger, dat de jongere Cyrus tegen zijnen broeder aanvoerde, eene geheele schaar van hetairen ‘gezellinnen’, die den soldaat volgden en hem allerlei soort van liefdediensten bewezen. De oude Duitschers voerden hun geheel huisgezin, dus hunne vrouwen en kinderen mede en dit voorbeeld werd gevolgd door de landsknechten met dit onderscheid, dat deze in plaats van hunne vrouwen, even als de Grieksche krijgslieden van Cyrus, ‘gezellinnen’ medenamen, die hier gladweg hoeren genoemd werden en met de legerknechten onder het opzigt en de tucht van een' afzonderlijken chef (Hurenweibel) stonden. Deze had den rang van kapitein en had bij groote regimenten een luitenant, een vaandrig (want deze nasleep had een eigen vaandel) en een rumoermeester tot ondersteuning. Bij kleinere afdeelingen was de hurenweibel tevens rumoermeester. De veldheeren trachtten steeds het getal van dit vrouwelijk gevolg zoo veel mogelijk te beperken en als dit volstrekt onmogelijk was er ten minste orde in te brengen, iets waarvoor de hertog van Alba op zijnen togt uit Italië naar de Nederlanden bijzonder geprezen wordt; zijn leger werd gevolgd door 2000 ligtekooijen, die geregeld geörganiseerd waren, naar den rang hunner minnaars. Het is genoeg bekend, dat in de Fransche legers van de 18de eeuw een talrijke vrouwelijke nasleep en zelfs tooneelspelers en vooral talrijke tooneelspeelsters mede te velde gevoerd werden. In de nieuwere tijden duldt men slechts weinig M. in het gevolg der legers, terwijl de vrouwelijke leden eene vergunning van den bataillons- of den kompagnieskommandant moeten hebben en in den regel onderofficiers- of soldatenvrouwen zijn. Bij de Franschen hebben de marketensters eene uniform. De Engelschen vergunnen aan een betrekkelijk groot aantal onderofficiers- en soldatenvrouwen hunne mannen in de koloniën en te velde te volgen.

Marmite.

1o. Kookketel voor 8 à 10 man. 2o. Benaming van de groote bommen, die de Franschen in de 17de eeuw bezigden en die bijna de gedaante van eenen kookketel hadden.

Mars.

Zie Mast en Zeilen.

Marsch.

De overgang van eene stelling tot eene andere, het middel tot de operatiën en de manoeuvres van troepenafdeelingen en legers. Men onderscheidt de marschen in vredesmarschen en in oorlogsmarschen; onder de eersten begrijpt men degenen, die buiten het werkzame bereik van den vijand plaats hebben, onder de laatsten degenen, waarbij eene ontmoeting met den vijand mogelijk is. Tot de vredesmarschen behooren alle M., die werkelijk in vredestijd plaats hebben, maar ook die, welke in oorlogstijd verrigt worden op zulk eenen afstand van den vijand, dat men volstrekt geen aanval te vreezen heeft. Concentreringsmarschen vóór het begin der vijandelijkheden, marschen van troepen uit het binnenste des lands naar het leger te velde, marschen tot terugkeer na het eindigen van den oorlog zijn vredesmarschen. Bij alle vredesmarschen kan men de zorg voor het gemak der troepen en voor de verschooning van het land op den voorgrond

{==8==} {>>pagina-aanduiding<<}

plaatsen; bij de oorlogsmarschen daarentegen is de zorg voor de slagvaardigheid overwegend. Vandaar het verschil tusschen oorlogs- en vredesmarschen, vooral in de volgende punten: 1o. bij vredesmarschen kunnen kunstmatige vervoermiddelen, wagens, schuiten, spoorwegen te baat genomen worden, bij oorlogsmarschen niet; 2o. bij vredesmarschen kunnen de troepen met kleine afdeelingen, bijv. met taktische eenheden marcheren en ook dagelijks na afloop van den marsch, op dezelfde wijze ingekwartierd worden; bij oorlogsmarschen moeten zij in groote ligchamen, zoowel gedurende den marsch zelven, als in de kwartieren bijeengehouden worden. De verhouding, waarin men zich op dat oogenblik ten opzigte van den vijand bevindt, oefent den grootsten invloed uit, op de wijze, waarop zulks geschiedt. Daaruit volgt onder anderen, dat de opmarsch tot eenen voorgenomen veldslag nog geheel bijzondere maatregelen noodzakelijk zal maken. (Zie Kolonnen); 3o. terwijl bij vredesmarschen de veiligheidsdienst enkel als politiemaatregel wordt beschouwd en uitgevoerd, krijgt zij bij oorlogsmarschen, een strategisch, zoo wel als een taktisch gewigt; 4o. bij vredesmarschen wordt gewoonlijk in kantonnementen, bij oorlogsmarschen in bivouacs gerust.
In den regel wordt elke grootere marsch in dagmarschen (étappes) verdeeld, onverschillig of het een vredes- dan wel een oorlogsmarsch is. Men rekent op iederen marschdag het afleggen van eenen afstand van 5 uren, waarna de troepen, volgens de hun aangeduide marschroute of volgens eene marschorder, ten gevolge der dislocatie, door den generalen staf geregeld of de door hen uitgezochte legerplaatsen in kantonnementen of in het bivouac rukken; ten einde den volgenden dag verder te marcheren. Na elke 3 marschdagen, rekent men éénen rustdag, die door de soldaten tot het verzorgen hunner wapens, door de chefs tot inspectiën of andere bezigheden, gebruikt wordt. In 4 dagen worden diensvolgens geen 20, maar slechts 15 uren afstands afgelegd. De tijd, welke in elke 24 uren gebruikt moet worden om den dagmarsch van 5 uren af te leggen, is afhankelijk: 1o. van de lengte der kolonne, die vereenigd marcheert en gezamenlijk hetzelfde nachtkwartier betrekken moet; hoe grooter deze kolonne is, des te langer duurt het, eer zij geheel hare kwartieren betrokken heeft. Daarom marcheert men altijd met zoo klein mogelijke kolonnen, dat is in verschillende kolonnen op verschillende evenwijdige wegen of verdeelt men eene enkele groote kolonne, die éénen weg volgen moet in verschillende échelons, die elk hun bijzonder nachtkwartier aan denzelfden weg betrekken, zoodat die kwartieren een half uur of meer van elkander verwijderd zijn. Bij oorlogsmarschen mogen echter de afzonderlijke échelons niet veel kleiner zijn, dan van eene divisie van 8000 à 12000 man. Zulk eene divisie neemt op den weg eenen afstand van 4000 à 5000 passen in, wanneer men de voertuigen en de bagaadje daarbij rekent 6000 à 7000 passen. De troepen van de kolonne of van een en hetzelfde échelon, die het laatst hun nachtkwartier betrekken, worden het meest vermoeid. Om dit gelijk te maken, kan men dagelijks andere troepen aan het hoofd nemen, bijv. heden met den regter-, morgen met den linkervleugel aan het hoofd marcheren; men kan ook de troepen, die aan het hoofd moeten marcheren, een half uur vroeger onder de wapens laten komen, hetgeen echter als zij in één en hetzelfde bivouac gelegerd hebben, niet veel zal helpen, door de onrust, welke door dat uitrukken te weeg wordt gebragt; 2o. van de omstandigheid of eene groote te zamen marcherende kolonne op het einde van den marsch moet bivouacqueren of kantonneren; is het laatste het geval, dan moeten de troepen zich voor het afmarcheren eerst uit de afzonderlijke kantonneringskwartieren op één vereenigingspunt (verzamelplaats) verzamelen en eindelijk weder van één punt naar hunne nieuwe kwartieren marcheren.

{==9==} {>>pagina-aanduiding<<}

Hoe grooter de kolonne is, des te verder zullen de kantonnementen uit elkander liggen, des te grooter marschen zullen de troepen die de verste kwartieren krijgen, nog buiten den gewonen dagmarsch moeten verrigten. Bij vredesmarschen vermijdt men dus doorgaans de marschen in vereenigde groote kolonnen; marcheert men in oorlogstijd met rusten in de kantonnementen, dan moeten de marschkantonnementen zoo eng mogelijk genomen worden en liever langs den weg, als ver zijdwaarts daarvan gelegen zijn; 3o. van het aantal en den duur der onderweg gemaakte rusten; infanterie houdt de eerste rust van 5 à 10 minuten, een kwartieruurs na den afmarsch om den soldaat zijne natuurlijke behoeften te laten verrigten; vervolgens na 2 of 3 uren marsch eene rust van een half uur. Kavallerie en artillerie houden alle uren een kleine rust om de ruiters te laten afzitten; halfweg eene rust van 20 à 30 minuten om de bepakking en de tuigen aan te gespen en het beslag na te zien. Uit deze verschillende behoeften der wapens en hunne natuurlijke snelheid van beweging, - de kavallerie rijdt het best, afwisselend in den stap en in den draf - volgt, dat men de kavallerie slechts als zulks volstrekt noodig is, langs denzelfden weg laat marcheren als de infanterie; is er ergens een gemakkelijke, evenwijdige en niet te ver verwijderde weg, dan laat men haar dien volgen. 4o. van de gesteldheid der wegen; drooge, vaste, gelijke wegen zijn voordeelig, ijzel, moerassige of mulle zandwegen onvoordeelig; het doortrekken van vele défilés veroorzaakt oponthoud. 5o. van de weersgesteldheid; groote hitte vertraagt den marsch zeer, drooge koude bespoedigt hem; een matige wind in den rug is beter dan in het gezigt. 6o. van de marsch-discipline; indien men er op let, dat de manschappen steeds in rij en gelid marcheren, eenen gelijkmatigen pas houden, kleine hindernissen als plassen water, enz. niet vermijden, de bataillons, enz. de afstanden goed onderhouden, dat na elke rust alles zich gelijkmatig in beweging stelt, dan worden stilstanden vermeden, de troepen worden niet zoo spoedig vermoeid en de marsch bespoedigd. Onder zulke omstandigheden kan eene divisie, die steeds in hetzelfde bivouac vereenigd moet blijven, den dagmarsch van 5 uren in 7 à 9 uren afleggen, zonder evenwel het uit- en inrukken mede te rekenen; tot eenen dagmarsch van 6 à 7 uren zouden 10 à 12 uren benoodigd zijn. Daar nu de manschappen met het afleggen van dien afstand, hun dagwerk nog niet volbragt hebben, maar fourrageren, koken, eten en hunne wapens in orde moeten brengen, zoo volgt daaruit, dat dagelijksche marschen van meer dan 6 à 7 uren met bijbehoud van de dagelijksche indeeling en de nachtrust niet vol te houden zijn, tenzij men voortreffelijk marschvaardige troepen heeft. Zoodra men meer dan 6 à 7 uren daags moet afleggen en de troepen daarbij geene andere vervoermiddelen dan hunne voeten en die hunner paarden hebben, niet op schuiten, wagens of spoorwegen vervoerd worden, noemt men die marschen snelle of geforceerde marschen. Gewoonlijk moet men daarbij zonder indeeling van den dag marcheren; de troepen leggen namelijk 4 à 5 uren af, houden dan 3 à 6 uren rust, waarbij, zoo men tijd en gelegenheid heeft, gekookt wordt, breken weder op, enz. Dergelijke geforceerde marschen kunnen niet lang volgehouden worden, hoogstens 3 dagen achter elkander: in 48 uren kan men daarbij 20 uren afleggen. Nachtmarschen worden zoo veel mogelijk vermeden en zulks is bij eene goede tijdsverdeeling wel mogelijk. De nachtmarschen worden veel langzamer volbragt dan die bij dag, zij geven gemakkelijk aanleiding tot wanorde en menschen en paarden, vooral de laatsten, die over dag niet slapen kunnen, worden spoedig uitgeput. Het uur waarop de marsch begonnen wordt, is afhankelijk van het jaargetijde, deels wegens de temperatuur, deels omdat men het marcheren in de duisternis vermijden wil. Kavallerie en artillerie moeten voor den afmarsch eerst de paarden verzorgen, de ruiters en

{==10==} {>>pagina-aanduiding<<}

stukrijders dus 2 uren vóór den afmarsch opstaan; in den zomer begint men gewoonlijk den marsch tusschen 4 en 5 uur, in de lente en den herfst tusschen 5 en 6 en 's winters om 7 uur.
Naarmate van de stelling, waarop men zich bij oorlogsmarschen ten opzigte van den vijand bevindt, verdeelt men ze in frontmarschen, flankmarschen en terugtogtsmarschen. Bij de eersten en laatsten is de rigting van den marsch loodregt op het werkelijke of vooronderstelde front van den vijand. Bij flankmarschen trekken onze kolonnen evenwijdig met 's vijands front voort, waarbij men ten doel kan hebben, hetzij een zeker punt te winnen, vanwaar men den vijand groot nadeel kan toebrengen, hetzij een punt, waar men niets meer van hem te vreezen heeft. Gewoonlijk gaan de flankmarschen voor zeer gevaarlijk door; als men het echter goed beschouwt, is men daarbij, als de maatregelen goed en doelmatig genomen zijn, even slagvaardig als bij front- of terugtogtsmarschen. Het is intusschen waar, dat flankmarschen, met welk doel ook ondernomen, gewoonlijk onder omstandigheden plaats hebben, die het minder wenschelijk doen zijn, dat men gedurende hunne uitvoering tot het gevecht gedwongen wordt. Het is echter verkeerd, daarvoor de moeijelijkheden van de ontwikkeling tot het gevecht, als reden op te geven.
2o. Eene wijs, waarop gemarcheerd wordt; men onderscheidt zoo verschillende marschen, die in vroeger tijd slechts door bijzondere korpsen mogten gespeeld of geslagen worden, bijvoorbeeld: de grenadiermarsch, de jagermarsch, de dragondermarsch, enz. Zie ook Generale marsch.

Marschbataillon.

Men geeft dezen naam aan bataillons, die uit manschappen van verschillende regimenten, brigades, enz. voorloopig zijn zamengesteld, alleen om uit de depôts naar het leger te velde geleid te worden. Zoodra zij daar aangekomen zijn, worden zij opgelost en de soldaten bij hunne respectieve korpsen ingedeeld.

Marschdispositie, marschorde.

Zie Dispositiën.


Marschkolonne, marschvorm.

Zie Kolonnen en Formatiën, waar ook het noodzakelijke voor de zeemagt is opgegeven.

Marschlijn.

De weg, die door eene kolonne gevolgd wordt.

Marschorder.

Eene schriftelijke order, die zoowel aan afzonderlijk in dienst reizende officieren als aan gewapende en ongewapende detachementen gegeven wordt. Zij dient tevens als bewijs voor aanspraak op huisvesting en voeding of van transportmiddelen; voor afzonderlijk reizende onderofficieren of soldaten, dragen de M. den naam van reiswijzers.

Marschtableau.

Zie Dispositie.

Marschvorm.

Zie Formatiën, Kolonne.

Marsera.

Zie Zeilen.

Marsgasten.

Zie Gasten.

Martello.

Zie Toren.

Martingaal.

Zie Paardentuig.

Maskeren.

Een voornemen, eene stelling, een voorwerp M., is ze verbergen. Men maskeert een' hoofdaanval door eenen schijnaanval; eene batterij door daar voor opgestelde kavallerie of in de versterkingskunst door een' daarvoor liggenden muur of door in de embrasures der borstwering stukken grond te laten staan, die de openingen verbergen en die men wegsteekt als men het vuur openen, de batterij demaskeren wil. Indien men eene kanonbatterij door eenen muur gemaskeerd heeft, dan moet men maatregelen nemen om dien muur, spoedig te kunnen oprui-
{==11==} {>>pagina-aanduiding<<}
men. Dit geschiedt bijv. door den aanleg van eenen kelder, die met een zwak wulf gesloten is, onder den muur; in den sleutel van het wulf wordt eene buskruidlading aangebrat, waardoor men op het juiste oogenblik het wulf vernielt, zoodat de muur dan in den kelder stort. Somtijds past men het woord M. ook wel eens op het vijandelijke object toe; men noemt dan eene vijandelijke vesting M., haar voorbijtrekken, zonder er zich verder mede te bemoeijen.

Massa.

1o. Gelijkluidend met gesloten kolonne, zonder dat daarbij de sterkte van de troepenafdeeling, waaruit zij bestaat, in aanmerking komt; men kan dus ook in plaats van bataillonskolonne, bataillonsmassa zeggen; het volle carré wordt dikwijls verdedigingsmassa genoemd. Zie Formatiën. 2o. De gesloten kolonne uit eene grootere troepenafdeeling dan eene taktische eenheid bestaande of ook de formatie, welke men verkrijgt als men verschillende taktische eenheden, elk op zich zelf in gesloten kolonne zamengetrokken, digt naast elkander plaatst. In deze beteekenis spreekt men van brigademassa, divisiemassa. Deze formatie is bijzonder geschikt om zeer groote troepenafdeelingen, op een weinig doorsneden slagveld, buiten het eigenlijke gevecht te bewegen; het is dus eene manoeuvreerformatie. Napoleon maakte in het toppunt zijner keizerlijke magt van de divisiemassa ook gebruik als gevechtsvorm, bij voorbeeld bij Wagram, waar de divisiën als een bataillon en deze weder als een peloton beschouwd werden; eveneens handelde hij met brigademassa's bij Waterloo. Deze formatie bragt hem echter geene voordeelen aan, misschien ook dat zij door zijne generaals niet goed begrepen werd. 3o. Men noemt artilleriemassa een groot aantal vuurmonden van verschillende batterijen, die op één punt vereenigd worden, om een bepaald doel te bereiken, namelijk eene groote beslissing daar te stellen of af te wenden. Het gebruik van artilleriemassa's of groote batterijen is zeer oud. Een zeer schoon voorbeeld vindt men reeds in den slag van Ravenna, den 11den April 1512. In den 30-jarigen oorlog waren zij zeer in zwang, zoo als de veldslagen van Breitenfeld en Lutzen bewijzen; daarop ging haar gebruik grootendeels verloren; evenwel komen zij toch ook in den Spaanschen successieoorlog, bij voorbeeld bij Malplaquet voor, en bij Frederik den Grooten vindt men ze terug in de vuurmonden, die hij bij de grenadiervoorhoeden indeelde. In de Napoleontische oorlogen, gaf vooral de generaal Sénarmont weder eene nieuwe vlugt aan het gebruik van artilleriemassa's; als voorbeelden ter navolging kan men de veldslagen van Friedland en Ocana aanhalen; de groote batterij van honderd stukken in den slag bij Wagram is eerder ten onregte, dan met regt beroemd. In den nieuweren tijd gebruikten de Russen in 1831 voor Warschau en Haynau in 1849 bij Temeswar de artillerie in massa. Zie ook Vechtwijze en hetgeen in dat artikel omtrent de reserve-artillerie gezegd wordt. Hetgeen men door massastelling verstaan moet, blijkt uit hetgeen onder 1o. en 2o. is gezegd. Over massataktiek zie men Taktiek en Vechtwijze.

Mast.

Een M. is een lang opgaand hout, aan boord der schepen, bestemd om daaraan de zeilen uit te spannen. Alle eigenlijke oorlogsschepen hebben drie groote opstaande masten, die achter elkander in een regte lijn liggen en die van voren naar achteren gerekend fokkemast, groote mast en bezaans- of kruismast genoemd worden; als men de lengte over den steven in 100 deelen verdeelt, ligt de fokkemast op 16 of 18, de groote op 54-56, en de bezaansmast op 84 of 86 van die deelen. Elk dier masten bestaat evenwel niet uit een enkel stuk, maar uit den eigenlijken M. en verschillende verlengstukken, die zijne hoogte vermeerderen en afgenomen kunnen worden. Deze verlengstukken heeten stengen en wel de eerste, die onmiddelijk aan den eigenlijken M. bevestigd is, alleen steng,

{==12==} {>>pagina-aanduiding<<}

de volgende bramsteng en de hoogste, welke echter dikwijls ontbreekt, bovenbramsteng, welke beide laatsten meestal uit één stuk, lange bramsteng genoemd, bestaan. Ten einde de stengen der verschillende masten van elkander te onderscheiden, wordt voor die van den fokkemast, de lettergreep voor, voor die van den grooten mast het woord groote en voor die van den bezaansmast het woord kruis gezet. Men spreekt dus van voorbramsteng, groote bramsteng en kruisbramsteng. Voor deze laatste en de kruisbovenbramsteng zijn veelal de namen grietjessteng en bovengrietjessteng gebruikelijk. De eigenlijke mast bevat een middelgedeelte, stander of koning, dat uit twee aan elkander gelaschte stukken bestaat; het bovenste gedeelte, de top wordt regthoekig, het onderste gedeelte achtkant bijgehakt. Tegen den stander liggen de schalen, die den M. de behoorlijke dikte geven en door ijzeren kuipbanden bevestigd worden. Aan weerszijden van den top heeft men de wangen, die op 2/3 van de lengte van den M. naar beneden doorloopen. Voor tegen den M. houden de ooren, de wangen vast; zij steunen tevens de langzalings en vormen eene schuif waardoor de steng gaat. Tusschen de ooren van de mast ligt het rijbed, dat naar onderen verlengd wordt door de rijschaal; dit vormt een glad oppervlak, waarlangs de stengen en raas bij het strijken en hijschen glijden. Van onderen is de M. bijgehakt tot eene pen, die in het spoor, zijnde een zware klos met vierkante uithakking, rust. Het spoor van den grooten mast ligt op de kiel, die van den fokkemast op den oploop, die van den bezaansmast op het onderdek. De openingen in de dekken, waardoor de masten gaan heeten vissings. Zij worden goed voorzien en de M. daarin door keggen opgesloten. Van boven is de M. tot een dobbelsteen bijgehakt, waarover het ezelshoofd wordt gelegd; dit is een zwaar stuk hout, met eene vierkante uithakking voor den dobbelsteen en eene ronde opening, waar de steng doorgaat.
De zamenvoeging van den M. en de steng geschiedt door middel van het ezelshoofd en de zalings, die een vierkant gat vormen voor den M. het hart genaamd, waarin de hieling of het onderste gedeelte van de steng sluit, terwijl deze door het slothout, zijnde eene ijzeren bout, die door de hieling gaat en op de langzalings rust, wordt opgehouden. De stengen worden op dezelfde wijze met elkander verbonden.
De zalings aan den top van den eigenlijken mast dragen eene vloer, die met een hek omgeven is en mars of mastkorf genoemd wordt. Hij dient voor de uitkijken of voor de plaatsing van scherpschutters in het gevecht, tevens tot bevestiging van het stengewant. De bovenste zalings, bramzalings hebben geene marsen. Bij deze regt of bijna regt staande masten komt bij alle vaartuigen nog een liggende, die voor de boeg uitsteekt en eenen hoek van 25o of 30o met den horizont maakt, deze wordt boegspriet genoemd en zijne verlengstukken kluifhout en jaaghout. Deze M. is de hoofdsteun van het tuig.
Indien een vaartuig slechts twee masten heeft, dan wordt de grootste daarvan groote mast genoemd, de andere naarmate hij voor of achter den grootsten staat, fokke- of bezaanmast. De masten worden door verschillend zwaar touwwerk in hunne juiste stelling onderling en ten opzigte van het schip gehouden. De stagen steunen de masten naar voren, het want en de pardoens op de zijden en van achteren. Het want verzekert dus de masten tegen het slingeren, de stagen en de pardoens tegen het stampen. De stagen loopen van den top van den achtergelegen mast of steng naar den voet van den onmiddelijk daarvoor liggenden mast of steng, alwaar zij op eene kraag stijf gezet worden. Het want bestaat uit verschillende hoofdtouwen;

{==13==} {>>pagina-aanduiding<<}

dat der masten gaat van den top naar de rusten, zijnde zware deelen, die buiten boord uitsteken en waarop het met spanschroeven wordt vastgezet; het stengewant rust op eene verdikking den hommer en wordt bevestigd in de marsen; het bramstengewant gaat door gaten in de uiteinden der bramzalings, terwijl de pardoens van de toppen der stengen, bram- en bovenbramstengen naar de rusten loopen. De verschillende hoofdtouwen van het want zijn door weeflijnen met elkander verbonden, die het openteren gemakkelijk maken.

Materialen.

Gelijkluidend met bouwstoffen.

Materieel.

De legerbehoeften, wapens, munitie, voertuigen, enz., onverschillig of zij tot gebruik of tot verbruik bestemd zijn. 2o. Materieel der artillerie, der genie, artillerie-, geniebehoeften. 3o. Belegeringsmaterieel. Zie Belegering.

Maten.

De maten worden onderscheiden in lengtematen, vlaktematen, inhoudsmaten, hoekmaten en dynamische of krachtmaten. Men kan ze verdeelen in natuurlijke en kunstmatige, welke laatste slechts gewijzigde natuurlijke zijn.
Lengtematen. Tot het bepalen van groote afstanden bezigt men mijlen of uren gaans, bijv. daar waar dagmarschen te pas komen; voor kleinere afstanden gebruikt men den pas of de el en in de militaire techniek, de el of den voet. Wij laten hier de voornaamste lengtematen in Europa gebezigd volgen:
In Nederland is de eenheid der lengtematen de el (mètre), zijnde het veertig millioenste gedeelte van den omtrek des aardbols, gemeten op eenen middagcirkel. De el is verdeeld in 10 palm (decimètre), 100 duim (centimètre), 1000 streep (millimètre); 10 ellen zijn eene roede (decamètre), 100 roeden eene mijl (kilomètre). In Frankrijk en België heeft men dezelfde maten, met de hierboven tusschen haakjes gevoegde benamingen, waarbij nog gevoegd moeten worden de hectomètre van 10 decamètres en de myriamètre van 10 kilomètres. Een Fransch postuur (lieue de poste) is 4 kilomètres. Oude Nederlandsche maten zijn: de rijnlandsche voet van 0,3139465 el verdeeld in 12 duim of 144 lijn en de amsterdamsche voet van 0,283056 el. In Pruissen heeft men de Rijnlandsche of werkvoet van 0,3139465 el in 12 duim, elk van 12 lijn verdeeld en de geometrische of veldvoet van 0,3766 el in 10 duim, elk van 10 lijn verdeeld; 10 veldvoeten of 12 werkvoeten vormen eene roede van 5 passen; 2000 roeden of 10000 passen eene mijl. In Oostenrijk heeft men het klafter van 1,8967 el; dit is verdeeld in 6 voet, elk van 12 duim, elke duim van 12 lijn en elke lijn van 12 punt; 2 klafters vormen eene ingenieurroede, die in 10 voet, van 10 duim, van 10 lijn verdeeld wordt. De postmijl is 4000 klafters. Als maat voor paarden heeft men de vuist van 0,1054 el, als maat voor rekruten een streep van 0,0066 el. De eenheid der Russische lengtemaat is de sagène van 2,1526 el; zij wordt verdeeld in 3 archines elk van 16 werschok. De Russische voet is 0,3048 el en verdeeld in 12 duim van 10 lijn. De werst is 1500 archines of 1076,3 el. In Engeland heeft men als grondslag de yard van 0,9144 el, hij is verdeeld in 3 voet van 12 duim, van 10 of 12 lijn of 8 parts. De Engelsche mijl is 1609,3149 el, de Engelsche zeemijl 1851,9515 el (60 zeemijlen op één graad van den evenaar). De Zwitsersche voet is 0,3 el en verdeeld in 10 duim, 100 lijn of 1000 streep; een klafter telt 6 voet, eene roede 10 voet of 4 pas; een uur gaans 16000 voet. De Zwitsersche mijl is 10577,5 el. De Spaansche voet is 1/3 vara (0,2783 el); de nieuwe Spaansche legua is 8000 varas. De Deensche voet van 12 duim, 144 lijn of 1728 scrupel is 0,31376 el; 2 voeten vormen

{==14==} {>>pagina-aanduiding<<}

ééne el. De mijl is 7523 el. De Portugesche constructievoet is 0,3386 el. De brasse van 10 palmes, 2 varas of 3 1/3 cavados is 2,1859 el. De mijl is 6173,5 el. De Zweedsche voet van 10 duim of 100 lijn is 0,2969 el. De mijl telt 10688,5 el. De Romeinsche voet was 0,29529 el, de Grieksche 0,30634, de Arabische 0,26781, de Alexandrijnsche 0,35845 en de Hebreeuwsche vadem 0,53779 el. De Romeinsche mijl was 1476,4 el, het Romeinsche stadium 184,6 het Egyptische stadium 224,4 en de Lieue gaulosne 2210,2 el. De zeelieden meten met vadems van omtrent 6 voet; de bergwerkers met lachters van 6 à 8 voet. Als natuurlijke lengtematen zou men kunnen, opnoemen de duim, gelijk aan de breedte van den duim van eene groote mannenband, de span, gelijk aan de afstand tusschen de punten der uitgestrekte duim en wijsvinger, de voet gelijk aan de lengte van eenen grooten mansvoet, de pas eene matige schrede van ongeveer 2 1/2 voet, de klafter, hoogte van eenen grooten man, het uur gaans, den weg, die eene afzonderlijke voetganger in een uur tijds aflegt, ongeveer 6000 pas.
Vlaktematen worden in militairen zin gebezigd tot bepaling der legerruimte, der uitgestrektheid van kantonnementen, enz.; bij het bepalen der hoegrootheid van sommige werkzaamheden, bij voorbeeld bij de bekleeding van taluds, enz.; bij four-rageringen ter bepaling van de uitgestrektheid terrein die men aan eene troepenafdeeling aanwijst, enz. De eenheid der vlaktematen is het vierkant beschreven op de lengte-eenheid; men spreekt dus van vierkante voeten, ellen, mijlen, enz. De eenheid der Nederlandsche landmaat is de vierkante roede (are) zij is verdeeld in 100 vierkante ellen, (deciare) deze in 100 vierkante palmen (centiare), deze weder in 100 vierkante duimen (milliaren); 100 vierkante roeden vormen een vierkante bunder (hectare), 100 vierkante bunders eene vierkante mijl (myriare). De namen tusschen twee haakjes zijn die van de vlaktematen in Frankrijk en België. Oude Nederlandsche vlaktematen zijn de rijnlandsche □ morgen van 0,8516 bunder en de rijnlandsche □ roede van 14,1930 □ el. De Pruissische □ roede is 144 □ voet of 14,1827 □ el; de morgen is 180 □ roeden, de hoef 30 morgen. Het Oostenrijksche joch is 1600 □ klafters of 57,56 □ roeden. De Russische dessätin is 2400 □ sagènes, de □ sagène is 4,0317 □ el. De Engelsche yard of land telt 30 acres, de acre 40,4671 □ roeden. Het Zwitsersche juchart is 40000 □ voeten; de □ voet is 0,9 □ el. De Spaansche fanega is verdeeld in 9216 □ varas of 713,7874 □ el; 50 fanegas zijn gelijk aan een yugada. Een □ uur van 20 in een graad is 3086,4198, eene □ Duitsche mijl 5486,9684, een bouw op Java 0,7096 □ bunders.
De inhoudsmaten worden gebruikt om levensmiddelen te meten, waarbij men inhoudsmaten voor drooge en natte waren onderscheidt; om den arbeid te berekenen, bij voorbeeld als het verwerken van 1 kubieke el aarde tegen een' bepaalden prijs of in eenen bepaalden tijd geschiedt; tot het meten van brandhout; tot het bepalen der legerruimte, met het oog op het onderhouden van genoegzame versche lucht voor de gezondheid van den man; tot afmeting van buskruidladingen. In het algemeen wordt inhoudsmaat dikwijls in vervanging van het gewigt gebruikt. De eenheid der inhoudsmaten, is de cubus beschreven op de lengte-eenheid. De eenheid der Nederlandsche ligchaamsmaten is de kubieke el (stère) die bij het meten van brandhout, den naam van wisse, bij scheepsmeting dien van ton verkrijgt. Zij is verdeeld in 1000 kubieke palmen (millistère), deze in 100 kubieke duimen (centimètre cubique), deze in 1000 kub. streep (millimètre cubique). Voor drooge waren heeft men de kop (liter) gelijk aan een kub. palm, deze is verdeeld in 10 maatjes (decilitre): 10 kop zijn een schepel (décalitre), 10 schepels een mud (hectolitre), 30 mud een last. Voor

{==15==} {>>pagina-aanduiding<<}

Frankrijk en België geldt dezelfde opmerking als boven. In Pruissen heeft men voor ligchaamsmaat de kub. voet (30,9433 kub. palm) of de schachtroede van 144 kub. voet, voor brandhout heeft men de klafter van 108 kub. voet of de stapel (haufen) van 2 1/2 klafters; voor drooge waren is de eenheid de scheffel van 3072 rijnlandsche kub. duimen; deze is verdeeld in 16 metzen (0,2942 kop) 12 scheffels zijn een malter, 2 malters een wispel, 5 malters een last; voor natte waren is de eenheid het quart (1,1505 kan) van 1/3 metze of 64 rijnl. kub. duim. 720 quart geven een voeder, dat in 4 okshoofden, 6 oom, 12 emmers of 24 ankers verdeeld wordt. De ton bier is 100 quart. De Oostenrijksche metze voor drooge waren is 61,5 kop; zij wordt verdeeld in twee halve, 4 vierde metzen of 16 müllermasze; 30 metzen zijn een muth; voor natte waren heeft men de emmer van 56,6 kan, verdeeld in 40 maat elke maat in 2 halve, 4 seidels of 8 halve seidels. In Rusland heeft men voor brandhout de kub. sagène van 9,882195 kub. el. Voor drooge waren dient de tschetwert van 2,099016 mud, verdeeld in 8 tschetwerik van 4 tschetwerka, van 2 garnietz; voor natte waren de botschka van 40 wedro, 400 kruschka of 4000 tscharma; de kruschka is 1,23 kop. In Engeland bestaat als ligchaamsmaat de kub. voet van 28,3153 kub. palm. Voor steenkolen heeft men de chaldron van 12 zakken of 36 bushel; zij is 13,08517 mud. Voor drooge en natte waren dient de gallon van 4,54346 kop, voor drooge waren is hij verdeeld in 2 pottles, 4 quarters, 8 pinten of 32 gills; een bushel is 8 gallons, een ton 5 quarters, een last 2 ton; voor natte waren is de gallon in 4 quart of 8 pinten verdeeld; 126 gallons zijn een pijp, 2 pijpen een ton. In Zwitserland heeft men voor drooge waren het viertel (15 kop) verdeeld in 10 immi; 10 viertels zijn een malter. Brandhout wordt verkocht met klafters, die aan de voorzijde 36 kub. voet groot zijn, doch wier diepte naar de afmetingen van het hout verschilt. Voor natte waren bestaat de maat (1,5 kan) ingedeeld in twee halve maten of 4 schoppen; de saum bevat 100 maten. In Spanje is de eenheid der maten voor drooge waren de fanega van 57,15 kan: zij is verdeeld in 12 celimenes en deze in 4 quartillos; 12 fanegas zijn een cahix.
Hoeken worden overal gemeten met graden, waarbij de regte hoek en het daarmede overeenstemmende kwadrant, thans overal in 90 graden verdeeld is, daar de verdeeling in 100 graden, die door de Fransche omwenteling ontstond, niet is aangenomen.
Krachten worden gemeten door de beweging, die zij veroorzaken of zoo er geene beweging bestaat door het vergelijken der voortgebragte drukking, met die van eene bepaalde kracht, welke als maat is aangenomen en waartoe men de zwaartekracht bezigt. Als eenheid van drukking is bij ons aangenomen de zwaarte van het pond; of zoo er beweging ontstaat, de kracht die aan de eenheid van massa, in de eenheid van tijd eene versnelling 1 mededeelt. De zwaartekracht is dan niet de eenheid, daar deze in een tijd 1, aan eene massa 1, eene snelheid van 9,814 el mededeelt.
Als eenheid van arbeid neemt men aan het opligten van 1 pond op 1 el hoogte, dit is de kilogrammètre, el pond of dyname. In Duitschland 1 pond op 1 voet (fuszpfund) enz. Bij de werktuigen rekent men met paardenkrachten. Eene paardenkracht wordt voorgesteld door 75 pond, die in ééne sekonde, één el hoog opgeheven worden. De druk van waterdampen wordt gemeten met atmospheron, de druk van een atmospheer is van 1,033 pond op een □ duim.

Matroos.

Zie Bemanning.


{==16==} {>>pagina-aanduiding<<}

Mauritius en Lazarus (orde van St.).

Sardinische ridderorde in 1431 door Amadeus VIII, eerste hertog van Savoye gesticht.

Maximiliaan-Josephs-orde.

Militaire orde in 1805 door den koning Maximiliaan Joseph gesticht. Zij bestaat uit drie klassen. De 6 oudste grootkruisen, de 8 oudste kommandeurs en de 50 oudste ridders genieten een jaargeld, zoo lang zij in actieve dienst zijn.

Maximiliaanstoren.

Zie Toren.

Mechanika.

Wertuigkunde. Zie Wiskunde.

Medaille.

Een eereteeken van minderen rang, van brons of ijzer, somtijds ook van edele metalen vervaardigd, gewoonlijk in ronden vorm. Zulk eene medaille is meestal tot belooning van onderofficieren en soldaten bestemd of wordt uitgereikt ter herinnering aan eenen veldtogt of aan eenig wapenfeit. De medailles, die bij ons te lande bestaan, zijn vooreerst de bronzen, zilveren en gouden medailles voor trouwe diensten, de beide eerstgenoemden bij besluit van 19 Februarij 1825, de laatste bij besluit van den 11den Februarij 1859 ingesteld, tot belooning van onderofficieren en soldaten, die het land gedurende 12, 24 of 36 jaren onafgebroken trouw en eerlijk gediend hebben. Zij worden aan een oranjekleurig lint gedragen. Verder heeft men eene medaille van Doggersbank, aan een rood, wit en blaauw lint, die in October 1781 in goud aan de bevelhebbers der schepen, in zilver aan de officieren en onderofficieren werd uitgedeeld, eene Haagsche medaille aan een geel lint, met zwarte binnenranden, geschonken aan degenen, die den 17den Nov. 1813 het eerst de wapens hadden opgevat ter verdrijving der Franschen, eene Dordtsche medaille aan een wit lint met roode binnenranden van gelijke strekking, eene Naardensche medaille aan een wit, zwart en rood lint ter herinnering aan het beleg van Naarden, eene achthoekige medaille van Java aan een oranjekleurig lint tot belooning voor hen, die aan de veldtogten van 1825-1830 op Java hebben deelgenomen, eene Antwerpsche medaille aan een nassausblaauw lint voor de verdedigers der citadel van Antwerpen en eene medaille voor moed en trouw, zilver en brons, aan een nassausblaauw lint, die aan de niet-Europesche militairen van het leger in Nederlandsch Indië geschonken wordt.

Medicinaal pond.

Zie Gewigt.

Medjidjié.

Turksche ridderorde in 1852 gesticht.

Meel.

Zie Verpleging.

Meelpulver.

Zie Buskruid.

Meer.

Zie Wateren.

Meetketting.

Zie Ketting.

Meetkunst.

Zie Wiskunde.

Meetstok.

Eene regte staaf of stok, verdeeld volgens de lengtemaat van het land; voor naauwkeurige metingen is de voornaamste eigenschap van eenen M. dat hij steeds dezelfde lengte behoude; de houten meetstokken zijn de meestgebruikelijke, doch trekken krom door den invloed van de weersgesteldheid, metalen zetten uit en krimpen in, glazen zijn het minst aan veranderingen onderhevig, maar zijn duur en broos. Om naauwkeurig in horizontale rigting te meten, bezigt men het waterpas, dat men op den M. plaatst.

Meettafel of Planchet.

De M. bestaat uit eene vlakke, gladgeschaafde, vierkante plank of tafel van nagenoeg 5 à 6 palm in het vierkant en zoodanig zamengesteld, dat zij niet krom kan trekken. Op die plank wordt een stuk teekenpapier gespannen. Onder het blad is een koperen buisje, waarmede het op een koperen voetstuk geplaatst en door middel eener schroef daaraan bevestigd wordt. Het voet-
{==17==} {>>pagina-aanduiding<<}
stuk is door verschillende schroeven als anderszins zoodanig ingerigt, dat men het planchet in eenen horizontalen stand plaatsen en verder eene ronddraaijende beweging geven kan en wordt op eenen houten drievoet bevestigd. Bij de M. behoort een vizierliniaal of alhidade. Men teekent met dit instrument de standhoeken van verticale vlakken, die door het standpunt van den waarnemer en de verticale assen van twee of meer afgelegene voorwerpen gaan. Hiertoe plaatst men de M. boven het standpunt des waarnemers en geeft dit punt op het papier aan. Nadat de M. horizontaal gesteld is, schroeft men alle schroeven vast aan, rigt daarop de alhidade op een der voorwerpen en trekt langs den buitenkant van het liniaal eene potloodlijn; vervolgens brengt men de alhidade in de rigting van het tweede voorwerp en handelt eveneens; de hoek, welke men op het papier verkrijgt zal dan de gevraagde standhoek zijn. De M. is zeer geschikt om verschillende vraagstukken bij het werkdadig meten in het veld op te lossen; de ongelijke spanning van het papier en het onzindelijk worden daarvan, doen echter meestal het gebruik van de boussole, het astrolabium of den theodoliet verkiezen. Men zegt dat Johann Praetorius, in 1537 te Joachimsthal geboren, de uitvinder van de M. is.

Menage.

Zie Kookinrigtingen.

Merarchie.

Grieksche krijgsafdeeling van 128 rotten of 2048 man. Zie Phalanx.

Merlon.

Zie Geschutstellingen.

Mesopyrgion.

Zie Courtine.

Mestre de camp.

Zie Officieren.

Metaal.

1o. Grondstoffen, welke gewoonlijk zoodanig bepaald worden, dat zij van de niet-metalen onderscheiden zijn door hunnen glans, smaak- en reukeloosheid, ondoorschijnendheid en onoplosbaarheid. Bij de gestadige ontdekking van nieuwe grondstoffen, die moeijelijk tot de niet-metalen kunnen gebragt worden, is eene naauwkeurige bepaling van M. onmogelijk. De metalen, welke het meest bij het militair gebruik voorkomen, zijn ijzer, koper, lood, tin en zink. 2o. Gelijkluidend met brons of geschutmetaal.

Metaaldikte.

De dikte van de zielwanden.

Metalen kruis.

Een eereteeken, gegoten uit het metaal van het geschut, dat den 8sten Augustus 1831 bij Hasselt op den vijand veroverd was, werd den 12den Sept. 1831 door koning Willem I ingesteld en uitgereikt aan de militairen van allen rang, die aan de krijgsgebeurtenissen in België hadden deel genomen. Op de eene zijde van het kruis staat de zinspreuk: Trouw aan Koning en Vaderland en in het midden de jaartallen 1830-1831; op de keerzijde eene gekroonde W met een lauwerkrans omgeven en voor de vrijwilligers, het woord vrijwillig. Het wordt gedragen door de vrijwilligers aan een oranjelint met 3 lichtgroene, door de dienstpligtigen aan een oranjelint met drie donkerblaauwe strepen.

Michaël (orde van St.).

Beijersche orde den 29sten September 1693 door den hertog Joseph Clemens gesticht, den 11den September 1808 veranderd door koning Maximiliaan Joseph en den 6den Augustus 1810 bevestigd en bekrachtigd.

Michaël- en St. George-orde (St.).

Britsche orde gesticht den 27sten April 1818 door George III voor de inboorlingen der Jonische eilanden en van Maltha, den 16den Augustus 1832 door koning Willem IV veranderd. Zij bestaat uit 3 klassen en mag daarin gezamenlijk niet meer dan 60 leden tellen.

Middelbastion of vlak bastion

Een bastion, dat in plaats van op het snijpunt van twee courtines te liggen, op het midden eener courtine geplaatst is. Daarbij kunnen nu volstrekt geene hoekbastions zijn, of de hoekbastions zijn aanwezig en tusschen deze ligt een (gewoonlijk klein) middelbastion (piatta forma, moineau). Zij

{==18==} {>>pagina-aanduiding<<}

werden vroeger veelal gebezigd om de gebreken der oude vestingwerken, die zeer groote courtines hadden, te verbeteren.

Middeldek.

Zie Dek.

Middelkalf, Middellade.

Zie Affuiten.

Middellade

der depressie-affuit. Zie Affuiten.

Middenstuk.

Tappenstuk. Zie Kanonnen, Mortieren.

Midden.

Gelijkluidend met centrum.

Midshipman.

Kadet voor de zeedienst of adelborst.

Mijl.

Zie Maten.

Mijnen.

Men verstaat door mijn eene hoeveelheid buskruid in eenig ligchaam ingesloten, met het doel dit uit elkander te doen springen, er een gedeelte af te scheuren of een voorwerp te vernielen, dat insgelijks in dat ligchaam bevat is, benevens al hetgeen er noodig is om die hoeveelheid buskruid ter gewilde plaatse te brengen en haar te ontsteken. Aan elke voltooide mijn kan men onderscheiden, a. De communicatie, welke men van buiten af, bijvoorbeeld van de oppervlakte der aarde, daargesteld heeft om het punt te genaken, waar het buskruid moet geplaatst worden. Deze communicatie wordt galerij of gang genoemd, als zij in horizontale of weinig hellende rigting loopt, bij voorbeeld als men daarmede in de contrescarp eener vestinggracht doorgedrongen is, om onder het glacis te komen. Het uiteinde der galerij wordt kamer genoemd; de galerij is klimmend indien de kamer hooger dan de ingang ligt, dalend als het omgekeerde plaats vindt. De communicatie draagt den naam van put, als zij loodregt van boven naar beneden loopt. De ingang eener galerij, vooral als hij verwijd, is draagt den naam van portaal. b. De kamer, de ruimte aan het einde van de galerij of den put, daarin zelf of zijwaarts daarvan aangebragt en bestemd om de lading op te nemen. c. De lading, het buskruid, dat in zakken in de kamer wordt opgestapeld of zooals doorgaans plaats vindt in eene kist van kubieken vorm, kruidkist genoemd, geplaatst wordt. d. Het leivuur, de eene of andere inrigting, eene lange kruidworst, galvanische draden, enz., die van de lading uit de galerij of den put, naar de plaats voert, waar een mineur zonder zelf gevaar te loopen de lading kan ontsteken. e. De laatstgenoemde plaats, mijnhaard genoemd. f. De opstopping. Is de tegenstand in de rigting waarin de mijn moet werken, zeer groot, dan loopt men gevaar, dat de voorgestelde uitwerking niet te weeg wordt gebragt, dat veeleer het buskruidgas grootendeels, zonder uitwerking te doen, door de openstaande communicatie, de galerij of den put ontsnapt. Om dit te voorkomen, wordt meestal de communicatie met steenen, zoden, zandzakken opgevuld, ten minste tot zoodanigen afstand van de kamer, dat de tegenstand in deze rigting grooter is, dan in degene waarin men de werking wil doen plaats hebben. Men noemt dit de opstopping der mijn, de mijn opstoppen. Deze opstopping wordt dikwijls versterkt door dwarsbalken en schoren in de galerij te plaatsen en aan de zijwanden stevig te bevestigen. Naarmate eene mijn al dan niet opgestopt wordt, noemt men haar opgestapte of onopgestopte mijn. Men verstaat door mijnbouw in het bijzonder het uitgraven der gangen en putten, door laden der mijn het plaatsen der lading en der leivuren en het opstoppen, in het algemeen het voltooijen der mijn, zoodat zij elk oogenblik kan ontstoken worden. De werking eener mijn, hare uitbarsting wordt spel genoemd. Zoo zegt men, ‘de mijn speelt.’
De meeste oorlogsmijnen worden onder den grond vervaardigd en moeten deels daarop zelf of op voorwerpen daaronder werken. Stellen wij ons eene zwakke buskruidlading, bijv. van 10 pond op 10 el onder den horizontalen grond aangebragt in een uitgestrekt terrein, dan zal de zwakste tegenstand, die de mijn moet overwin-
{==19==} {>>pagina-aanduiding<<}
nen, juist in de loodregte rigting van de kruidlading tot aan de oppervlakte van den grond gelegen zijn; deze kortste lijn naar de digtst bij zijnde aardoppervlakte, onverschillig of deze al dan niet horizontaal is of zelfs loodregt staat, noemt men de kortste wederstandslijn. Indien wij ons bij het aangehaalde voorbeeld bepalen en onze lading van 10 pond ontsteken, dan zal hare uitwerking zoo zwak zijn, dat wij bij de aanmerkelijke lengte der kortste wederstandslijn, op de aardoppervlakte daarvan niets zullen bemerken; niettemin heeft eene uitwerking plaats gehad, het buskruid heeft zich onder den grond naar alle rigtingen uitgebreid en den grond rondom in elkander geperst; daar deze zamenpersing in alle rigtingen plaats had, zoo kunnen wij ons de ruimte, waarop deze krachtsontwikkeling zich uitstrekte, als een bol voorstellen; deze bol wordt de uitwerkingsfeer der mijn genoemd. Zoo wij aannemen, dat binnen deze uitwerkingsfeer eenige uitgraving bijv. eene waterleiding, eene vijandelijke mijngalerij, enz. bestaan had, dan zoude die uitwerking der mijn, hare wanden ineengedrukt, deze uitgraving dus over eene zekere uitgestrektheid vernield hebben. Zulke mijnen nu, wier werking zich onder de oppervlakte van den grond bepaalt, door de zwakte der lading in vergelijking tot de grootte der kortste wederstandslijn worden kwetsers, dampmijnen of camouflets genoemd. Indien wij in het boven vooronderstelde geval de lading in plaats van 10 pond op 1000 pond brengen, alle overige gegevens echter onveranderd laten, dan is de zaak geheel anders gesteld; deze sterke lading heft den grond in de rigting der kortste wederstandslijn en rondom omhoog, wij zien eene schoof aarde, steenen, enz. in de hoogte stijgen; een gedeelte dier opgeworpene massa wordt rondom verspreid, een ander gedeelte valt in de gemaakte opening terug en deze doet zich nu voor als een put, welke naar beneden naauwer wordt, wiens doorsnede met de oppervlakte der aarde een' cirkel van bepaalde middellijn vormt en die eene zekere diepte heeft. Deze put wordt trechter en de mijn, die eene zigtbare uitwerking boven den grond heeft trechtermijn genoemd. Ook bij zulk eene trechtermijn heeft eene uitwerking onder den grond plaats, maar deze is hier betrekkelijk geringer dan bij eenen kwetser, omdat de meeste kracht zich bovenwaarts ontwikkeld heeft. De straal van de bovenopening des trechters wordt straal des trechters genoemd, eene lijn van het midden der kamer tot aan eenig punt van den rand des trechters getrokken heet uitbarstingstraal. Uit onze beschouwing is het reeds duidelijk, dat men bij eene gegevene kortste wederstandslijn, door eene juiste keuze der lading al dan niet eene uitwerking boven den grond verkrijgen kan; men kan ook bij eene gegevene kortste wederstandslijn de lading zoodanig regelen, dat de trechter grooter of kleiner wordt. Indien men een bepaald doel heeft, is het natuurlijk van groot gewigt, dat men de grootte en den aard der uitwerking reeds vooraf kan bepalen; ten einde daartoe bepaalde gegevens te hebben, heeft men een aantal formules voor de berekening der mijnen daargesteld. Behalve van de grootte der uitwerkingsfeer, die men verlangt, hangt de grootte der lading ook nog af van de gesteldheid van den grond of van het ligchaam, waarin de mijn is aangelegd, van de zwaarte, dikte, taaiheid en veerkracht daarvan. In dit opzigt zijn de volgende stoffen tot elkander in verhouding als de bijgevoegde getallen: gewone aarde met kiezel vermengd 100, gewone aarde 112, grof zand 125, nat zand 131, aarde gemengd met kleine steenen, 141, kleiaarde met tufsteen 155, vette klei met steenen 169, rots 225, middelmatig metselwerk 166, nieuw zeer goed metselwerk 225, oud metselwerk 250. Heeft men dus gevonden, dat ter bereiking van zeker doel 100 pond buskruid voldoende is in gewone aarde met kiezel vermengd, dan zou men om datzelfde doel bij voorbeeld in rots te bereiken 225 pond buskruid noodig hebben. Naar de grootte van den straal

{==20==} {>>pagina-aanduiding<<}

des trechters in verhouding tot de kortste wederstandslijn heeft men aan de mijnen nog onderscheidene benamingen gegeven. Is de straal des trechters gelijk aan de kortste wederstandslijn dan verkrijgt men eene gewone mijn; is die straal kleiner dan verkrijgt men eene te zwak geladene of onderladene mijn (fourneau souschargé) en is de straal grooter dan de kortste wederstandslijn dan heet de mijn overladen mijn (fourneau surchargé) of drukkogel (globe de compression). Als twee mijnovens zoo digt bij elkander zijn aangelegd, dat de afstand hunner middelpunten minder bedraagt dan de som der stralen van de beide trechters, dan worden zij gekoppelde mijnovens genoemd.
De formule voor de berekening der lading van gewone mijnen is

P = n h3

waarin h, de diepte der mijn in ellen voorstelt, en P de grootte der lading in kilogrammen verkregen wordt. De coëfficiënt n bedraagt 1,456 voor gewonen grond; voor andere grondsoorten is hij verschillend; in tuinaarde 1,631, in grof zand 1,82 in vochtig of nat zand 1,907, in aarde gemengd met kleine steenen 2,053, in klei- of leemaarde met tufsteen vermengd 2,257, in vette klei met keisteenen 2,461, in rots 3,276, in middelmatig metselwerk 2,417, in nieuw zeer goed metselwerk 3,277, in oud zeer goed metselwerk 3,64 en in Romeinsch metselwerk 4,223. Voor overladene mijnen heeft men de formule Q = L f(n), waarin L de gewone lading en n de betrekking tusschen den straal des gegeven trechters en de kortste wederstandslijn aanduidt. Voor f(n) hebben verschillende schrijvers, verschillende uitkomsten gevonden. Die van Gumpertz en Le Brun, is bij de Franschen en bij onze mineurs aangenomen. Zij is f(n) = (0,91 n + 0,09)3 en hare uitkomsten komen in het algemeen het best met de proeven overeen. Voor overladene mijnen heeft men volgens Gumpertz en Le Brun f(n) = (3n + 4/7)3, waardoor Q = L (3n + 4/7)3 wordt. Voor camoufletten of kwetsers moet hierin n = o gesteld worden, zoodat hiervoor Q = (4/7)3 = 0,19 L wordt. Gewone mijnen, wier lading niet dieper dan 3 à 4 ellen onder den grond ligt, en die in het veld het meest gebruikt worden, noemt men fladdermijnen.
Indien men mijngalerijen of putten in rotsachtigen grond daarstelt, dan zijn de zijwanden en de zoldering stevig genoeg; dit is echter het geval niet meer, als men in lossen grond werkt; hier moeten de wanden en de zoldering door eene bekleeding gesteund worden en die bekleeding moet hand aan hand met de verdere uitgraving van den grond gepaard gaan. Men kan deze bekleeding van metselwerk maken, terwijl men de galerij of den put welft en dit geschiedt dan ook bij permanente mijnstelsels; maar deze bekleeding kan niet gelijktijdig met de uitgraving van den grond geschieden; dese laatste wijze van arbeiden kan alleen met houtwerk plaats hebben. De permanente mijnstelsels moeten dus eerst insgelijks met hout bekleed worden, terwijl in den zoo daargestelden gang, later het metselwerk wordt aangebragt; de bouw van putten maakt eene uitzondering op dien regel. Galerijen en putten, die slechts korten tijd moeten dienen, krijgen geene gemetselde bekleeding. Men onderscheidt bij den mijnbouw met houtwerk, den bouw van galerijen en dien van putten en voorts dien met gewone en met Hollandsche ramen. Bij den bouw van galerijen en putten bezigt men kozijnen of ramen, piketten, buitendien bekleedingsplanken, houten wiggen, zweeplatten en spijkers, terwijl de voornaamste gereedschappen bestaan in schoppen, krabbers, houweelen en pikken van verschillenden aard, handmokers, zagen, traceerlijnen, timmermans-waterpassen,

{==21==} {>>pagina-aanduiding<<}

schietlooden, kruiwagens en rolwagens, enz. De putten verkrijgen gewoonlijk 1 el in het vierkant. Men legt eerst op den grond waterpas een zoogenaamd oorraam, dat uit vier ribben bestaat, welke ieder 2 el lang en 15 duim zwaar zijn en die op 35 duim van de einden halfhouts in elkander gewerkt zijn. Om het verschuiven van dit raam te beletten, worden de uitstekende gedeelten, ooren genoemd, in den grond ingegraven of door piketpalen vastgezet. Vervolgens wordt de grond binnen het raam uitgegraven, zoo veel mogelijk loodregt naar beneden en zoo wijd, dat men achter de ribben van het raam, planken kan steken. Wanneer men op 1 el of meer diepte gekomen is, naarmate de gesteldheid van den grond zulks gedoogt of naar de afmetingen der bekleedingsplanken, wordt een tweede raam geplaatst, dat dezelfde inwendige afmetingen als het eerste raam, doch geene ooren heeft. Dit raam wordt zuiver waterpas gelegd, met de hoeken en ribben juist loodregt beneden die van het oorraam en voorts met zweeplatten aan het oorraam opgehangen en bevestigd. Achter deze beide ramen wordt nu de plankenbekleeding aan den buitenkant der ribben met houten hamers of sleggen ingedreven, terwijl tusschen de ribben van het onderraam en elk der planken houten wiggen gestoken worden, om ruimte voor het volgende vak te verkrijgen. Op deze wijze gaat men voort; men graaft den grond uit tot op de plaats, waar het derde raam moet komen, plaatst dit op de aangeduide wijze en nadat men de wiggen uitgetrokken heeft, schuift men op nieuw bekleedingsplanken achter de ribben van het tweede en derde raam. Zoo voortgaande, komt men ten laatste op de plaats, waar de kamer moet komen. Indien de grond zeer vast is, kan somtijds de bekleeding geheel achterwege blijven en zal het voldoende zijn, den grond hier en daar te schoren. De uitgegraven grond wordt met manden uit den put opgeheschen en in de nabijheid daarvan opgehoopt.
De hoogte van een vak wordt gerekend van den bovenkant van het bovenste tot dien van het volgende raam en bedraagt in den regel 1 el, dewijl de bekleedingsplanken meestal eene lengte van 1,10 à 1,20 bezitten.
De mijngangen of galerijen worden op eene overeenkomstige wijze bekleed; de ramen worden hier kozijnen genoemd en bestaan uit eenen dorpel, twee stijlen en eenen bovenlegger, allen van ribhout vervaardigd en aan de uiteinden met inkepingen in elkander gewerkt. In eene gereed zijnde galerij staan de kozijnen ongeveer op 1 el onderlingen afstand; tusschen de stijlen en den bovenlegger en den grond zijn de bekleedingsplanken, welke de bekleeding vormen zoodanig geplaatst, dat elk hunner door twee kozijnen vastgehouden en tegen den grond gedrukt wordt. Daar de planken slechts 20 à 30 duim breed zijn, behooren er 4 à 6 tot vorming van de zoldering en van de zijwanden; ten einde ze nu gelijkmatig tegen den grond te drukken wordt tusschen hen en de stijlen en bovenlegger eene lat, vulstuk genoemd, geschoven; tusschen die vulstukken en het kozijn worden wiggen geplaatst, die later door kleinere vervangen worden, opdat men daartusschen en het kozijn de bekleedingsplanken voor het volgende vak zoude kunnen inschuiven. Men noemt vak de geheele ruimte tusschen de voorzijden van twee opvolgende kozijnen gelegen. De werkzaamheden volgen elkander op de volgende wijze op: eerst wordt een kozijn geplaatst, daarna worden op den bovenlegger de zolderingsplanken eenigzins bovenwaarts hellende gelegd; terwijl nu een man den grond onder de zolderingplanken uitgraaft, schuift een ander ze door middel van den handmoker voort, zoodat boven den eersten mineur steeds eene houten zoldering blijft. Nadat deze nu met zijne uitgraving benedenwaarts vordert, moeten ook langzamerhand de zijplanken voortgeschoven worden. Men zoude nu op die wijze met de uitgraving kunnen voortgaan, totdat een vak gereed was en een nieuw kozijn kon geplaatst worden; dit wordt

{==22==} {>>pagina-aanduiding<<}

echter door velerlei bezwaren belet. Vooreerst wordt de drukking van den grond op de voorste uiteinden der planken altijd zeer aanzienlijk; deze worden naar beneden gedrukt en de ruimte, welke tusschen het tweede kozijn en de planken moet blijven, opdat men daar de vulstukken, de wiggen en de bekleedingsplanken voor het tweede vak zoude kunnen plaatsen, gaat verloren; ten anderen stort ook de grond voorwaarts van de uitgraving in. Om hierin nu te voorzien, graaft de arbeidende mineur het begonnen vak eerst bovenwaarts slechts op de halve lengte uit en plaatst hier eene zoogenaamde schermplank, die den grond tegenhoudt en die zelfs weder door schoorplanken gesteund wordt, die men daartusschen en de stijlen van het reeds geplaatste kozijn stelt; vervolgens wordt de ruimte voor eene tweede schermplank gemaakt en op die wijze voortgegaan tot aan den bodem toe. Heeft men op die wijze een half vak uitgegraven, dan wordt een loos kozijn geplaatst, dat geheel gelijkvormig met een eigenlijk kozijn is, doch eenigzins grooter afmetingen heeft. Daar nu echter de schoorplanken tusschen de schermplanken en de stijlen van het geplaatste kozijn, het plaatsen van het looze kozijn verhinderen, moeten deze weggenomen worden; opdat echter de schermplanken niet zouden vallen, wordt tegen het midden daarvan eene plank regt overeind gesteld en tegen den bodem der galerij geschoord. Het loos kozijn kan nu geplaatst en elke schermplank weder tegen de stijlen daarvan geschoord worden. De regtstaande schoorplank wordt dan weggenomen en de uitgraving voortgezet tot men de plaats heeft bereikt, waar een gewoon kozijn moet komen te staan. Hiermede handelt men op dezelfde wijze als met het plaatsen van het loos kozijn. Bij het gebruik maken van het scherm moeten de bekleedingsplanken altijd zoo lang zijn, dat zij, na de uitgraving van een vak, tegen de geplaatste schermplanken aansluiten. Nadat het tweede kozijn geplaatst is worden de vulstukken en wiggen en het looze kozijn weggenomen. Zoo lang de galerij in dezelfde rigting voortgaat, handelt men bij alle volgende vakken op dezelfde wijze. Moet zij eene wending maken, dan moet het tweede kozijn aan de zijde, waarheen de wending moet plaats hebben, iets digter bij het eerste geplaatst worden dan aan de andere zijde, het derde in verhouding eveneens, alsmede het vierde en de volgende totdat de wendingshoek verkregen is. Indien eene galerij eene bepaalde helling moet verkrijgen, dan moet de dorpel van elk volgend kozijn, naar verhouding hooger of lager dan die van het voorgaande gelegd worden; de zolderingplanken moeten die helling volgen; bij dalende galerijen, als de helling niet te sterk is, maakt men de zoldering gaarne horizontaal.
Een Hollandsch raam bestaat uit 4 even breede planken, ter breedte van 25 à 30 en ter dikte van 4 duimen, die even als bij de kozijnen, dorpel, stijlen en bovenlegger genoemd worden. Het raam heeft binnenwaarts eene hoogte van 80 en eene breedte van 65 duim. De dorpel en de bovenlegger hebben ieder twee inkepingen ter wijdte van een derde der breedte van de plank, waarin de pennen van de stijlen passen. Om eene galerij met Hollandsche ramen te bouwen plaatst men, nadat men eerst daarvoor ruimte gemaakt heeft, eerst het eerste raam, graaft voorts zoo ver uit, dat men het tweede raam kan stellen, welks dorpel digt achter die van het eerste komt te liggen, en zoo voorts; indien de galerij hellend moet zijn, dan wordt reeds de dorpel van het eerste raam dienovereenkomstig geplaatst, en zoo vervolgens alle anderen. Om wendingen te maken heeft men ramen, wier dorpel en bovenlegger aan de eene zijde breeder dan aan de andere zijde is en die verschillende stijlen hebben. Bij den aanleg van mijnputten met Hollandsche ramen ook wel aanvalsputten genoemd, omdat de aanvallende mineur daarvan dikwerf gebruik maakt, bezigt men ramen van 80 duim wijdte binnenwerks. De middellijn eener galerij

{==23==} {>>pagina-aanduiding<<}

wordt hare rigtingslijn genoemd; indien men nu eene voltooide galerij heeft en daaruit eene andere onder eenen willekeurigen hoek wil aanleggen dan moet daartoe een gedeelte van de zijwanden der galerij weggenomen worden, somtijds zelfs belangrijke gedeelten, bijv. stijlen. Men moet dan bijzondere maatregelen nemen om het instorten op die plaats te beletten. Indien zulk eene wending niet regthoekig is, dan komt eerst het tweede kozijn der nieuwe galerij loodregt op de nieuwe rigting te staan, terwijl dan het eerste in de zijwand der oude galerij ligt. Men kan ook en dit zal zelfs veeltijds het geval zijn, uit den bodem eener put eene mijngalerij openen; men zal dan eveneens dergelijke maatregelen moeten nemen. - Gemetselde galerijen, dienen eerst in hout aangelegd te worden en daarbij veel grooter afmetingen te verkrijgen, opdat men ruimte voor het metselwerk zoude verkrijgen. - Dikwijls zoude men wegens de noodzakelijke afmetingen, de werkzaamheden met Hollandsche ramen kunnen verrigten, indien de losheid van den grond, den aanleg met gewone kozijnen niet verkieslijk maakte. Wel is waar kan men ook in lossen grond Hollandsche ramen bezigen, maar men moet dan eerst den bovenlegger plaatsen en om dezen te dragen stutten aanbrengen, wat evenveel tijds kost als het werk met gewone kozijnen. Hiermede kan men in het uur ongeveer 20 à 30 duim vorderen, met Hollandsche ramen 1 en bij gunstige omstandigheden zelfs 2 el.
Bij het laden der mijnen komen de volgende zaken in aanmerking: a. het uitgraven der kamer, als de buskruidkist niet onmiddelijk op den bodem der galerij of van den put geplaatst moet worden. b. het plaatsen der buskruidkist, die uit planken vervaardigd, de juiste afmetingen moet hebben tot het bevatten der lading benevens eene opening tot doorlating van het leivuur of van den worstkoker. De buskruidkist is gesloten door een' deksel, waarin eene schuif is aangebragt tot doorlating der lading; zoo die niet voorhanden is wordt de deksel er los opgelegd. c. Het plaatsen der lading, die in lederen zakken naar de mijnkamer wordt aangevoerd en door een' onderofficier met behulp van blikken buskruidmaten in de kist geschud en verdeeld wordt, waarop de schuif gesloten of de deksel met houten pennen en eenen koperen hamer vastgespijkerd wordt; bij dezen arbeid moet de grootste voorzigtigheid heerschen en wanneer zij niet in de duisternis kan verrigt worden, moet zij bij eene Davy'sche veiligheidslamp of eene dievenlantaren plaats hebben. d. Het geheele schikken van het leivuur, dat in zoo ver zijne verbinding met de lading aangaat reeds voor het inschudden van het kruid in de kist moet geschied zijn. e. Het opstoppen en schoren. De schoren worden tegen de stijlen gestut; bij Hollandsche ramen wordt eene opening in de bekleeding gemaakt, of daarin een schoorraam geplaatst, tot steun der schoren. Met hetzelfde doel worden in de regtstandsmuren van gemetselde galerijen van afstand tot afstand sponningen gelaten. Men kan de opstopping rondom de buskruidkist beginnen of daarom heen eene open ruimte laten, dit zal voordeelig zijn indien deze ruimte 8 à 6 maal zoo groot is als het volume der lading, waardoor zich voor de eigenlijke uitwerking eene grootere hoeveelheid buskruidgas kan ontwikkelen. Eene goede opstopping moet ten minste iets langer zijn dan de uitbarstingstraal, bij de kwetsers als de uitwerkingstraal. Het spreekt van zelve dat men bij die opstopping wel zorgen moet, het leivuur niet te beschadigen. Eeu onderofficier verrigt gewoonlijk die opstopping en eene keten manschappen reikt hem voor en na de materialen aan.
De mijnen worden gebezigd: 1o. tot versterking van veldwerken; hier bedient men zich van gewone fladdermijnen onder het glacis op 8 à 10 el van de contrescarp met 50 à 100 pond buskruid geladen, om den vijand bij de bestorming in verwarring te brengen, somtijds ook van steenmijnen (zie Steenmijnen) op den bodem der gracht, op dezelfde wijze legt men ze bij afzonderlijke vestingwerken onder het

{==24==} {>>pagina-aanduiding<<}

glacis of bij reduits in de binnenruimte der werken aan; 2o. tot vernieling (zie Vernieling) van bruggen en dijken, om den vijand het gebruik daarvan te beletten, van verlaten vestingwerken, muren, gebouwen, enz.; 3o. door den verdediger eener vesting om de batterijen en loopgraven aan den aanvaller in de lucht te doen vliegen; 4o. door den aanvaller eener vesting om onder den hoofdwal te geraken en daarin eene bres te vormen. Deze beide laatste omstandigheden hebben den zoogenaamden mijnoorlog doen geboren worden. Daar de aanvaller reeds voor de uitvinding van het buskruid, onderaardsche gangen onder de muren der vestingen vervaardigd had, hetzij om die door uitgraving te doen instorten, hetzij om daardoor in het inwendige der vesting te geraken, zoo was niets natuurlijker, dan dat hij nu mijnen onder den wal maakte, ze van eene buskruidlading voorzag en deze ontstak. Deze handelwijze moet in 1500 het eerst, op raad van Navarro tegen St. Giorgio op het eiland Cephalonia met goed gevolg beproefd zijn geworden, daarna in 1503 tegen de forten, die de haven van Napels verdedigden. Het was nu even natuurlijk, dat de verdediger als hij zich op die wijze bedreigd waande, contramijnen aanlegde om daarin de onderaardsche werkzaamheden van den aanvaller te bespieden en zijne aanvalsgalerijen te vernielen, eer zij geheel voltooid waren. In het eerst konden deze contramijnen slechts onder den hoofdwal en de daarvoor liggende hoofdgracht aangelegd worden; het moest evenwel nog veel voordeeliger zijn, als de verdediger daarmede zijnen vijand zoo ver mogelijk te gemoet ging. Daartoe bood nu de contrescarpe eene gunstige gelegenheid aan; de verdediger kon gemakkelijk uitgaande van den bodem der gracht, als deze namelijk droog en niet moerassig was, mijnen onder het glacis aanleggen, vooreerst met het doel om de mijnen van den vijand te vernielen, voor dat deze daarmede het punt bereikt had, waar hij bres wilde maken. Spoedig voegde zich bij dit doel een ander; als namelijk de aanvaller niet onder de aarde naderde, dan kon de verdediger ook uit zijne galerijen de gewone aanvalswerken van den vijand in de lucht doen springen. Door deze voortdurende hinderpalen, die hem daardoor in den weg worden gelegd, was nu ook de aanvaller verpligt onder den grond te naderen, om den verdediger op te zoeken en zijne galerijen te vernielen, terwijl hij tevens door dezen onderaardschen oorlog den voortgang zijner belegeringswerken voorbereidde. De verdediger was bij dezen mijnoorlog altijd in het voordeel, al ware het alleen door de uiterst langzame vorderingen van den aanvaller, dewijl alle onderaardsche werkzaamheden veel tijd kosten. Van daar zien wij van af de 17de eeuw, de vestingbouwkundigen bij de vestingen zeer dikwijls mijnstelsels onder den bedekten weg en het glacis aanleggen. Een eenvoudig mijnstelsel bestaat uit: a. de hoofdgalerijen, die zich van den bodem der contrescarpe van de drooge hoofdgracht, namelijk voor de saillanten der bastions en ravelijnen, ten getale van 3 of 4 voor elken saillant, en op 40 à 70 el onderlingen afstand, onder het glacis uitstrekken; b. de zijtakken, die van de hoofdgalerijen onder hoeken van 45o tot 60o regts en links, zij- en voorwaarts loopen; c. de hoor- of luistergangen, die zich hetzij van de zijtakken in meer of minder evenwijdige rigting met de hoofdgalerijen voorwaarts uitstrekken of die alleen de uiteinden der hoofdgalerijen vormen. Het geheele terrein wordt dus onderaardsch met eene soort van net (araignée) doorsneden; de aanvaller kan geene schrede doen, zonder in de uitwerkingssfeer van eene der luistergangen te komen, van waar zijne galerijen dan vernield kunnen worden.
Goulon schijnt de eerste geweest te zijn, die een bepaald mijnstelsel heeft voorgesteld. Hij was eerst in Fransche dienst, later generaal in dienst der Keizerlijken. In het jaar 1706 gaf hij eene verhandeling over den aanval en de verdediging in

{==25==} {>>pagina-aanduiding<<}

het licht. De overige voornaamste stelsels zijn die van Mégrigny, Cormontaigne, Vallière, Turmei, Belidor, Le Febvre, Rugi, Mouzé, Dubuat, Marescot, Gillot, Gumpertz en Lebrun en Von der Lahr, wiens stelsel het meeste overeenkomst met het hiervoren beschrevene heeft. De hoofdgalerijen worden reeds in vredestijd gemetseld, terwijl men voor de zijtakken nissen (amorçes) vervaardigt; de verdere voltooijing der zijtakken en aanleg der luistergangen op de fronten, die de vijand wezenlijk aanvalt, geschieden dan gedurende de belegering en deze werkzaamheden worden dan natuurlijkerwijze met hout verrigt. De mineurs hebben zich evenwel niet tot dit eenvoudige stelsel bepaald; zij hebben daar vooreerst nog zoogenaamde contrescarpgalerijen bijgevoegd, die langs de contrescarpmuren loopen, die alzoo de hoofdgalerijen met elkander verbinden, voorts buiten- of omvanggalerijen, die op eenen afstand van 30 à 40 ellen evenwijdig met de contrescarpgalerijen loopen. Von der Lahr keurt deze af, omdat daardoor alle deelen van het geheele mijnstelsel zoo naauw met elkander verbonden zijn, dat de rook van elke uitbarsting zich overal verspreidt en de vijand, wanneer hij ergens binnengedrongen is, het geheele stelsel kan bemagtigen. Het doel, om den aanleg der vijandelijke bresbatterijen nog meer te vertragen dan door een eenvoudig mijnstelsel mogelijk is, heeft bij Vallière in het begin der 18de eeuw het denkbeeld opgewekt, de étagemijnen voor te stellen. Hierbij zijn verschillende verdiepingen mijnen boven elkander aangelegd; de eene verdieping is dan door putten, waarin zich trappen bevinden, met de andere verbonden. Hierdoor is men in staat gesteld, een en hetzelfde punt van het glacis onderscheidene malen in de lucht te doen vliegen. Indien door eene losbarsting een gedeelte der eigen mijnen van de bovenste verdieping vernield is, dan kan men in de volgende verdieping op nieuw eene mijn laden en ontsteken. Behalve de buitengewoon groote onkosten van den aanleg dier mijnen en hunne omslagtigheid, hadden zij nog andere nadeelen, die verder duidelijk zullen worden.
De uitbreiding, die men aan een mijnstelsel kan geven, wordt daardoor begrensd, dat aan de uiteinden der hoofdgalerijen als deze langer dan 40 of 50 el zijn, genoegzame lucht voor de ademhaling ontbreekt, zelfs zonder dat eene uitbarsting heeft plaats gehad, met des te meer reden dus wanneer de kruiddamp zich daarin verspreidt. Dit gebrek aan lucht is grooter bij naauwe dan bij ruime en hooge, grooter bij horizontale of dalende dan bij klimmende galerijen, grooter in afgelegen zijtakken dan in de hoofdgalerijen. Om hierin eenigzins te voorzien, worden de galerijen van afstand tot afstand somtijds voorzien van luchtkokers, die van de zoldering bij wijze van schoorsteenen naar de oppervlakte van den grond loopen. Behalve dat zij de rigting der galerijen aan den vijand doen kennen, geven zij hem de gelegenheid de galerijen met verpestende dampen onbruikbaar te maken en bevorderen zij daarenboven de wegtrekking van den kruiddamp weinig. Men bezigt ook wel ventilators, welke bestaan uit houten, blikken of lederen kokers, die langs de zoldering der galerij loopen en uit een toestel, dat in de opene lucht of bij den ingang der galerij is aangebragt. Door dezen toestel wordt nu de bedorven lucht uit de galerijen gezogen, terwijl daarvoor versche lucht in de plaats komt of wel versche lucht in de galerijen geperst, terwijl de bedorven lucht daaruit verdreven wordt. De meest gebruikelijke toestellen van dien aard zijn schoorsteenen, waaronder vuur wordt aangelegd; deze zijn echter niet zeer aanbevelingswaardig; de Freibergsche luchtpomp bestaat uit een vat met water, van boven open en waarin door den bodem het uiteinde der buizen uit de galerij tot boven den waterspiegel reikt, alwaar het met eene klep gesloten is. In dit vat past een tweede, dat van onderen open en van boven van eene klep voorzien is. Wordt nu dit tweede vat

{==26==} {>>pagina-aanduiding<<}

opgeligt, dan wordt de lucht boven den waterspiegel verdund, de bedorven lucht uit de galerijen ligt de klep van de buizen op en dringt in die verdunde lucht; wordt het vat nu weder omlaag gedrukt dan gaat de bovenste klep open en de bedorven lucht treedt naar buiten. Eene derde soort van ventilators bestaat uit eenen trommel met twee tegenover elkander liggende openingen, waarvan de eene met de buizen uit de galerij, de andere met de open lucht in gemeenschap staat. Midden in den trommel is om eene as een rad van schoepen zonder velgen beweegbaar, welke schoepen, bijna tot aan den rand van den trommel reiken. Naarmate nu het rad in de ééne of andere rigting bewogen wordt, zuigt men de bedorven lucht uit de galerij of perst daarin versche. Het eerste schijnt het doelmatigst te zijn. Peclet heeft een dusdanige toestel, dien hij windzuiger (ventilateur aspirant) noemt, voorgesteld.
Voor de behoeften van den mijnoorlog werken echter alle ventilators zeer langzaam. Het is dan bijna onvermijdelijk, dat mineurs, door de kwade dampen mijnziek worden, vooral als zij na eene uitbarsting, de oude opstoppingen moeten opruimen. Deze ziekte openbaart zich door benaauwdheid, beving en braken en kan gemakkelijk den dood ten gevolge hebben. Om dit eenigzins te voorkomen moet men: 1o. zoo mogelijk opstoppingen bezigen, die de schadelijke dampen niet opzuigen; steenen zijn beter dan zoden; 2o. de manschappen niet in de galerijen zenden, eer de ventilators ten minste eenigen tijd in werking zijn geweest; 3o. de werklieden op gevaarlijke plaatsen van azijn, geest van hertshoorn, enz. voorzien opdat zij bij benaauwdheid, de ziekte dadelijk kunnen bestrijden en zoo spoedig mogelijk naar de vrije lucht kunnen gaan; 4o. de aflossing zoodra mogelijk doen plaats hebben. Het is slechts in zeer bijzondere gevallen mogelijk de mineurs te voorzien van luchtdigt sluitende maskers, met glazen voor de oogen en met eene guttapercha buis, waardoor men versche lucht kan toevoeren.
De werkzaamheden der mineurs, die een mijnstelsel moeten verdedigen, zijn de volgende: 1o. Voltooijing van het permanente mijnstelsel door houten galerijen. - 2o. Vervaardiging en aanvoering van het overige materieel tot het laden, opstoppen en ontsteken der mijnen benoodigd. - 3o. De luisterdienst in de galerijen; dit is de onderaardsche veiligheidsdienst. Daartoe worden aan de uiteinden der luistergangen afzonderlijke mineurs als luisterposten geplaatst; achter ieder dezer posten moet een man geplaatst worden, om de rapporten aan den kommanderenden officier over te brengen. Indien de mijnoorlog reeds begonnen is, en de vijand zich reeds midden in het mijnstelsel bevindt, dan moeten ook op andere punten, als aan de uitgangen luisterposten geplaatst worden of geoefende onderofficieren patrouilles verrigten. De luisterposten moeten waarnemen of de vijand ook eenige werkzaamheden verrigt, hoe ver hij reeds daarmede gevorderd is en in welke rigting hij arbeidt. De afstand, waarop men onder den grond de werkzaamheden kan hooren hangt vooral van de vastheid van den grond af, hoe vaster deze is, des te verder kan men hooren; gemiddeld kan men daarvoor 12 à 15 el aannemen. Slechts door veel oefening kan men den afstand des vijands leeren schatten, hetgeen tot niets dient als men dit niet tot op een paar ellen naauwkeurig kan doen; men zal hierbij vooral letten op hetgeen men hooren kan; slagen met den handmoker zal men bijv. verder hooren, dan het stille uitkrabben van zachten grond. Vroeger gaf men, om de onderaardsche werkzaamheden des vijands reeds op grooten afstand waar te nemen verschillende middelen aan, als eene trom op welks gespannen vel eenige drooge erwten gelegd worden, een pot met water, eene ijzeren plaat, kleine ligte bellen, enz. Al deze middelen zijn evenwel vernuftiger uitgedacht, dan practisch nuttig. Uit de rapporten der luisterposten in de verschillende galerijen zal een bekwaam

{==27==} {>>pagina-aanduiding<<}

mineur-officier, de beste gevolgtrekkingen kunnen maken. Men zal boven den grond ook steeds al het mogelijke moeten opmerken. Bij het doen van uitvallen kan men bij voorbeeld waarnemen, wanneer en waar de vijand zijne mijngalerijen begint en dus op welken afstand hij van de uiteinden onzer galerijen is. Men kan daaruit afleiden, wanneer hij binnen het bereik onzer galerijen zal komen. - 4o. Het laden en opstoppen der mijnen. - 5o. Het ontsteken der mijnen. - 6o. Het opruimen van opstoppingen en het herstellen der gedeelten van galerijen, welke door eigen of vijandelijke uitbarstingen beschadigd zijn.
Indien men de omstandigheden vergelijkt, waaronder de aanvaller en de verdediger bij den mijnoorlog verkeeren, zal men spoedig inzien, dat de eerste daarbij zeer in het voordeel is. De aanvaller toch behoeft volstrekt niet te vreezen, zeer groote ladingen te gebruiken, die trechters veroorzaken; integendeel die trechters verschaffen hem eene dekking, die in plaats van loopgraven kan dienen. Zelfs als het geheel onmogelijk wordt met de sappe voort te gaan, zal de aanvaller juist mijnen bezigen, om de vijandelijke werken te naderen, waarbij hij van den eenen trechter naar den anderen door middel van galerijen vooruitgaat; hij zal door mijnen de contrescarp kunnen vernielen en zoodoende de afdaling in de gracht daarstellen; hij zal eveneens met mijnen de muren kunnen doen instorten, dus eene bres vormen. Op deze wijze zal de aanvaller zelfs dan kunnen vooruitgaan, als er geen spraak van contramijnen is. Nu wordt echter de werking boven den grond nog vermeerderd door de onderaardsche en bijgevolg kan de aanvaller, daar hij groote ladingen mag gebruiken, door elke zijner uitbarstingen ook een groot gedeelte van het vijandelijke mijnstelsel vernielen, als dit voorhanden is.
Daar nu de werking boven den grond voordeelig is voor den aanvaller, zoo moet de verdediger haar vermijden en mag hij haar slechts bij uitzondering gebruiken, als zij groote voordeelen ten gevolge kan hebben, bij voorbeeld als hij daardoor eene voltooide, bewapende bresbatterij des vijands in de lucht kan doen vliegen. De verdediger is dus hoofdzakelijk tot het gebruik van kwetsers bepaald. De onderaardsche werking daarvan wordt echter grooter, naarmate zij dieper onder den grond liggen, hoe dieper dus de galerijen van het mijnstelsel zijn. Dit is diensvolgens voordeelig; het is ook daarom voordeelig, omdat de aanvaller dan genoodzaakt wordt insgelijks diep onder den grond te werken, wat voor hem altijd moeijelijk is. Als hij dit niet wil, dan loopt hij gevaar, weinig schade aan de mijnen der verdedigers toe te brengen, omdat de werking der overladen mijnen zich niet zoo ver beneden als boven den grond uitstrekt. Daarentegen is het ook waar, dat als de verdediger uit de diepe ligging zijner galerijen het grootste voordeel wil trekken door het gebruik van zeer sterke ladingen, hij door zijne eigene uitbarstingen ook een groot deel zijner eigene galerijen zal vernielen. Het voordeel des aanvallers bij het gebruik van overladen mijnen, blijft diensvolgens altijd bestaan. Dit voordeel bleef echter tot groot voordeel der verdedigers lang onbekend; gedurende de geheele 17de en een groot deel der 18de eeuw verbeeldde men zich namelijk, dat, hoe groot men ook eene mijnlading maakte, de trechter nooit grooter dan regthoekig kon worden, dat wil zeggen, dat de werking eener gewone lading, waarbij de straal des trechters gelijk aan de kortste wederstandslijn is, in het geheel niet of slechts zeer weinig kon vergroot worden; door eene zelfs aanzienlijke vermeerdering der lading. Vauban liet in 1686 te Doornik door den kapitein der mineurs Megrigny proeven nemen, welke de meeste der alstoen ingang gevonden hebbende, doch meerendeels verkeerde meeningen bevestigden. Hoewel Belidor dit vooroordeel door zijne theorie over de uitwerking van het buskruid omverwierp, werd het in de practijk nog langen tijd door

{==28==} {>>pagina-aanduiding<<}

de ingenieurs gevolgd; die van den aanvaller gebruikten dus geene grootere ladingen, dan die welke gewone trechters opleveren, zelfs nog bij het beleg van Bergenop-Zoom in 1748. Eerst Frederik de Groote liet door Le Febvre in 1762 voor Schweidnitz de theorie van Belidor in practijk brengen en overladen mijnen bezigen. De waarheid der theorie werd hierdoor bevestigd, hoewel het gebruik nog zeer gebrekkig was. Alzoo was bij den mijnoorlog de aanval zoodanig ingerigt, dat men van de derde parallel (zie Vestingoorlog) hetzij met dalende galerijen vooruitging of daar mijnputten maakte, waaruit men meer of minder horizontale galerijen opende. Is men daarmede zoo digt bij de uiteinden der contramijnen gekomen, dat men daaraan door sterke ladingen veel schade kan toebrengen, zonder dat de verdediger in staat is den aanvaller voor te komen of ten minste met gelijke munt te betalen, dan worden de eerste mijnen, meestal verschillende naast elkander op eene lijn ontstoken. Deze trechters vormen dan nog een zeer onvolkomen logement; zij zijn onregelmatig en gedeeltelijk met losse aarde gevuld. Zij vormen geene regelmatige borstwering en zijn dikwijls zoo groot, dat de vijand uit de vesting er in kan zien, zoodat men er geene troepen bedekt in kan plaatsen. Deze trechters moeten dus eerst tot logementen ingerigt worden. Hiertoe bezigt men het oogenblik, als de vijand nog niet tot bezinning gekomen is; werklieden staan in de derde parallel gereed, gedeeltelijk van schanskorven voorzien. Zoodra de mijn gesprongen is, begeven zij zich in den trechter; de schanskorven worden aan den rand naar 's vijands zijde geplaatst (hetgeen men het bekroonen van den trechter noemt), zij vormen een regelmatig banket en vullen de korven met aarde; anderen maken den bodem des trechters gelijk en leggen daarin traversen aan. De volgende nacht wordt gebezigd om de trechters door loopgraven met elkander en met de achterliggende parallel in gemeenschap te stellen. In dit verkregen logement wordt nu zoodra mogelijk eene nieuwe galerij geopend, om nu onder den grond tusschen de galerijen des vijands door te dringen en op gepasten afstand van het eerste logement, door middel van nieuwe mijnen een tweede daar te stellen, enz. De werkzaamheden der mineurs van den aanvaller zijn dus hoofdzakelijk dezelfde als die der mineurs van den verdediger; de luisterdienst is echter voor hen van minder belang.
Tot de voorvallen van den mijnoorlog behoort onder anderen ook het wegnemen eener vijandelijke lading; dit is vooral voor den verdediger mogelijk. Is zijn mijnstelsel voltooid, dan legt hij zich op het luisteren toe; de aanvallende mineur heeft er natuurlijk belang bij, zijne eerste galerijen zoo ver mogelijk voort te zetten eer hij zijne mijn laat springen. Goede luisterposten kunnen nu zonder veel moeite nagaan wanneer de aanvaller zijn galerijbouw staakt en begint te laden. Zij maken daarvan rapport even als van den gegisten afstand der digtst bij zijnde uiteinden. Men kan nu alle toebereidselen maken. Daar de aanvallende mineur groote ladingen bezigt, zoo duurt het laden en opstoppen lang; gedurende dien tijd kan nu de verdediger een' halven gang openen en zoo hij gelukkig is, juist bij de mijnkamer uitkomen en haar ledigen.
Het zal wel zeldzaam voorkomen, dat de aanvaller met zijne galerijen onverwacht in het mijnstelsel des verdedigers uitkomt. Heeft dit evenwel plaats, dan is het zaak zoo ver mogelijk in de contragalerijen vooruit te gaan en deze zoo digt mogelijk bij den ingang te vernielen, waardoor voor den verdedigenden mineur het gebruik dier gangen verloren gaat. Deze zal dit vooruitrukken op alle mogelijke wijzen trachten te beletten en onder zulke omstandigheden kan dan ook in de mijnen nog een gevecht van man tegen man voorkomen, zooals die in vroegere eeuwen uiet zeldzaam waren. Indien voor den verdedigenden mineur bij zulk eene

{==29==} {>>pagina-aanduiding<<}

gelegenheid werkelijk den toegang tot eene zijner galerijen is afgesneden, dan zal hij uit de zijtakken van de naburige hoofdgalerijen eene nieuwe galerij trachten te openen.
Voor den aanvallenden mineur is het vooruitgaan met nieuwe galerijen uit eenen door hem gevormden trechter eene moeijelijke zaak. De grond rondom is geheel verpest en talrijke gevallen van mijnziekte zijn onvermijdelijk. Daardoor wint de verdediger dikwijls een' kostbaren tijd en de aanvaller geraakt daardoor in eenen nadeeligen toestand, die, vooral omdat hij niet zoo goed voorbereid is als de verdediger, zijne overige voordeelen somtijds geheel kan neutraliseren. De aanvaller moest al zeer spoedig op het denkbeeld komen, dat als het hem gelukken mogt, den verdediger van zijne galerijen af te snijden, hij den geheelen tijdroovenden mijnoorlog kon uitsparen. Wij vinden dus reeds zeer vroeg, dat de aanvaller, indien hij uit zijne derde parallel of in het algemeen uit zijne loopgraven eene bestorming van den bedekten weg beproeft, hij zijne stormkolonnen laat volgen door mineurs en handlangers, die in last hebben, gedurende den strijd, de toegangen tot de contramijnen op te zoeken, daar buskruidladingen te plaatsen en ze te laten springen om den verdediger het gebruik zijner mijnen te ontnemen. Naar het voorbeeld van den kapiteiningenieur Boulé, heeft Mouzé in 1804 hetzelfde oogmerk op eene andere wijze, in zekeren zin door den mineur alleen, trachten te bereiken. Dat de opstopping de uitwerking eener mijn bij gelijke lading, in de voorgestelde rigting versterkt is onbetwistbaar, maar even zoo zeker is het, dat men met eene sterkere onopgestopte lading, hetzelfde kan uitwerken als met eene zwakkere opgestopte. Mouzé stelde daarom voor den aanvaller het gebruik van onopgestopte mijnputten zoodanig voor, dat bij eene bestorming van den bedekten weg, de stormkolonnen door mineurs gevolgd worden, die nabij de kruin van het glacis, mijnputten van 3 à 4 el diepte aanleggen, hen met 150 à 200 pond buskruid laden en dan alleen met eenige medegevoerde gevulde zandzakken bedekken. Deze arbeid vordert 4 à 5 uren tijs. Deze mijnputten moeten de onderliggende contramijngalerijen vernielen en zoodoende het grootste gedeelte van het mijnstelsel onbruikbaar maken. Men kan daarbij opmerken, dat onopgestopte mijnen juist naar beneden eene aanzienlijke onderaardsche uitwerking kunnen voortbrengen, dat echter hunne zijwaartsche uitwerking zeer onaanzienlijk is, zoodat zij alleen daar met vrucht kunnen gebruikt worden, waar men de ligging der contremijngalerijen vrij naauwkeurig kent. Aan den anderen kant volgt hieruit, dat men onopgestopte mijnputten, ook wel zonder verbinding met de bestorming van den bedekten weg kon gebruiken in de vooronderstelling, dat de vijand onachtzaam is in de veiligheidsdienst. Bij nacht is veel, ja bijna alles mogelijk, en het is nog de vraag of men in die gevallen, waarin men mijnputten kan bezigen, niet kan volstaan met eenvoudige boorgaten, die met eenige slagpreparaten of met schietkatoen geladen worden.
De invoering der galvanische mijnontsteking (zie Ontstekingsmiddelen) heeft voor den mineur eene nieuwe baan geopend. De voornaamste voordeelen daarvan boven alle andere ontstekingsmiddelen, bestaan daarin, dat de geleider veel gemakkelijker kan aangebragt worden en niet zoo blootgesteld is aan bederf door vochtigheid, aan ontdekking of aan vernieling door het vijandelijke vuur, terwijl men zonder de minste moeite verschillende, zelfs vele ladingen tegelijkertijd kan ontsteken. Terwijl de verdediger eener vesting vroeger tot het gebruik der galerijmijnen beperkt was, zal dit niet meer het geval zijn; hij zal dus zijne werkingssfeer veel verder kunnen uitstrekken dan vroeger; hij zal bij voorbeeld op punten, die 3-400 pas en verder van den hoofdwal verwijderd zijn en wier ligging en gesteldheid doet voorzien, dat de aanvaller hen tot den bouw van batterijen

{==30==} {>>pagina-aanduiding<<}

zal bezigen, ladingen kunnen ingraven, om later de vijandelijke batterijen in de lucht te laten vliegen. Men verbeelde zich slechts een moerassig terrein, waarop slechts eene beperkte ruimte overblijft, geschikt tot den aanleg eener enfileerbatterij.
De aanleg van vernielingsmijnen tot vernieling van verlaten werken levert niet de minste moeijelijkheid meer op. De verdediger kan verder tegenwoordig bij natte grachten op de plaatsen waar de aanvaller waarschijnlijk eenen fascinendam of eene vlotbrug zal bouwen, ladingen ingraven en hen ontsteken als de vijand met zijne werkzaamheden voldoende gevorderd is; hij kan langs de natte grachten van het aanvalsfront mijnladingen ingraven om het openhouden van het ijs onnoodig te maken en die ladingen te ontsteken als de vijand eene bestorming beproeft. Voor den aanvaller heeft deze wijze van ontsteking eene bijzondere waarde voor de daarstelling der bres, dewijl het gemak, waarmede daardoor verschillende mijnen gelijktijdig ontstoken kunnen worden, zeer gunstig is voor het vormen eener groote bres; eene enkele te groote lading zoude hier ook gemakkelijk eene zeer steile in plaats van eene gemakkelijk te beklimmen bres kunnen veroorzaken. Ook tot verdediging van zeehavens, tegen vijandelijke schepen en landingen kan men nu met de galvanische ontsteking mijnen gebruiken. In plaats daarvan kan men ook percussiemijnen bezigen; dit zijn waterdigt ingesloten ladingen, die door één of meerdere slaghoedjes ontstoken worden; de slaghoedjes ontploffen door den druk van een mast, die door de aanraking van eenig vast ligchaam, bij voorbeeld een vijandelijk schip, dien druk te weeg brengt. De Russen bezigden in 1855 dergelijke percussiemijnen voor Kronstadt en te lande voor Sebastopol, maar zonder noemenswaardige uitwerking. Eene mijn, wier ontsteking men zelfs in handen heeft, is altijd verkieslijk.
Bronnen: Bousmard, Essai général de fortification, etc. Paris 1814 tom. IV, Gillot, Traité de fortification souterraine, etc. Paris 1805; Villeneuve, Manuel pratique du mineur et sapeur, la Haye 1836; Mouzé, Traité de fortification souterraine, Paris 1804; Gumpertz et Lebrun, Traité pratique et théorique des mines; Paris 1805; Von der Lahr, Versuch über die Anwendung der Minen im Belagerungskriege, 8o Breslau 1778; Hoyer, Die Minirkunst nach Theorie und Erfahrung; Cormontaigne, Mémorial ponr la défense des places; Klynsma en Mascheck, Handleiding tot de mineurkunst, 's Hage 1812; Van kerkwijk, Handleiding tot den vestingbouw en Handleiding tot de versterkingskunst; Aster, Die Lehre vom Festungkriege, Dresden 1816-19; Vauban, Traité des mines, Paris 1795; Ecole des mines, Arras 1836; Landmann, A treatisé on mines, London 1815; Abhandlung über die Kriegsminen, enz. Wien 1852; Verdu, Nuevas minas de guerra y su applicacion a la defensa, Madrid 1854.

Mik.

Zie Draaibas.

Militair.

1o. In het algemeen elke krijgsman onverschillig van welken rang. 2o. Als voorvoegsel van een aantal woorden militair regt, krijgsregt, militaire stand, krijgsmansstand, militaire wegen, legerwegen, enz.

Militaire administratie.

De militaire administratie heeft in het algemeen ten doel, te voorzien in de behoefte van het leger, zoowel wat de bewapening, kleeding en uitrusting als de ligging, verpleging, voeding en betaling betreft.
Zij beschikt daartoe over de door de wetgevende magt toegestane gelden, doet de betalingen en is daarvan rekenschap schuldig aan de algemeene rekenkamer.
De afdeeling militaire administratie bij het departement van oorlog is onder den minister belast met het algemeen administratief bestuur.
Onder haar is aan de militaire intendanten in de militaire afdeelingen des rijks,

{==31==} {>>pagina-aanduiding<<}

de zorg opgedragen voor den geregelden gang der administratieve dienstaangelegenheden bij de korpsen en bij de militaire rijksinrigtingen.
Bij ieder korps berust het administratief beheer bij de hoofdadministratie, zamengesteld uit den chef van het korps, wanneer deze tegenwoordig is en twee kapiteins-commissarissen.
Bij afwezigheid van den kommandant van het korps wordt hij vervangen door den oudsten op de plaats aanwezigen hoofdofficier van het korps. Bij gedetacheerde onderdeelen bevinden zich administrateurs. Wanneer twee of meer bataillons vereenigd zijn, is de administratie in handen van den chef van het korps, bijgestaan door den oudsten kapitein van ieder bataillon.
Is de chef van het korps niet op de plaats tegenwoordig, dan heeft ieder bataillon zijne eigene administrateurs, bestaande uit den kommandant en de twee oudste kapiteins als commissarissen. Bij detachementen beneden de 100 man sterk wordt de administratie gevoerd door den kommandant alleen.
De oudste kwartiermeester bevindt zich bij de hoofdadministratie, de overige bij de onderdeelen. Aan detachementen boven de 100 man wordt een kwartiermeester toegevoegd, doch kan vervangen worden door een' officier of onderofficier.
De kwartiermeesters zijn belast met het doen der betalingen en het houden der geldrekeningen. Zij zijn voor zoo veel de administratie betreft, secretarissen van de kommanderende officieren.
Bij de hoofdadministratie van ieder korps is een administrateur van kleeding en wapening; bij de onderdeelen wordt in die betrekking voorzien door een luitenant-kwartiermeester.
De administratie der kompagniën of eskadrons wordt gevoerd door hunne kommandanten; onder toezigt en ter verantwoording van deze zijn de sergeant-majoors en fouriers belast met de werkzaamheden. Aan de sergeant-majoors is inzonderheid opgedragen de geldelijke verantwoording, aan de fouriers die der goederen.
Ter verantwoording van ontvangene gelden en goederen en andere verstrekkingen worden bij iedere kompagnie twee boeken gehouden, als: 1o. Het administratieboek. 2o. Het schuldboek. In het eerste komen de aanteekeningen voor, van alle veranderingen en bewegingen welke van invloed zijn op de betalingen en verstrekkingen.
Van de ontvangene soldij en brood.
Van de in verantwoording zijnde wapenen, slaapfournituren, kazerne-effecten, enz.
Van de toegestane kortingen op de soldij.
In het schuldboek wordt de rekening gehouden van ieder man mitsgaders de aanteekening van gedane kortingen op de soldij.
Eene gelijke rekening wordt gehouden in het zakboekje, waarvan ieder man is voorzien.
De gelden voor soldij worden verstrekt door den kwartiermeester op 5-daagsche leeningstaten, het brood door de daarvoor aangewezene bakkerijen op tweedaagsche bons.
Op het einde van iedere drie maanden worden door de kompagniën opgemaakt monsterrollen ter verantwoording van de ontvangene gelden, brood en op rekening der manschappen gestelde toelagen voor kleeding en reparatie.
De dagelijksche aanteekeningen van veranderingen en bewegingen in de contrôle, waarvan bij de hoofdadministratie mede aanteekening wordt gehouden, strekken tot grondslag dezer verantwoording. Bovendien wordt op gezegd tijdstip nog ingezonden een driemaandelijksche staat van het kleeding- en reparatiefonds, opgemaakt naar de rekening van alle in het schuldboek voorkomende manschappen.

{==32==} {>>pagina-aanduiding<<}

De verantwoording van wapens, slaapfournituren, kazerne-effecten enz. bij de kompagniën in gebruik wordt naar bepaalde voorschriften mede alle 3 maanden gedaan.
Ten einde de noodige betalingen te kunnen doen wordt door de administratie van ieder korps voor zoo verre het niet aangewezen is om gelden uit de kas van een ander korps te ontvangen op den 15den van iedere maand eene begrooting van de vermoedelijke behoefte opgemaakt en aan den intendant ingezonden. Wanneer daartegen geene bezwaren zijn wordt door dezen een mandaat afgegeven, hetwelk op een der rijkskantoren betaalbaar wordt gesteld. Wanneer een korps aangewezen is om betalingen te doen voor behoeften van algemeenen aard, dan worden die mede op de maandelijksche begrooting gebragt en daarvoor mandaat ontvangen. De ontvangene gelden worden in de kas van het korps gestort, en van den ontvangst even als van de uitgaven aanteekening gehouden in het kasboek waarvan een duplicaat in de kas wordt bewaard. Alle 10 dagen legt de kwartiermeester zijn kasboek over, met de bewijzen van de ontvangsten en uitgaven. Terzelfder tijd wordt daarbij gevoegd eene begrooting voor de volgende 10 dagen. Hierop mogen evenwel niet worden gebragt onverdeelde en bepaalde grenzen te buitengaande uitgaven, welke zittende aan de kas moeten geschieden.
Bijzondere militaire inrigtingen als hospitalen, bakkerijen, enz. worden beheerd door een' administrateur onder toezigt van den plaatselijken of garnizoens-kommandant. Zij zenden hunne verantwoordingen eveneens aan den intendant in de militaire afdeeling.
Officieren zonder troepen ontvangen hunne tractementen op mandaten af te geven door den intendant in de afdeeling.

Militaire afdeeling.

Zie Generaalkommando.

Militaire Academie.

Inrigting voor het hooger militair onderwijs. Niettegenstaande de veelvuldige oorlogen, welke de Vereenigde Nederlanden te doorstaan hadden, zoowel om hunne onafhankelijkheid van Spanje te verzekeren, als later tegen Frankrijk, vindt men in die tijden geene sporen van een militair onderwijs, van staatswege gegeven. Dit onderwijs was toen aan de hoogescholen verbonden, alwaar, schoon op eene vrij gebrekkige wijze, de krijgsbouwkunde en de artillerie onderwezen werden. De vorderingen, welke de krijgskunde echter in de helft der vorige eeuw gemaakt had, deden hoe langer hoe meer de behoefte aan een afzonderlijk militair onderwijs gevoelen en in 1789 kwamen eindelijk op voorstel van den toenmaligen chef der artillerie Paravicini di Capelli, drie artilleriescholen te Zutphen, te Breda en te 's Gravenhage tot stand. In 1799 werd bepaald, dat bij ieder der 4 bataillons artillerie eene dergelijke school zou opgerigt worden en wel te Delft, Zutphen, Groningen en Breda. Deze scholen werden in 1805 ontbonden, terwijl den 1sten Mei 1806 te Amersfoort eene algemeene theoretische en practische school in werking kwam, die tot opleiding van officieren voor de artillerie, genie, mineurs en pontonniers en van beambten voor den waterstaat moest dienen. De artillerie- en genieschool te Zutphen bleef daarnevens bestaan, doch werd in Januarij 1807 opgeheven, terwijl tegelijkertijd nabij 's Gravenhage te Honsholredijk eene koninklijke kadettenschool voor infanterie en kavallerie werd opgerigt. De beide scholen van Amersfoort en van Honsholredijk werden in 1809 vereenigd tot eene koninklijke militaire school, welke te 's Gravenhage gevestigd werd.
Bij de inlijving van ons land in het Fransche keizerrijk werd die school ontbonden en gingen de kadetten over bij de keizerlijke scholen van la Flèche, St. Cyr en St. Germain.
Toen Nederland zijne plaats in de rij der staten hernomen had, was ook een der eerste zorgen van het bestuur aan het militaire onderwijs gewijd en werd er bij be-
{==33==} {>>pagina-aanduiding<<}
sluit van den 24sten Februarij 1814 te Delft eene artillerie- en genieschool gesticht, welke voor de opleiding van officieren der artillerie, pontonniers, mineurs en sappeurs, benevens voor den waterstaat was bestemd, terwijl aldaar tevens eenige kadetten voor de infanterie en kavallerie waren toegelaten en later ook de kadetten der marine aldaar hunne opvoeding ontvingen. Deze school maakte de kern uit van de koninklijke militaire akademie, die bij besluit van den 29sten November 1829 te Breda werd opgerigt, tijdens den Belgischen opstand, sedert den 8sten October 1830 geschorst, doch den 10den Junij 1836 heropend werd. Den 3den Augustus 1851 werd de militaire akademie met het koninklijk instituut tot opleiding van adelborsten voor de zeedienst vereenigd en kreeg den 29sten Augustus 1852 de benaming van koninklijke akademie voor de zee- en landmagt, terwijl beide inrigtingen bij besluit van den 7den April 1855 weder gescheiden werden; tot den 17den Februarij 1857 bleven echter de kadetten van de scheepsconstructie en van het korps mariniers aan die inrigting, die den 13den Julij daaraanvolgende haren vroegeren naam van koninklijke militaire akademie terug kreeg. De kadetten, welke in die inrigting opgenomen worden, moeten van 14 tot 18 jaren oud zijn en een voldoend examen tot toelating afleggen; zij wonen eenen vierjarigen cursus bij, terwijl jaarlijks bepaald wordt, welk aantal kadetten voor ieder wapen kan opgenomen worden. Het onderwijs aan de militaire akademie wordt in de volgende vakken gegeven: 1o. De stelkunst; 2o. De meetkunst; 3o. De driehoeksmeting; 4o. De beschrijvende en hoogere meetkunst; 5o. De differentiaal- en integraalrekening; 6o. De statica en hydrostatica; 7o. De dynamica en hydrodynamica; 8o. De werktuigkunde; 9o. De scheikunde. (De vakken 5-9 voor de kadetten der artillerie en genie); 10o. De natuurkunde; 11o. De geodesie; 12o. De geschiedenis; 13o. De aardrijkskunde; 14o. De Hoogduitsche, Fransche en Nederlandsche talen, alsmede de Nederlandsche letterkunde. (De kadetten voor de koloniën, in plaats der beide eerstgemelde talen, de Engelsche en Oostersche talen en de land- en volkenkunde van onze overzeesche bezittingen); 15o. Het regtlijnig-, hand- en situatie teekenen; l6o. De velddienst, de taktiek en een overzigt van de strategie; 17o. De artillerie; 18o. De versterkingskunst; 19o. Het vuurwerken en de beweging der lasten (alleen voor de kadetten der artillerie); 20o. De burgerlijke en de waterbouwkunde (alleen voor de kadetten der genie); 21o. De paardenkennis, rij- en afrigtingskunst (alleen voor de kadetten der kavallerie en artillerie); 22o. Het militaire regt; 23o. Het paardrijden, schermen, dansen, zwemmen, de gymnastiek en het bajonetschermen; 24o. De dienst- en exercitiereglementen voor ieder wapen in het bijzonder. De praktijk wordt door de kadetten van het 3e en 4e studiejaar in het kamp beoefend. De meerdere of mindere kennis in deze vakken, regelt zich naar het wapen waarvoor de kadetten zijn bestemd.
Na afloop van den vierjarigen leercursus leggen de kadetten een eindexamen af, waarna zij, hieraan voldaan hebbende, als officier aangesteld worden bij het wapen of vak, waartoe zij behooren.

Militaire apothekers.

Zie Geneeskundige dienst. De sterkte daarvan bedraagt bij ons leger tegenwoordig 5 apothekers der 1e klasse (kapiteins), 12 der 2e klasse (1e luitenants) en 10 der 3e klasse (2e luitenants).

Militaire grenzen.

Zie Grens.

Militaire regtspleging.

Zie Justitie.

Militaire Willemsorde.

Eene militaire orde, den 30sten April 1815 door koning Willem I gesticht, tot belooning van uitstekende daden van moed, trouw en beleid, bedreven door degenen, welke zoo ter zee als te land, zonder onderscheid van stand of rang, den koning en het vaderland dienen. De koning is grootmeester

{==34==} {>>pagina-aanduiding<<}

der orde, welke in vier klassen, grootkruizen, kommandeurs en ridders der 3e en 4e klasse verdeeld is. Het versiersel der orde bestaat uit een wit geëmailleerd kruis met acht gouden geparelde punten; op de armen van het kruis de woorden: Voor moed, beleid en trouw; daar boven het Bourgondische kruis bestaande uit groene lauwertakken, zaam verbonden door den gouden vuurslag; op de tegenzijde vervangen door een blaauw geëmailleerd medaillon, waarop in het midden van eenen lauwerkrans een W, alles gedekt door eene gouden koninklijke kroon. De kleur van het lint is oranje met 2 smalle donkerblaauwe strepen. Voor de ridders der 4e klasse, zijn de punten, vuurslag en kroon van zilver. De militairen beneden den rang van officier, die tot ridders der 4e klasse benoemd worden, bekomen eene verhooging van inkomen, gelijkstaande met de helft der soldij. Zoo zij de 3e klasse verkrijgen, wordt de soldij verdubbeld.

Militie.

Het woord M. stamt af van het Latijnsche woord Miles, dat krijgsman beteekent; allereerst werden onder M. alleen de Romeinsche legioenen verstaan; later ook de hulptroepen en de huurlingen of soldaten (militia mercenaria). Naderhand werd het woord toegepast in de beteekenis van het tegenwoordige woord leger of krijgsmagt. Lodewijk XIV gaf dien naam reeds aan de landlieden, die hij bij zijne veelvuldige oorlogen door loting onder de vanen riep en het is in dienzelfden zin, dat die naam tegenwoordig bij ons gebezigd wordt. Men verstaat dus door militie dat gedeelte van het leger, dat niet gestadig onder de wapenen blijft, in gewone tijden tot eenen bepaalden diensttijd verpligt is, en nadat het geoefend is met groot verlof naar zijne haardsteden terugkeert.
Bij ons te lande is de diensttijd op vijf jaren bepaald, waarvan de militie tot eerste oefening één jaar onder de wapens blijft en voorts jaarlijks éénmaal gedurende zes weken kan worden opgeroepen om in den wapenhandel geoefend te worden. Deze militie wordt jaarlijks door loting voltallig gemaakt en degenen, die er een deel van uitmaken worden miliciens of lotelingen genoemd.
De Fransche en Spaansche militie-regimenten in de 17de en l8de eeuw nemen in de krijgsgeschiedenis eene eervolle plaats in en de grenadiers de France, benevens de Spaansche granaderos provinciales, wedijverden met de beste regimenten van het staande leger. De Engelsche militie, die slechts in oorlogstijd manschappen levert, is in de werkelijkheid niets anders dan een groot depôt van het staande leger. Zij is alleen tot dienst in het land verpligt, wordt stelselmatig in lediggang gehouden en gestadig bezocht en verleid door wervers van het staande leger, wier pogingen de militie-officieren niet alleen moeten dulden, maar zelfs moeten ondersteunen. In de 17de en 18de eeuw noemde men in Duitschland landmilitie de troepen die door enkele provinciën of districten op de been werden gebragt, in tegenstelling tot de troepen, die door den staat werden opgeroepen (defensioners).
Toen Nederland na de Fransche overheersching zijne onafhankelijkheid herkregen had, werd ook in den nieuwen staat de verpligte krijgsdienst ingevoerd. De eerste wet, welke die dienst regelde dagteekent van 1815, doch werd al spoedig vervangen door eene wet van 1817, geamplieerd in 1818 en 1820, en met uitzondering van eenige bijvoegingen tot nu toe van kracht gebleven. De nieuwe grondwet van 1848 maakte echter eene herziening dier militiewet dringend noodzakelijk. Het ontwerp van wet in 1857 aan de kamers aangeboden werd echter zeer ongunstig ontvangen, en eerst bij koninklijke boodschap van 28 November 1860, werd een nieuw ontwerp van wet aan de Tweede Kamer aangeboden.

Militieraad.

Een raad, waaraan het onderzoek is opgedragen nopens de ge-
{==35==} {>>pagina-aanduiding<<}
schiktheid der ingeschrevenen tot de dienst en het beoordeelen van hun regt op vrijstelling. De voorzitter van den M. is de militie-commissaris, die ten minste den rang van luitenant-kolonel bezit. Een der leden van den M. is een militair hoofdofficier.

Milliaire cohorte.

De eerste cohorte van een legioen (zie Legioen). Zij bestond uit vijf centuriën, elk van 220 man en uit eene turma van 132 geharnaste ruiters.

Mineur.

Zie Genie. Hier te lande had men reeds in den tachtig-jarigen oorlog een korps mineurs, dat geene bepaalde sterkte had, maar naar omstandigheden vermeerderd of verminderd werd en waarvan de eerste ons bekende bevelhebber, de meester-mineur Hommer was. De eerste kompagnie mineurs werd bij ons in 1672 opgerigt (in Frankrijk in 1673, in Pruissen in 1742); zij werd een jaar na den Nijmeegschen vrede ontbonden en niet voor 1688 weder opgerigt. Na Nederlands onafhankelijkheidsverklaring werd een bataillon pontonniers, sappeurs en mineurs opgerigt, terwijl na vele reorganisatiën, bij besluit van den 24sten Julij 1860, de zamenstelling van het bataillon mineurs en sappeurs op 4 kompagniën bepaald werd met den staf, ter sterkte van 21 officieren en 799 onderofficieren en manschappen.

Miniégeweer.

Zie Handvuurwapens.

Ministerie van Oorlog.

Zie Administratie. Het M.v.O. is bij ons te lande verdeeld in de navolgende bureaux: 1o. Secretariaat; 2o. Personeel en militaire zaken; 3o. Artillerie; 4o. Genie; 5o. Militaire administratie en 6o. Topographie. Met uitzondering van het bureau Secretariaat staan aan het hoofd dier onderdeelen hoofdofficieren, die in den regel geen hoogere rangen, dan dien van luitenant-kolonel bekleeden. Het personeel bestaat behalve den minister uit 5 hoofdofficieren en 25 officieren, die bij den staf van hun wapen à la suite gevoerd worden, verder uit 74 burgerlijke ambtenaren en 32 schrijvers.

Miquelets.

De bergbewoners van de Pyreneën, die in tijd van oorlog den partijgangersoorlog in het noorden van Spanje voeren. Bij het begin van den oorlog met Spanje in 1689 rigtte Lodewijk XIV 100 kompagniën Fransche M. op onder den naam van Fusiliers de montagne. Deze troepen verstrooiden zich na den vrede van Rijswijk. In 1744 rigtte men andermaal 2 nieuwe bataillons op, die in 1763 opgelost werden. Bij het begin der Fransche omwenteling zag men de Fransche M. weder te voorschijn treden onder den naam van Chasseurs des montagnes en Chasseurs-bons-tireurs, welke na den vrede van 1795 weder ontbonden werden. Napoleon stichtte in 1808 een korps partijgangers onder den naam van Miquelets français, die in de Spaansche oorlogen de gewigtigste diensten bewezen.

Miri-askeris.

Ongeregelde Turksche troepen, die in regimenten van 1000 man verdeeld en slechts voor éénen veldtogt geworven worden.

Misdrijf.

Elke daad, die door de strafwet voor ongeoorloofd verklaard en met eene straf bedreigd wordt. Door onze burgerlijke wet wordt een M. als drieledig beschouwd, namelijk als misdaad, die bij de wet met eene lijf- of onteerende straf bedreigd wordt; misdrijf, waarop eene correctionele straf staat en overtreding, die met eene politiestraf strafbaar is. In ons militair wetboek onderscheidt men alleen misdaden, die volgens het crimineel wetboek en overtredingen tegen de krijgstucht, die volgens het reglement van krijgstucht gestraft worden. Men kan de M. volgens hunnen aard onderscheiden in: 1o. Onttrekking aan de dienst. Deze kan plaats hebben vóór de inlijving, bij voorbeeld door moedwillige verminking, die tot de dienst ongeschikt maakt; door nietvoldoening aan de oproeping, of na de inlijving door desertie (zie Desertie); door achterblijven van verlof; door tijdelijke

{==36==} {>>pagina-aanduiding<<}

verwijdering onder meer of minder verzwarende omstandigheden; door niet opvolging van gegeven bevelen of seinen. 2o. Insubordinatie, die zich uitstrekt van de eenvoudige niet opvolging van gegeven bevelen tot aan openlijke weigering van hunne volvoering. De zwaarte van het M. wordt hier beoordeeld naar den aard der wederspannigheid, of deze in een eenvoudig verzuim bestaat of met bedreigingen en feitelijkheden gepaard gaat; - naar de omstandigheden, waarin het plaats vindt, hetzij onder vier oogen of onder de wapens, voor den vijand of buiten diens bereik, in oorlogs- of in vredestijd; - naar den grooteren of kleineren invloed, die deze wederspannigheid op het geheel kan hebben. Is de wederspannigheid algemeen, dan wordt de insubordinatie opstand. Zijn slechts enkelen daartoe opgeruid, dan hebben zij of de opstokers zich aan muiterij schuldig gemaakt. Bij alle M. tegen de subordinatie, dient men billijkerwijze te onderzoeken, in hoeverre de superieuren door hun gedrag tegen hunne minderen daartoe aanleiding kunnen gegeven hebben. Misbruik van gezag is insgelijks een M. tegen de subordinatie, en bij het naauwkeurig onderzoek van den schuldige zal men zeer dikwijls vinden, dat een groot gedeelte dier M., hetzij moedwillig, hetzij door domheid en verkeerde inzigten der meerderen, veroorzaakt worden. Een der beste middelen om de M. tegen de subordinatie voor te komen, is den mindere den weg te openen om zijne bezwaren in te brengen, waarbij hij de hoogste waarschijnlijkheid moet hebben, tegenover zijne superieuren regt te erlangen, als hij werkelijk regt heeft. In sommige legers wordt het verlaten van den gewonen en wettelijk voorgeschreven weg om zijne bezwaren in te brengen, als insubordinatie beschouwd, in sommige gevallen zelfs als muiterij. 3o. De misdrijven tegen de eer van den militairen stand. Daartoe behoort in de eerste plaats het misbruik maken van de wapens om weerloozen, grijsaards, vrouwen en kinderen te vermoorden of te verwonden, om door bedreigingen van de inwoners geld of levensmiddelen af te persen, of om uit blooten moedwil levensbehoeften, huisraad, enz. te verwoesten of te bederven. Daarbij komt telkens in aanmerking of dergelijke geweldenarijen en strooperijen door afzonderlijke militairen of troepsgewijze hebben plaats gehad, in welk laatste geval de raddraaijers wel van de overigen moeten onderscheiden worden. Voorts behoort daartoe het niet gebruik maken van de wapens, dáár waar zulks noodig geweest ware, vooral door lafheid, door het verlaten van eenen toevertrouwden post voor den vijand zonder tegenstand of zonder genoegzamen tegenstand, het wegwerpen of verlaten der wapens voor den vijand of het ontvlugten uit de gelederen. De rang, die een militair bekleedt, wordt verlaagd indien hij misbruik van zijne stelling tegenover zijne ohderhoorigen maakt, om hen nutteloozer wijze te plagen of ook om hen in zijn persoonlijk voordeel, het een of ander af te persen. Overigens kan men onder deze rubriek verstaan alle die zaken, die den krijgsman bij zijne kameraden of ook bij anderen in een bespottelijk of verachtelijk daglicht stellen; daartoe behooren vooreerst alle gemeene misdrijven als bedrog, diefstal, roof, enz. Deze worden eerst dan eigenlijke militaire M. als de schuldige zich vergrepen heeft aan voorwerpen, wier bewaring hem ten gevolge van zijne positie toevertrouwd was, of die hij ten gevolge van die positie gemakkelijk in handen kon krijgen of als het bedrog en de diefstal onder kameraden hebben plaats gehad. Ook behoort daartoe een liederlijk gedrag, dat den soldaat tijdelijk of op den duur geheel ongeschikt maakt om zijne pligten te vervullen en dat zich door dronkenschap, spel, schulden maken, omgang met gemeene vrouwspersonen, enz. kenmerkt. Hierin nu kan men echter gemakkelijk tot uitersten overslaan en het denkbeeld van M. tegen de eer van den militairen stand buitensporig uitstrekken, indien men deze bij voorbeeld ziet in allen omgang van soldaten met personen, die vol-
{==37==} {>>pagina-aanduiding<<}
gens de heerschende gevoelens, onwaardig zijn. In Duitschland werd bij voorbeeld in 1848 door de gouvernementen verkondigd, dat de toenmalige ‘democraten’ eerloos waren en de soldaat, die dus met een' zoogenaamden democraat omging, al was deze de onbesprokenste en regtschapenste man van de wereld, was dus strafbaar. 4o. Verraad wordt in oorlogstijd gepleegd, door het bevorderen van 's vijands doel, hetzij door mededeeling van berigten over den toestand van het eigen leger, hetzij door opruijing der kameraden in het belang des vijands, door openbaarmaking van plannen van vestingen, door correspondentie met den vijand te houden, enz. 5o. Alle M. die noch onder de vorige rubrieken, noch onder de gemeene M. kunnen gerangschikt worden, zijn overtredingen tegen de krijgstucht en worden ook meestal disciplinair gestraft. Daartoe behooren: nalatigheid in dienst, het niet opvolgen der reglementen in eenige dienstverrigting, verzuimen van dienst zonder boos opzet of te laat komen, bederven van toevertrouwde wapens of equipementstukken, verkoopen daarvan, dronkenschap, vechterijen, het 's nachts uitblijven zonder permissie, enz.
In het Crimineel Wetboek voor het krijgsvolk te lande, worden de M. in de volgende klassen verdeeld: Verraad, ronselen en spionneren, misdaden tegen de dienst en subordinatie, desertie naar den vijand, desertie in tijd van oorlog, desertie in tijd van vrede, geweldenarijen en strooperijen, diefstal, roof, ontrouw en kwade administratie,

Miséricorde.

Zie Dolk.

Misschot.

Zie Schieten en Werpen.

Mobiele kolonnen.

Men geeft dezen naam aan troepenafdeelingen, uit de drie wapens bestaande, die tot een of ander bijzonder doel gebezigd worden, als het snel te hulp komen van een bedreigd punt, het onderdrukken van enkele volksbewegingen of van eenen gedeeltelijken opstand, het verzekeren der communicatiën in 's vijands land, vooral wanneer de bevolking kwalijk gezind is, het zuiveren eener landstreek van roovers, enz. De mobiele kolonnen worden eveneens gebezigd om de handelingen van den kleinen oorlog te verrigten, den vijand te verontrusten, kleine transporten op te ligten, enz.; in dat geval zijn zij inderdaad detachementen of vrijkorpsen. De marschen der mobiele kolonnen moeten snel en geheim, hare handelingen verrassend en krachtig uitgevoerd worden. Daarom zoekt men er goede, beproefde en aan krijgstucht gewone manschappen, gelijk mede voorzigtige en vastberaden officieren voor uit.

Mobilisatie.

Een leger van den voet van vrede op den voet van oorlog brengen. Hoe goed ook voor den oorlog toegerust, ontbreekt er altijd veel aan een leger, om elk oogenblik, onmiddelijk en op het eerste bevel in het veld te kunnen rukken. Bij de tegenwoordig heerschende legerorganisatiën in Europa zal de mobilisatie zich hoofdzakelijk tot de volgende punten moeten uitstrekken; a. Aankoop der ontbrekende paarden, vooral der trekpaarden voor de artillerie en den trein; daar, waar te dien opzigte wettelijke bepalingen bestaan, kan deze aankoop vervangen worden, door het bevel, aan de gewesten, gemeenten, kantons, enz. de paarden, tot welker levering zij verpligt zijn, aan de hen toegewezen korpsen en op de bepaalde plaatsen af te leveren. Een verbod op den uitvoer van paarden moet beletten, dat de paarden niet in het dringende oogenblik uit het land gevoerd en aan het gebruik onttrokken worden. Aan deze aanschaffing van paarden sluit zich de daarstelling van paarden-depôts, waarmede ziekenstallen verbonden worden, b. Last aan de buskruid- en wapenfabrijken om zich voor te bereiden tot groote leveringen, ten einde alle verliezen te kunnen herstellen, c. Oproeping van alle officieren, onderofficieren en soldaten, die volgens het heerschende kader- of verlofgan-
{==38==} {>>pagina-aanduiding<<}
gersstelsel niet present onder de wapens zijn. d. Maatregelen om hen zoo spoedig mogelijk bij hunne korpsen te doen aankomen, hetgeen door overeenkomsten met de besturen van telegrafen en spoorwegen moet voorbereid zijn. e. Organisatie der depôts tot aanvulling van troepen, van parken en van den trein, indien de depôts op voet van vrede slechts op papier bestaan. f. Instructie der soldaten van de nieuwe ligtingen en herhalingsoefeningen, in het bijzonder in het schieten, voor de ligtingen die met verlof afwezig waren. g. Maatregelen voor het logies en de verpleging der opgeroepen ligtingen, waardoor de garnizoenen van sommige steden, welligt tot het dubbel of het drievoud der gewone sterkte stijgen. h. Maatregelen, om het ontbrekende, dat in de kleedings- en uitrustingsmagazijnen zal ontstaan, weder bij tijds aan te vullen door nieuwe aanbestedingen. Organisatie van werkplaatsen met dit doel. i. Zamenstelling van het leger met het oog op het strategisch en taktisch verband, ingeval in vredestijd de troepen slechts in een territoriaal of provinciaal verband staan, dat voor het oorlogsdoel niet geschikt is. k. Armement der vestingen. l. Aanleg van magazijnen, waar zij volgens het hier boven gezegde niet reeds noodig zijn, op punten, waar zij gedurende den loop van den oorlog noodzakelijk zouden kunnen worden. m. Even als de uitvoer van paarden, kan ook de uitvoer van andere oorlogsbehoeften, granen, wapens, enz. verboden worden. n. Gelijksoortige maatregelen voor de uitrusting, aanvulling en indeeling der vloten.
Opdat de M. doelmatig zoude kunnen ten uitvoer gebragt worden, moet zij volgens zeker plan plaats hebben; het noodzakelijkste en datgene wat den meesten tijd vordert, moet eerst geschieden, terwijl het andere daarna volgt; men moet vooral weten, wat er ontbreekt om het leger mobiel te maken, en in hoeveel tijd het ontbrekende kan aangevuld worden; men moet weten hoe die aanvulling kan verkregen worden. Een goed zamengesteld leger moet dus een vooraf beraamd mobilisatieplan bezitten. Dit bepaalt en geeft voor elke grootere legerafdeeling, bij voorbeeld een legerkorps of eene divisie op: a wat zij aan wapens, uitrusting, personeel en paarden bezit; b wat zij nog moet aanschaffen en van waar dat te verkrijgen is; c uit welke gewesten, uit welke ligtingen de manschappen tot formatie der depôttroepen en dergelijke korpsen moeten getrokken worden; welke officieren voor het bevel dezer korpsen beschikbaar zijn; d de plannen van bewapening der vestingen in het district van het legerkorps volgens het mobilisatieplan.
In een leger, dat op het conscriptiestelsel berust, is het verkrijgen der manschappen, die men kan aannemen, dat minstens het grootste gedeelte tot bepaalde korpsen behooren en geoefend zijn, altijd het gemakkelijkst. Men kan dus hunne oproeping ook tot het laatste oogenblik uitstellen, wat altijd eene groote bezuiniging aan soldij en verpleging uitmaakt. Vooral in gevallen als het uitbreken van den oorlog nog niet zeker is, hoewel men er op moet rekenen, kan men met de oproeping der ligtingen voor de infanterie wachten (niet met die der kavallerie en artillerie). Op deze wijze, ook door het achterwege laten van sommige maatregelen, die voor eene volmaakte mobilisatie noodzakelijk zijn, ontstaat een tusschentoestand tusschen voet van vrede en voet van oorlog, die door de Duitschers ‘erhöhte Kriegsbereitschaft’ genoemd wordt. Bij legers, die zich alleen door vrije werving aanvullen, is juist het verkrijgen van het noodige aantal manschappen en de werving op grooter schaal dan gewoonlijk, somtijds met oprigting van nieuwe werfdepôts, het moeijelijkst en moet het eerst ondernomen worden,
De tijd, welke tot de M. vereischt wordt, hangt af: 1o. van de meerdere of mindere volmaaktheid van het mobilisatieplan en van het aantal personen, dat daarmede bekend en daardoor in werking gesteld wordt; 2o. van den omvang der noodzakelijke

{==39==} {>>pagina-aanduiding<<}

aanvullingen en aankoopen. Hoe meer dood materieel in voorraad is, des te minder tijd vereischt de M., maar het is klaarblijkelijk, dat een staat met eene zeer nijvere bevolking, met veel fabrijken, enz., dit materieel veel spoediger kan verkrijgen dan een andere staat, die deze hulpmiddelen niet bezit; 3o. van de gesteldheid der gemeenschap in het land, waardoor eensdeels berigten verzonden, anderdeels personen en goederen vervoerd kunnen worden; in dit opzigt wordt tegenwoordig de tijd voor de M. vereischt, door telegrafen en spoorwegen zeer verkort. Op dezelfde wijze werkt de drukpers, die door veelzijdig gelezen nieuwsbladen, het middel geeft op eene gemakkelijke wijze publicatiën en oproepingen te verspreiden.
De M., die de sterkte van het leger zeer vergroot en groote aankoopen noodig maakt, vereischt eene aanzienlijke vermeerdering der gelden, voor het leger benoodigd. Eene verhooging der belastingen zoude hierin niet kunnen voorzien, als die verhooging niet zeer aanzienlijk was. Men kan die meerdere uitgaven bestrijden uit 's Rijks schatkist, waarin gedurende jaren lang, voor het geval van nood, gelden zijn bijeengezameld, of men sluit leeningen hetzij binnen- of buiten 's lands. Daar, waar voor de bevolking de verpligting bestaat, de leveringen - vooreerst tegen bons - te doen, waar dus alles wat gekocht wordt, niet contant betaald behoeft te worden, verminderen die oogenblikkelijke uitgaven aanmerkelijk; een staat die sedert langen tijd, papieren geld bezit, dat het volle vertrouwen geniet, is in eenen zeer gunstigen toestand, daar het dat papieren geld des noods en onder de hand met eenige millioenen kan vermeerderen.

Modderbrug.

Zie Begaanbaarheid.

Model.

1o. Zie Geschutvervaardiging. 2o. Voorstelling van eenig voorwerp op kleinere schaal. Men gebruikt dikwijls modellen van vuurmonden, affuiten, vestingwerken, schepen, enz. met veel nut bij het theoretisch onderwijs in de militaire wetenschappen.

Model-bataillon.

Zie Bataillon.

Moelje.

Zie Haven.

Moer.

Schroefmoer. Zie Schroef.

Moeras.

Zie Moerland.

Moerland,

Veen- of Peelland. Slijkachtige grond, met eigenaardige planten begroeid en met planten-overblijfselen vermengd. Neemt een ondiep staand water, door langdurige droogte, de eigenschappen van M. aan, dan wordt het moeras genoemd. M. kan in sommige jaargetijden en vooral na veel regen alleen langs kunstwegen begaan worden; in drooge tijden kan infanterie, veelal ook kavallerie ook buiten de wegen daarover trekken.

Mok.

Eene paardenziekte, die zich in den vorm van zwelling aan de beenen voordoet en spoedig stinkend vocht ontlast, terwijl zich daaruit moeijelijk te verwijderen wratten ontwikkelen. Deze ziekte komt vooral in lage moerassige streken voor en vertoont zich meer aan de achter- dan aan de voorbeenen.

Mol.

Een gevaarlijk nekgezwel bij de paarden, dat steeds zoo schielijk mogelijk moet geopend worden.

Molen.

Men onderscheidt de molens in handmolens, windmolens, watermolens (boven- en onderslagsche) en stoommolens. De Romeinsche legers voerden altijd handmolens mede, om wat de meelbereiding betreft, onafhankelijk van het land te zijn. Bij de toegenomen ontwikkeling en de aanzienlijke verkeermiddelen van onzen tijd zoude de behoefte daaraan zich slechts zelden doen gevoelen, hoewel het geval toch niet geheel ondenkbaar is. Elke goed ingerigte vesting moet van een voldoend aantal molens voorzien worden, om gedurende een beleg het graan te kunnen malen.

{==40==} {>>pagina-aanduiding<<}

Men kan hier slechts bij uitzondering gebruik maken van windmolens, namelijk dan als men in de gelegenheid is, ze op bastions of katten, ver verwijderd van alle waarschijnlijke fronten van aanval, te plaatsen. In elk ander geval, moeten de molens, waarop men vast wil rekenen, bomvrij geplaatst worden. Dit kan men gemakkelijk doen met handmolens; deze werken echter zeer langzaam, met aanzienlijke krachtsinspanning en verlies aan stof; bij het gebruik van watermolens moet men verzekerd zijn, dat daaraan het water niet kan ontnomen worden. De molens in vestingen, die het best aan de verschillende vereischten voldoen, zijn stoommolens, volgens het Amerikaansche stelsel. Zij leveren veel meel, nemen weinig plaats in, kunnen dus gemakkelijk bomvrij gemaakt worden en zijn onafhankelijk van stroomend water.

Moment.

Naar het voorbeeld van het mechanische of statische moment spraken de Franschen in de vorige eeuw, naar het voorbeeld van den ingenieur Fourcroy en meer anderen van het M. eener vesting. Hierdoor werd verstaan het quotient van de kosten van aanleg (in millioenen, honderdduizenden of duizenden uitgedrukt), als deeler in de wederstandskracht van de vesting (in dagen uitgedrukt, die tusschen de opening der loopgraven en de overgave der vesting verliepen), als deeltal. Zonder in aanmerking te nemen, dat het een zuivere hersenschim is, als men zich verbeeldt, dezen tijd ook slechts eenigzins met waarschijnlijkheid te kunnen bepalen uit den toestand der vesting, spreekt het van zelve dat in bovenstaande formule vele voorname factoren ontbreken en zij dus zuivere onzin is. Volgens die formule toch zou eene vesting die 20 millioenen kost en eene wederstandskracht van 30 dagen heeft, altijd tienmaal meer waard zijn, dan eene vesting die met 3 dagen wederstandskracht insgelijks 20 millioenen kost, ook dan als eerstgenoemde op een punt lag, dat nooit aangevallen wordt, terwijl de laatstgenoemde door hare ligging in de meeste denkbare gevallen door den vijand moet worden aangetast.

Monddeksel.

Eene dubbele eikenhouten schijf tot sluiting van de monding der mortieren en van den houwitser van 20 duim dienende.

Mondstop.

Eene ijpenhouten stop tot sluiting van de kanons en de houwitsers van 15 duim. Zij wordt door middel van een' riem aan het stuk bevestigd.

Mondstuk.

1o. Zie Kanonnen, Mortieren. 2o. Zie Paardentuig.

Monnik.

Zie Ontstekingsmiddelen (der mijnen),

Monstering.

Onderzoek naar den toestand der troepen. Zij zijn gedeeltelijk gewoon; dat is regelmatig op bepaalde tijden terugkeerende of buitengewoon, wanneer zij onverwacht plaats hebben. Naarmate van het gedeelte waarover zij zich uitstrekken, kan men ze onderscheiden in taktische, waardoor de taktische waarde der troepen wordt onderzocht en in administratieve, die meer betrekking hebben op het inwendige beheer. Deze laatsten strekken zich uit over de sterkte der officieren en manschappen, over de wapenen en de kleeding, over de hoedanigheid van het materieel, over het voeren der geldelijke administratie en die der kompagniën, enz. De taktische monsteringen worden meer bepaald wapenschouwingen of revues genoemd en door de inspecteurs-generaal of de kommandanten der militaire afdeelingen gehouden.
Vóór de invoering der staande legers was eene M. voor de vorsten het eenige middel om zich te overtuigen, dat de voorwaarden, waarover zij met den kolonel, die een regiment voor hen wierf, overeengekomen waren, werkelijk vervuld werden. Zij benoemden tot het houden van zulk eene M. een hooge ambtenaar als inspecteur, wien eenige mindere beambten toegevoegd waren. Deze hield nu eene vaandelsgewijze monstering over het vergaderde regiment. Er werd een juk van drie

{==41==} {>>pagina-aanduiding<<}

pieken opgerigt, waarachter zich in twee rijen, eene straat in het midden vrijlatende, het vaandel, dat gemonsterd moest worden opstelde. Vóór het juk stond aan de eene zijde de kolonel, aan de andere zijde de inspecteur met zijnen schrijver. Ieder man moest beurtelings in volle wapenrusting door de straat en onder het juk doorgaan; zijne krijgsmanseigenschappen werden onderzocht en als hij goedgekeurd was, zijn naam, voornaam en geboorteplaats in de monsterrol geschreven en zijne soldij vastgesteld. Daarna werd het geheele regiment in eenen kring vereenigd, de kolonel hield eene aanspraak, liet den artikelbrief voorlezen en daarop den eed afleggen in handen van den geregtspersoon, die door den vorst daartoe was aangesteld.
Na de aflegging van den eed werden de verschillende officieren en ambtenaren aan het regiment voorgesteld, eindelijk de vaandels aan de vaandrigs overhandigd. Het regiment ging dan vaandelsgewijze uit elkander: de hoofdman stelde zijnen luitenant, zijnen schrijver, kapelaan en chirurgijn voor en liet daarna door de soldaten de onderofficiers-plaatsen bij keuze vervullen. Bij volgende monsteringen werd onderzocht of de manschappen, die op de monsterrol vermeld stonden, werkelijk aanwezig waren, of er niets aan hunne uitrusting ontbrak en of zij de soldij genoten, die hen volgens de monsterrol toekwam. Na de monstering van een vaandel, moesten dan de officieren en onderofficieren voorkomen en zweren, dat alle vertoonde manschappen werkelijk tot het vaandel behoorden, terwijl nog aan de vergaderde manschappen gevraagd werd of zij nog het een of ander te vorderen of bezwaren in te brengen hadden.
Even als in vele overige landen was het ook bij ons te lande noodig, strenge maatregelen te nemen, om de bedriegerijen en abuizen bij de monsteringen te weren. Dit blijkt uit het placaat op de monsteringen van 28 September 1587, hernieuwd en uitgebreid den 4den Februarij 1599 en den 17den Augustus 1623. Daarbij was bepaald, dat de commissarissen van de monsteringen (welke betrekking in 1587 geschapen en in 1716 opgeheven werd), ten minste twaalf maal in het jaar, op onverwachte tijden de kompagniën in oogenschouw moesten nemen. Op den dag der monstering werden de burgemeesters der stad door de commissarissen verzocht, hen hetzij in persoon, hetzij door gedeputeerden bij te staan, ten einde na te gaan of in de gelederen ook ‘burgers, vrijbuiters, zoetelaars of dergelijk slagh van volck’ aanwezig waren. Gedurende de M. die altijd met het aanbreken van den dag plaats had, hielden de burgers de wacht of werden de poorten gesloten, zoodat in dien tijd niemand de stad kon binnenkomen of verlaten. Voor den aanvang der M. leverde iedere kommandant van een vaandel aan den commissaris de rol van de vorige monstering in, waarop ook vermeld moesten zijn de namen, geboorteplaatsen, qualiteiten en wapenen van degenen, die op wacht waren en van de zieken en gekwetsten, met de huizen, waar zij zich bevonden. Gedurende dat de troep onder de wapenen was, werden deze laatsten dan door de gedeputeerden van den magistraat bezocht, terwijl voor de zieken bijzonder voorgeschreven was, dat zij in het aangezigt gezien moesten worden en dat zij hunne wapens en paarden moesten vertoonen, opdat ‘onder het decksel van siecken, geene jongers ofte andere haer veijnsen ofte simuleren siecke soldaten te wesen.’ Aan den waard von het huis werd buitendien gevraagd of zijn soldaat of ruiter, ziek, gekwetst ‘ofte anderszins ongevalligh’ was. Op dezelfde punten werden ook de sergeanten en verdere officieren van de kompagnie ondervraagd om te hooren, of ‘sy allegader uit eenen monde spreken.’ Als deze voorzorgen genomen waren, werd het krijgsvolk op eene afgesloten plaats gebragt en daarna door den commissaris eene toespraak gehouden van nagenoeg den volgenden inhoud:
‘Vrome krijgslieden en broeders. Daar men door lange ondervinding de schade

{==42==} {>>pagina-aanduiding<<}

en de nadeelen heeft leeren kennen, die door het bedrog bij de monstering ontstaan en daar door zoodanige misbruiken, steden en plaatsen van groot gewigt verloren zijn gegaan en de middelen en inkomsten van het land nutteloos verbruikt, terwijl het tevens de voornaamste oorzaak is, waardoor de brave en arme soldaat (tot groot leedwezen van Zijne Excellentie) slecht betaald wordt, al hetwelk gevoegelijk uit den weg geruimd kan worden, indien men de voorschreven misbruiken doet ophouden; daarom verzoek en bovendien, uit kracht van den last mij gegeven, beveel ik u, zoo allen gezamenlijk als ieder in het bijzonder op den eed, dien gij aan Zijne Excellentie en het land gedaan hebt, vrijmoedig te verklaren of er onder u is eenige passevolant, geleende soldaat, burger, zoetelaar, vrijbuiter of ander, die niet in vaste dienst van de kompagnie is, geen wacht en togt met u doet of niet met u ten oorlog trekt; want dezulke zijn niet waardig onder kloeke en vrome soldaten medegeteld te worden en dienen nergens toe, dan om ulieden zwaarder te belasten met wacht en schildwacht. Ook doen zij u uwe eer en goeden naam verliezen, wanneer gij met den vijand in aanraking komt en dan door de geringe sterkte uwer kompagnie gedwongen zijt, den vijand den rug te keeren en hem het veld te laten, terwijl gij anders wanneer de kompagnie met dappere en vrome soldaten voltallig was, sterk genoeg zoudt zijn om hem te slaan, te verjagen en te vernielen tot groote eer, voordeel en reputatie, zoowel van uzelven als vooral ter eere Gods en tot het welzijn van het vaderland, dat reeds zoo vele jaren zoo jammerlijk benaauwd wordt. Ik spoor u dus nogmaals aan die personen vrijmoedig te ontdekken, opdat ze naar behooren gestraft worden. Ik gelast ook aan allen, die in geen vaste dienst zijn bij deze kompagnie, noch daaraan verbonden, deze monstering te verlaten, op straffe van later gevonden en herkend zijnde, zonder eenige genade als schelmen te worden gehangen en geworgd.’
Vervolgens werd aan den kapitein, zijn luitenant en den schrijver ten aanhoore der kompagnie een eed afgenomen, dat al de personen op de monsterrol vermeld, wel degelijk tot de kompagnie behoorden en dat zij op geenerlei wijze wilden trachten middellijk of onmiddellijk bij deze monstering, Zijne Excellentie, den staat of iemand anders ter wereld te bedriegen, Daarop nam de monstering een aanvang, waarop ook de manschappen aangenomen of afgedankt mogten worden. Zware straffen waren tegen alle fraudes bepaald, doch konden die niet geheel verhinderen, zoo lang de toenmalige betaling der kompagnie in zwang was. Later werd het houden van monsteringen aan de gouverneurs in de vestingen en de kommanderende officieren in steden en forten opgedragen, maar daar er geene commissarissen tot de monsteringen bleven bestaan, vergenoegde men zich met de beëedigde monsterrollen, die door de kompagnieskommandanten werden ingezonden. Bij de veranderingen, die het leger in 1795 onderging, bleef de kompagnie niet meer de eenheid voor de geldelijke verantwoording aan het rijk, maar werd dit het korps. Bij iedere brigade werd tot het houden van monsteringen een commissaris van oorlog benoemd, die behalve de hierboven genoemde punten, nu ook nog het toezigt moesten houden over de kleeding, die van landswege verstrekt werd. Later werden commissarissen-ordonnateurs benoemd, die de functiën van inspecteurs der monsteringen waarnamen, terwijl toen de commissarissen van oorlog met het administratief toezigt belast waren over de troepen, die zich in hun arrondissement bevonden. Na 1814 werd het houden van monsteringen opgedragen aan de inspecteurs-generaal, op tijdstippen door den minister van oorlog te bepalen.

Montering.

In den algemeensten zin uitrusting, meer bepaald kleeding (zie Kleeding) en eindelijk somtijds alleen de uniformrok.


{==43==} {>>pagina-aanduiding<<}

Mortier.

De mortieren hebben eene lengte van 3 à 3 1/4 kalibers, en worden even als de houwitsers in bodem-, midden- en mondstuk verdeeld. Zij worden van brons of van ijzer vervaardigd en verkrijgen eene metaaldikte, welke in vergelijking met die der kanonnen zeer gering is; terwijl bij kanonnen het gewigt van den vuurmond 100 à 250 maal dat van den kogel bedraagt, wordt bij de mortieren dat gewigt op 5 à 21 maal dat van de ledige bom of granaat berekend. Men onderscheidt het kaliber der mortieren even als dat der houwitsers door de grootte der middellijn van de bom in duimen uitgedrukt, of wel naar het gewigt eener ijzeren of steenen kogel, die gelijke middellijn als de bom heeft. De grootste thans gebruikelijke mortieren hebben een kaliber van 0,30 à 0,40 el, somtijds heeft men nog grooter kalibers gebruikt; daartoe behooren vooral de comminge-mortieren, die door Lodewijk XIV ingevoerd werden en bommen van 275 pond wierpen, doch spoedig in onbruik geraakten, terwijl uit den lateren tijd de zoogenaamde monstermortier door de Franschen tegen de citadel van Antwerpen gebezigd, het meest bekend is. Hij had een kaliber van 60 duim en wierp eene bom van 500 pond. Deze M. voldeed echter geenszins aan de verwachting, die men er van koesterde, en deed dan ook slechts weinig worpen. De kleinste kalibers zijn van 0,10 tot 0,14 el; dat zijn de handmortieren, ook Coehoorn-mortieren, aldus naar hunnen uitvinder genoemd; zij werden het eerst gebezigd bij het beleg van Grave in 1674 en later bij de meeste natiën ingevoerd. De Franschen hebben ze niet en betreurden dat gemis zeer voor Sebastopol. Tot het vervoer der mortieren met hunne stoelen uit de arsenalen tot voor de belegerde plaats of naar de wallen, dienen de lastwagens, die bij ons te lande de vroegere mortierwagens vervangen hebben. Het zijn vierradige voertuigen uit eenen belegerings-voorwagen en eenen achterwagen bestaande. Deze laatste is van twee lange berrieboomen, een ijzeren draagkussen met sluithout en stelling, twee korte buitenberrieboomen en twee platte draagstukken voorzien, die gezamenlijk een regthoekig wagenblad vormen. Op dezen wagen kan men den kogelmortier met stoel, den mortier van 29 duim met stoel, 2 steenmortieren of 3 à 4 mortieren van 20 duim met stoelen vervoeren. Hij kan tevens dienen tot het vervoer van een belegerings- of vestingkanon, dat dan door middel van een windas onder den wagen opgewonden wordt. - In den nieuwsten tijd heeft men het vroeger reeds dikwijls geopperde denkbeeld om veldmortierbatterijen mede te voeren, weder opgevat. De Oostenrijkers maakten er in 1848 voor Vicenza en in 1849 voor Brescia gebruik van en de generaal Willisen organiseerde in 1850 in Sleeswijk-Holstein eene beweegbare mortierbatterij van 10 mortieren van 10 pond steen. Het is niet mogelijk, de mortierstoelen zelf van raden te voorzien; men moet daarom aan de mortierwagens eene zoodanige inrigting geven dat zij even veel beweeglijkheid, buigzaamheid en wendingsvermogen verkrijgen als de overige voertuigen der veldartillerie; zij moeten tevens gemakkelijk op en af te leggen en gemakkelijk op- en afgeladen kunnen worden. Het spreekt van zelve dat men al deze voorwaarden slechts bij mortieren van klein kaliber kan vervullen. De Oostenrijkers namen in 1850 bij Verona proeven met eenen mortierwagen, die aan de eischen schijnt te voldoen. Het valt niet te loochenen, dat men in sommige gevallen van den oorlog, die zich echter het meest zullen voordoen op een oorlogstooneel dat zeer bedekt is en een groot aantal stevige steenen gebouwen bevat, een groot nut uit dergelijke bewegelijke mortieren kan trekken. Bij elke halve berg-batterij van ons leger in Indië worden vier mortieren van 11 1/2 duim op twee pakpaarden medegevoerd.

Mortierschip.

Zie Bombardeergaljoot.

Mortierstoel, Mortierblok.

Zie Affuiten.


{==44==} {>>pagina-aanduiding<<}

Moumdji.

Onderofficier bij de Janitsaren.

Mousquetaires.

De M. werden door Lodewijk XIII, koning van Frankrijk in 1622 opgerigt; zij bestonden toen uit eene beredene kompagnie, enkel edellieden, met musketten bewapend en behoorden tot de huistroepen des konings. In 1681 werd er eene tweede kompagnie bijgevoegd; de eerste bereed grijze, de tweede zwarte paarden; van daar den naam van Mousquetaires gris en Mousquetaires noirs. Verschillende keeren opgeheven en weder hersteld, verdwenen zij voor goed in 1815.

Muchir.

Turksche veldmaarschalk.

Mud.

Zie Maten.

Muhzur-aga.

Officier der Janitsaren.

Muis.

Zie Ontstekingsmiddelen (der mijnen).

Muiterij.

Zie Misdrijf.

Muizeval.

Zie Ontstekingsmiddelen (der mijnen).

Munitie.

Al het materieel dat bij het schieten en werpen uit vuurwapens gebezigd wordt. Daartoe behooren a. de projectilen; b. de ladingen buskruid of schietkatoen, die hetzij ieder voor zich medegevoerd worden of wel in metalen omhulsels tot kartetskokers of vuurpijlhulzen, in saaijen zakken tot kardoezen (patronen voor grof geschut) of in papieren hulzen tot patronen voor klein geweer, gevormd zijn; c. de klossen, houten schijven, om in de patroon projectiel en lading van elkander te scheiden of wel om daar waar zulks reeds het geval is, aan het projectiel eene juiste plaatsing in de ziel te geven, of indien meerdere projectilen door één schot moeten voortgedreven worden, de gelijkmatige werking der lading op al die projectilen te verkrijgen, zie Lading; d. de ontstekingsmiddelen.

Munitiebrood.

Zie Brood.

Munitievoorwagen.

De munitievoorwagens worden gebruikt om de veldaffuiten te vervoeren, hetzij afzonderlijk of met het daarop geplaatst geschut en vormen daarmede een vierradig werktuig. Zij bestaan uit een stel, twee raden en een disselboom; men heeft er bij ons te lande van 12 pond, 6 pond, 15 duim en 12 duim. Op het onderstel zijn twee halve kisten geplaatst, waar tusschen zich een kistje met plaatijzer bevindt, dat vóór en achter kan geopend worden. De munitiewagen van 12 pond bevat 22 kogelschoten, 8 kartetsen en 8 granaatkartetsen; die van 6 pond, 40 kogelschoten, 12 kartetsen en 12 granaatkartetsen; die van 15 duim, 14 granaten, 2 brandkogels, 8 kartetsen en 8 granaatkartetsen; die van 12 duim, 20 granaten, 2 brandkogels, 12 kartetsen en 12 granaatkartetsen. De munitievoorwagens van de getrokken 4 ponders bevatten 30 granaten, 14 granaatkartetsen en 8 kartetsen.

Munt.

Zie Geld.

Muraille (Aanval en).

Aanval eener linie kavallerie, zonder intervallen tusschen de eskadrons.

Muren.

De M. worden in den vestingbouw gebruikt, deels tot het tegenhouden der aarden werken (zie Revetementsmuren), deels tot insluiting van onderaardsche gebouwen (zie Kazematten), deels worden zij in den oorlog te velde gevonden als onderdeelen van gebouwen of tot insluiting van pachthoeven of tuinen. In dit geval kan men ze dikwijls met voordeel tot verdediging inrigten door ze van schietgaten te voorzien, door ze met eene opwerping van aarde te versterken, door er banketten voor de verdedigers achter te maken of er als ze zeer laag zijn, eene gracht achter te maken.

Musket.

Zie Handvuurwapens.

Musketon.

Zie Handvuurwapens, Karabijn.

Muskettier.

Zie Infanterie.


{==45==} {>>pagina-aanduiding<<}

Mutecaëd.

Turksche veteraan.

Muteferica-bachi.

Bevelhebber eener kompagnie leenbezitters.

Muts.

1o. Pet. Zie Hoofddeksel. 2o. Muts of Bonnet. Zie Bonnet.

Muzijk.

Het gebruik der muzijk in den oorlog kan tot geen bijzonder volk of tot geen' bijzonderen tijd bepaald worden, want even als de liefde voor de muzijk, is het op de menschelijke natuur zelf gegrond. Wanneer in het dagelijksche leven de muzijk den mensch opwekt, zoo is dit niet minder het geval in den oorlog; de vermoeide krijgsman, ja zelfs zijn paard krijgt daardoor nieuwe krachten en voelt zijnen strijdlust ontbranden. - Reeds de oudste volken bewogen zich als zij in slagorde geschaard waren, naar de toonen hunner eenvoudige en ruwe instrumenten en op de maat van hunne krijgsliederen. Bij de Egyptenaars vinden wij de trom, bij de Grieken de lyra, de fluit en den hoorn tot dit doel gebruikt. De oude Duitschers sloegen met hunne wapens op hunne schilden en lieten bij het geschal hunner trompetten hunne krijgszangen weergalmen; de Spanjaarden sloegen op de maat hunne schilden tegen elkander. Bij de Romeinen, die de buccina en de tuba, eene soort van bazuin, trompet of hoorn gebruikten, hadden, nevens de muzijk, de toonen der afzonderlijke instrumenten, nog eene bijzondere beteekenis; men gaf daarmede signalen. In de middeleeuwen ging het gebruik der muzijk bij den marsch der troepen bijna geheel verloren, omdat toenmaals de gewapende magt bijna uitsluitend uit ruiterij bestond en de muzijk alleen bij voetvolk doelmatig kan gebruikt worden. Eerst op het einde der 15de eeuw vindt men haar weder bij de Italiaansche aventuriers, later bij de Franschen, die zelfs gedurende eenigen tijd eene soort van viool bezigden. Zoo opende, bij voorbeeld bij de belegering van Lerida in 1647 het regiment Champagne op klaarlichten dag, de loopgraven bij den klank van 24 violen. De strijkinstrumenten maakten echter spoedig plaats voor de meer doelmatige blaasinstrumenten. Bij het begin der 18de eeuw was de muzijk nog zeer eenvoudig; zij bestond bij de infanterie uit trommen en dwarsfluiten, bij de kavallerie uit trompetten en pauken; de Fransche dragonders bezigden den eigenaardigen Schotschen doedelzak. Daarop werd de hoboë het voornaamste instrument der militaire muzijk, maar hoewel men zelfs de muzijkanten naar dit instrument benoemde en zulks in vele Duitsche staten nog doet, werd het spoedig door de voller klinkende klarinet verdrongen.
Naar hetgeen men tegenwoordig van eene goede militaire muzijk verlangt, moet een korps muzijkanten minstens 20 à 30 man hebben, om slechts even te voldoen. De volstrekt noodzakelijke instrumenten zijn nagenoeg de volgende: 3 à 4 trompetten, 4 hoorns, 2 à 3 bazuinen, 2 bashoorns, ophicleides of bombardons, 2 fagotten, 8-10 klarinetten, hobos en fluiten; buitendien 1 groote trom, 1 kleine trom, 1 paar bekkens, 1 triangel, 1 of 2 schelleboomen. Bij de eenige stafmuzijk welke wij bij onze infanterie bezitten, zijn de instrumenten voor de eigenlijke militaire muzijk op de volgende wijze verdeeld; 1 fluit picolo in des, 2 es-klarinetten, 14 klarinetten in b, 2 pistons, 4 trompetten à cylindres, 2 saxo-tromba in es, 2 saxhoorns in c, 2 idem in b, 3 tubas in es, 4 cors-à-cylindres, 4 trombonnes, 2 trommen, 1 paar bekkens, 1 groote trom. Voor de harmonie-muzijk is de verdeeling eenigzins anders.
Bij de zoogenaamde hoornmuzijken heeft men geene houten instrumenten, doch een grooter aantal koperen instrumenten, terwijl daarbij in den regel de trommen en bekkens weggelaten worden.
Tot de militaire muzijk moet men verder de trommen en de koperen signaalhoorns rekenen, welke laatsten eerst sedert het begin onzer eeuw zijn ingevoerd. Zij dienen beiden tot het slaan of blazen van marschen en het doen van signalen, de laatsten meer uitsluitend bij het tirailleren ingevoerd. Een vaandel had

{==46==} {>>pagina-aanduiding<<}

oorspronkelijk 2 tamboers en 2 pijpers, de Zweedsche infanterie had ten tijde van den 30-jarigen oorlog alleen tamboers en wel drie per kompagnie. Tegenwoordig heeft eene kompagnie infanterie naarmate harer sterkte, 3 à 5 tamboers of hoornblazers; bij ons te lande 3 tamboers voor elke linie-kompagnie grenadiers of infanterie, 3 hoornblazers voor alle kompagniën jagers en voor alle tirailleur-kompagniën. De tamboers zijn buitendien van eene signaalhoorn voorzien. In de vierkante hoopen der oude infanterie vereenigde men dikwijls de tamboers en pijpers van alle konpagniën in het midden bij de vaandels; ook in de hedendaagsche slagorde worden de tamboers en hoornblazers van een bataillon, behalve degenen, die den kommanderenden officier en de officieren der tirailleurs vergezellen, om signalen te blazen, achter het midden van het bataillon vereenigd. Onze mariniers hebben nog pijpers, die tevens aan boord gebruikt worden bij het ankerwinden, enz.
De kavallerie bezit sedert overoude tijden trompetters; in de 16de eeuw rekende men er 2 of 3 op een kornet van 100 paarden, eene verhouding, die thans ook nog bestaat; bij de zware kavallerie had men daarbij pauken in gering aantal, meestal slechts één voor ieder regiment; de dragonders hadden oorspronkelijk tamboers even als de infanterie, hetgeen tot in de 18de eeuw bestaan heeft. De artillerie had in den beginne eveneens trommen, later hoorns en tegenwoordig de rijdende en veld-artillerie trompetters.
Het is duidelijk dat trommen, hoorns en trompetten voldoende zijn om het bovengenoemde doel der militaire muzijk volkomen te bereiken. De zoogenaamde stafmuzijken dienen meer tot genoegen, dan tot nut en wanneer men hen in de nabijheid des vijands ziet terugzenden uit vreeze, dat de bekwame kunstenaars of de kostbare instrumenten in gevaar zullen komen, wanneer men hen in vredestijd bij slecht weder te huis ziet blijven, bij lange, vermoeijende marschen slechts zelden en bij exercitiën nooit hunne opwekkende toonen verneemt, terwijl zij aan de officieren handen vol gelds kosten en nog daarbij aan het korps verschillende strijders ontnemen, die onder de benaming van élève-muzijkanten, hoewel als soldaat te boek staande, toch geen wapen voeren, dan kan men hunne afschaffing bij onze infanterie niet zeer betreuren, Men zie: Bardin, Recherches historiques sur les musiques militaires.

Myriarch.

Hoofdman over tien duizend.



N.

Naaf

van het rad. Zie Voertuig, Affuiten.

Naakte knechten.

Zie Knechten.

Naald.

1o. Naald van het naaldgeweer, zie Handvuurwapens en Slot. 2o. Ruimnaald. 3o. Magneetnaald, zie Magneetnaald. 4o. Naaldhout in tegenstelling van loofhout. 5o. N. Zie Bepakking.

Naaldgeweer.

Zie Handvuurwapens.

Nachtcordon.

Zie Cordon, Vestingoorlog.

Nachtegaal.

Zie Geschut.

Nachtelijke gevechten.

Zij waren bij de oude volken zeer gebruikelijk, doch komen sedert de meer algemeene verbreiding der handvuurwapens zeldzamer voor, alleen bij onverhoedsche ontmoetingen, bij overvallingen (zie Overvalling) of bij uit-
{==47==} {>>pagina-aanduiding<<}
vallen (zie Vestingoorlog). Hoewel het daarbij zeer gemakkelijk is, den vijand in verwarring te brengen, zoo komt men toch meestal ook zelf in verwarring, terwijl de duisternis veelal verhindert, dat men het verkregen voordeel opmerkt en er diensvolgens partij van kan trekken. Het is bij nachtelijke gevechten een voornaam vereischte, nog meer dan in elk ander geval, dat men eene sterke reserve achterhoudt en niet alle troepen, waarover men beschikken kan, te gelijker tijd in werking brengt.

Nachtkwartier,

Zie Kampen en Kwartieren, Marsch.

Nachtmarsch.

Zie Marsch.

Nachtschoten.

Wanneer het bij de vesting- en belegeringskanonnen voorkomt, dat men eenig bepaald voorwerp bij nacht moet beschieten, wordt de rigting bij dag naauwkeurig bepaald. Bij de belegeringskanonnen, de houwitsers en de mortieren slaat men dan langs de raden en den staart der affuit latten op de bedding, terwijl de verhooging behouden wordt door het vastzetten van de stelschroef of door het maken van een ligt te onderscheiden kenteeken daaraan, enz. Bij de vesting-, de kust- en de walaffuiten is alleen het verzekeren van de verhooging noodzakelijk.

Nachtwacht.

Zie Wachtdienst.

Naden.

De voegen, die tusschen de naast elkander liggende planken van een schip ontstaan en die door breeuwen of kalfateren tegen het indringen van vocht beschut worden.

Nastoot,

nastooten. Zie Schermkunst.

Nationale garde.

Deze naam werd door de Franschen gegeven aan de troepen, die zij gedurende hunne staatsomwenteling te Parijs en in de overige steden van het rijk vormden, in tegenstelling tot de garde van den koning of van de regering, waaronder ook stilzwijgend al de linietroepen verstaan werden, die hunnen vorst getrouw bleven. Toen Frankrijk door het buitenland aangetast werd, ontstonden uit deze gewapende benden, die over het geheele land verspreid waren, de mobiele bataillons, welke de legers aan de grenzen gingen versterken en die langzamerhand geheel met de linietroepen zamensmolten. Onder alle opvolgende regeringen hebben de Franschen gemeend, deze instelling te moeten bewaren als een waarborg voor de vrijheid en de grondwet, die zonder een gewapend volk geheel van de willekeur der regering afhangt en aan het daarvan geheel afhankelijke staande leger is prijs gegeven. Dit heeft intusschen niet belet, dat de nationale garde nu eens door een besluit der regering opgelost werd, dan weder zoo als onder Napoleon I zoodanig georganiseerd werd, dat zij alleen een gemakkelijk depôt voor de aanvulling van het leger uitmaakte, Bij de omwentelingen in alle landen sedert de Fransche omwenteling, heeft de revolutionnaire partij eene nationale garde daargesteld en deze als zij overwinnend was, behouden, steeds met het gronddenkbeeld om de verkregen grondwet tegen de regering en het als middel beschouwde leger te beschermen, terwijl men steeds veronderstelde, dat deze er op uit was, die grondwet weder te vernietigen. Zoodra echter de omwenteling voorbij was, toonde deze nationale garde een zeer gedwee karakter; in overeenstemming met hare weinig geconcentreerde organisatie, volgens welke de nationale garden van verschillende steden, niet eens in groote troepenafdeelingen vereenigd waren, werden zij dan communale garde, burgergarde, burgerweer genoemd. Als blijvend ligchaam vervullen de nationale garden het doel hunner oprigting zeer slecht; dit doel kan alleen bereikt worden door zulk eene organisatie van het geheele weerstelsel, waarbij in plaats van de sterke staande of kaderlegers, een militiestelsel met algemeene dienstpligtigheid en werkelijke algemeene bewapening gesteld wordt. Eene nationale garde toch slaapt in rustige tijden in en

{==48==} {>>pagina-aanduiding<<}

zal buitendien steeds slechter geoefend en moeijelijker te vereenigen en aan te voeren zijn, dan eene staande krijgsmagt, die, in weerwil van de vrees, dat men daarvan een slecht gebruik tegen het volk zal maken, toch blijft bestaan. Buitendien is het zeer waarschijnlijk, dat de verdeeling der strijdkrachten in twee gedeelten, welke volgens het gronddenkbeeld van hunne zamenstelling, vijandelijk tegenover elkander staan, bij de staande troepen slechts den afkeer tegen de nationale garde zal verhoogen. Men zie: Comte, Histoire de la garde nationale.

Nationale kleuren.

Kleuren door eene natie of door een regerend vorstenhuis aangenomen en die in den regel bij alle veldteekens van hun leger wedergegeven worden.

Natuurkunde

(Physica). Indien men alles zamenvat, wat op het uitgebreide veld der natuurkunde voor den krijgsman het belangrijkst is, zoude men dit met den naam van militaire natuurkunde kunnen bestempelen. Eene zamenstelling daarvan is echter zeer moeijelijk, daar er bijna geen hoofdstuk van de natuurkunde bestaat, dat niet voor den krijgsman van zeer veel gewigt is en aan deze omstandigheid is het welligt toe te schrijven, dat de militaire letterkunde nog weinig zoodanige werken weet aan te wijzen. Zulk een werk moet vooral behandelen: De algemeene eigenschappen der ligchamen, het evenwigt der krachten en de beweging der ligchamen, daarbij de gronden der statica en mechanica van vaste, vloeibare en gasvormige ligchamen met toepassing op het militaire gebruik van water (grachten, waterspoelingen, inundatiën, transporten te water) en van stoom (locomotieven, stoomwerktuigen van stoombooten en militaire werken), het licht (optische werktuigen, invloed van het licht op het schatten van afstanden), de warmte (de uitwerking van het buskruid), het magnetismus (gebruik der magneetnaald bij meetinstrumenten van allerlei aard), de electriciteit (electrische telegrafen, ontsteking der mijnen door galvanismus), de metereologie.
Bronnen: Baumgartner, Naturlehre; Pouillet-Muller, Lehrbuch der Physik; Ganot, Traité élémentaire de physique; Wenckebach, Natuurkundige stellingen; Daquin, Physique.

Natuurlijk staal.

Zie IJzer.

Nauscopie.

De kunst om schepen op eenen verren afstand in zee te ontdekken.

Navarchus.

De bevelhebber van een schip, bij de Romeinen ook wel magister navis, bij een drieriemig schip trierarchus, bij de Grieken stolarchus en strategos genoemd. Zeer dikwijls verstaat men daardoor ook den bevelhebber eener geheele vloot. De Navarchus had de leiding over het geheele marinewezen; de eigenlijke zeesoldaten hadden hunne afzonderlijke bevelhebbers.

Nederdaling in de gracht.

Zie Vestingoorlog.

Nederlaag.

Het tegenovergestelde van de overwinning.

Neusplaat.

Zie Hoofddeksel.

Neusriem.

Zie Paardentuig.

Neutraal, Neutraliteit.

Onzijdig, onzijdigheid. Zie Volkenregt.

Neutraliseren

der vijandelijke strijdkrachten. Hierdoor verstaat men de kunst om een gedeelte der vijandelijke strijdkrachten zoo lang werkeloos te houden, tot elders de beslissing verkregen is. Dit zal tegenover eenen werkzamen, bewegelijken vijand uiterst moeijelijk zijn, daarentegen zeer gemakkelijk als de vijand gewoon is zich in vestingen of verschanste stellingen te plaatsen. Het spreekt van zelve, dat de krijgsmagt, welke den vijand neutraliseert veel zwakker dan deze moet zijn, indien men daarmede voordeel wil verkrijgen. Paraliseren is eigenlijk

{==49==} {>>pagina-aanduiding<<}

hetzelfde als N., doch dit woord wordt meer bepaald bij manoeuvrerende troepen gebezigd.

Nevel.

Nedergeslagen waterdampen in de nabijheid van den grond of van de plaats, waar men zich bevindt. Hij ontstaat vooral bij groote verschillen in temperatuur tusschen nacht en dag, komt dus veelal in de lente en den herfst voor. Uit een krijgskundig oogpunt is de N. van belang, omdat hij het vrije overzigt van het terrein belemmert en op marsch en in het bivouac zeer schadelijk voor de gezondheid van den soldaat is. De mist is zeer naauw met den N. verwant en ontstaat door dezelfde oorzaken, zoodat men die beide verschijnselen dikwijls met elkander verwisselt. De N. is echter meer beperkt in omvang en minder nat.

Nevenflanken of courtineflanken.

De gedeelten van eene courtine begrepen tusschen het verlengde der bastionsface en de flank van het nevenliggend bastion. Zij zijn met de lange courtines en de kleine bastions uit de nieuwere versterkingskunst verdwenen.

Nieuw ontgonnen land.

Een akker, die het eerst onder de ploeg gekomen is of een terrein, waarvan de beplanting kortelings uitgeroeid is.

Niqueteren.

Zie Engliseren.

Nivelleren.

Zie Waterpassen.

Nizam-Djedid.

Hedendaagsche Turksche troepen op de Europesche wijze georganiseerd.

Nommer.

1o. Bij de Oostenrijksche kavallerie noemt men het N. van eenen vleugel, een eskadron, enz. de vereeniging der plaatsen, waarin die afdeeling in tijd van vrede gedisloqueerd is. 2o. N. van het regiment. Zie Regiment.

Nommeren.

De manschappen der infanterie worden in hunne pelotons van den regter- naar den linkervleugel doorloopend genommerd, die der kavallerie met afdeelingen van vieren, de manschappen eener wacht, zonder hunne plaats in acht te nemen.

Non-combattanten.

Zie Combattanten.

Nood.

Dit woord zamengesteld met andere woorden beteekent, hetzij, dat de voorwerpen, welke door die woorden aangeduid worden, moeten dienen om eenen nood of een gevaar aan te kondigen, waarin men zich bevindt, als noodschot, noodsein, of dat zij dienen moeten om een gebrek in geval van nood te verhelpen of in iets wat ontbreekt te voorzien, bijv. in noodas, noodbedding, noodbrug, nooddisselboom, hetgeen assen, beddingen, bruggen, disselboomen aantoont, die men zoo goed mogelijk vervaardigd heeft, bij gebrek aan gewone en betere voorwerpen. Noodhaken zijn haken aan de frontkalven der affuiten om den voorwagen te bevestigen ingeval een vuurmond zoo vast gereden is, dat het achterwaarts teruggereden moet worden. Noodschroef, schroef aan den aftrekker bevestigd, om houten klossen en andere voorwerpen uit de ziel van eenen vuurmond te halen; tegenwoordig, nu de klos in den regel met het projectiel verbonden wordt, is de noodschroef slechts bij uitzondering te gebruiken.

Noodanker.

Zie Anker.

Noodbedding.

Zie Geschutstelling.

Noodslang.

Zie Geschut.

Noodster

(Orde van de). Deze orde ook het zwarte lint genoemd, is volgens de Zweedsche geschiedschrijvers van zeer ouden oorsprong, zonder dat zij opgeven, wanneer en door wien zij gesticht is. Koning Frederik I hernieuwde haar den 17den April 1748. Zij bestaat uit twee klassen, kommandeurs en ridders, wier aantal onbepaald is.

Noot.

Zie Slot.


{==50==} {>>pagina-aanduiding<<}

Normaalstelling, Normaalslagorde.

Zie Slagorde.

Notenboomenhout.

Dit hout is bijzonder geschikt voor geweerladen, daar het ligt, hard, taai en duurzaam is en gemakkelijk uitgeboord en bewerkt kan worden. Ook wordt het dikwijls met voordeel tot naven gebruikt.



O.

Oase.

Zie Vlakte.

Object.

Zie Operatiën.

Objectief.

Het voorwerpglas van eenen kijker, in tegenstelling tot het oogglas of oculair; zoo spreekt men ook bij de alhidade of het vizierliniaal van objectief en oculair vizier.

Obosen.

(Russisch). Voertuigen, Trein.

Observatieleger, Observatiekorps.

Zie Leger, Vestingoorlog.

Observatiewacht.

Zie Bruggen.

Occupatie, Occupatieleger.

Zie Bezetting.

Octant.

Hoekmeter, die het één achtste gedeelte van eenen cirkel of 45o bevat.

Oda.

Turksche benaming voor kompagnie. Vroeger verstond men daaronder eene divisie Janitsaren. Van daar dan ook de benamingen Oda-bachi, tweede kapitein-, Oda-yazidji, kwartiermeester-, Odjack-iman, aalmoezenier der Janitsaren, Odjak, het korps der Janitsaren.

Oever.

Zie Wateren.

Offensief.

Aanvallend. Het offensieve, de aanval zie Aanval. Offensieve flank zie Flank. Offensieve stelling Zie Stellingen, Gevecht. Offensieve veldslag zie Gevecht, Veldslag.

Officieren.

Sedert de stichting der monarchie en der staande legers in Europa, noemt men in het algemeen alle bevelhebbers der strijdkrachten van een land zoowel bij de land- als bij de zeemagt officieren. Men verdeelt de gezamenlijke officieren in drie hoofdklassen: 1o. Generaalofficieren, zie Generaal en Admiraal; 1o. Opperofficieren; 3o. Onderofficieren, zie aldaar (ter zee, dek- en onderofficieren). In het bijzonder worden de opperofficieren doorgaans alleen O. genoemd. Bij de landmagt zijn zij weder in twee hoofdklassen verdeeld, namelijk: a. Hoofdofficieren (bij de Franschen officiers supérieurs, bij de Engelschen field-officers, bij de Duitschers Stabsoffiziere) en b. Subalterne officieren. Hier en daar voegt men daartusschen als eene bijzondere klasse nog de kapiteins (ridmeesters, kompagnies- of eskadrons-kommandanten). Men rekent tot de subalterne O. alle degenen wier bevel zich niet verder dan tot eene kompagnie, een eskadron of eene batterij uitstrekt en allen die als adjudanten, officieren van den generalen staf enz. niet bij de korpsen ingedeeld, doch met hen in rang gelijk zijn. De thans bestaande rangsverhoudingen zijn afkomstig van die, welke vóór de oprigting der staande legers bestonden en men moet dus tot gene teruggaan om deze te begrijpen. De (opper) officieren eener kompagnie waren vóór de oprigting der staande legers oorspronkelijk een hopman, hoofdman of kapitein, bij de dragonders, zoo lang die nog bij voorkenr afgezeten gebruikt werden of dat men aan het gronddenkbeeld hechtte, dat zij zoo gebruikt moesten worden, eveneens genoemd; terwijl bij de eigenlijke kavallerie den naam van ridmeester werd toegepast; dan de plaatsvervanger van den kapitein of ridmeester, zijn luitenant, eindelijk de vaandel- of standaarddrager, vaandrig bij de infanterie en dragon-
{==51==} {>>pagina-aanduiding<<}
ders, kornet bij de kavallerie genoemd. De stelling van den luitenant was buitendien nog onbepaald; in verschillende landen werd hij niet eens voortdurend als officier beschouwd, eensdeels omdat hij als zoodanig slechts optrad bij afwezigheid van den kapitein (ridmeester), terwijl hij bij diens daarzijn zich met bijna niets anders dan met de inwendige dienst had te bemoeijen, anderdeels omdat de vaandrigsplaatsen zeer dikwijls bezet werden door jonge lieden van aanzienlijke geboorte, die dan met overspringing van den luitenants- en dikwijls ook van den kapiteinsrang dadelijk de hoogere plaatsen verwierven, terwijl men voor den luitenantsrang oude beproefde soldaten nam, zonder op hooge geboorte te letten en wien al de lasten van de dienst opgeladen werden. Daar bij het kleiner worden der kompagniën en eskadrons, reeds in de 17de eeuw niet meer iedere kompagnie of eskadron een vaandel of standaard voerde, zoo verloor de vaandrig langzamerhand de betrekking van het vaandel te dragen, welke hij trouwens ook in de hierboven genoemde heerschende omstandigheden dikwijls aan een' onderofficier (vaandel-onderofficier) overliet; hij behield evenwel den naam, maar was nu niets anders dan de derde officier der kompagnie. Verschillende omstandigheden droegen er toe bij om in weerwil van het kleiner worden der kompagniën, het aantal O. daarbij boven drie te vermeerderen. De voornaamste daarvan waren wel in de eerste plaats het streven der regerende vorsten, om de door hen opgerigte staande legers tevens tot verzorgingsinrigtingen voor den armen adel te maken en daardoor deze zoowel als hunne rijke bloedverwanten, die op deze wijze de verpleging der arme leden hunner familie, niet meer uit hunnen zak behoefden te betalen aan hunne belangen te verbinden; in de tweede plaats de vermindering in het zedelijk gehalte der soldaten bij de invoering der staande legers, door de werving voor den geheelen leeftijd, eindelijk door de gestadige vermeerdering der legers, waardoor de soldaten slechter bezoldigd, gekleed en onderhouden werden. Daardoor werd het noodig in de legers die klassen van menschen te vermeerderen, die door hoogere drijfveren dan de gewone man, bewogen werden. Zoo kwamen nu bij elke kompagnie (zoowel bij de infanterie als bij de kavallerie) in plaats van den vroegeren éénen luitenant, verschillende luitenants, in Frankrijk het eerst in 1657 bij de Fransche gardes en later bij de regimenten Zwitsers, die betrekkelijk sterke kompagniën hadden. In 1687 voerde Lodewijk XIV dezen maatregel algemeen in bij de infanterie om 900 jonge edellieden, waaraan hij eene militaire opvoeding had laten geven, behoorlijk te kunnen plaatsen. Langzamerhand was het zoodanig gesteld dat elke kompagnie 1 kapitein, 1 eerste luitenant (lieutenant, Ober-lieutenant), 1 tweede luitenant (sous-lieutenant of Unter-lieutenant) en als jongste officier 1 vaandrig telde. Alleen in Engeland en in Rusland is de vaandrig nog officier; bij andere mogendheden heeft hij den rang van tweede luitenant gekregen zonder dezen te verdringen, zoodat dan de kompagnie 1 kapitein, 1 eerste en 2 tweede luitenants (in sommige landen zelfs 3) telt; eveneens is het met het eskadron kavallerie, waarbij de kapitein ridmeester heet en met de batterij of kompagnie artillerie gesteld. Terwijl vroeger in den regel de hoofdman of kapitein van een vaandel of van eene kompagnie, te gelijker tijd de werver daarvan was, zoo verviel dit bij de oprigting der staande legers en bleef daarvan slechts in zoo ver een spoor over, dat men aan de kapiteins het geheele beheer der kompagniën en in meerdere of mindere mate ook de aanwerving daarvoor over liet. De daaruit ontstaande voordeelen, waren bij de geringe bezoldiging, het voornaamste gedeelte van hunne inkomsten. Om deze reden, alsmede uit eene geschiedkundige herinnering kregen ook de hoofdofficieren, kolonels, luitenant-kolonels, enz. kompagniën. Behalve hunne betrekking als bevelhebber van een regiment, van een bataillon, waren zij buitendien kapitein en admi-
{==52==} {>>pagina-aanduiding<<}
nistrateur van kompagniën. Daar zij evenwel onmogelijk te gelijkertijd een geheel regiment konden aanvoeren en eene kompagnie administreren, zoo verkregen zij plaatsvervangers, kapitein-luitenants, tweede kapiteins, kapiteins-kommandanten (in Duitschland Stabs-kapitäns) genoemd, die een' tusschenrang tusschen de eigenlijke kapiteins en de luitenants vormden. Deze rang is vervallen toen de kapiteins hunne kompagniën niet meer verpleegden; daarentegen vindt men nog heden ten dage, dat de kapiteinsrang in twee, bij ons en in Pruissen zelfs in drie klassen verdeeld wordt, welke verschillende tractementen genieten.
De hoofdofficieren van een regiment infanterie of kavallerie waren vóór de oprigting der staande legers de kolonel, de luitenant-kolonel en de sergeant-majoor. De kolonel had als werver alleen eene overeenkomst gesloten met de kapiteins, met betrekking tot de daarstelling der kompagniën en had dus niet regtstreeks zelf eene kompagnie aangeworven, wat ten minste in de 16de eeuw bij de Duitschers en ook bij ons in den regel geschiedde, òf hij had zelf eene kompagnie geworven en koos om die aan te voeren eenen plaatsvervanger; hetgeen sedert de 17de eeuw bijna algemeen plaats had (zie Garde). Hij koos zijnen luitenant-kolonel, ook overste genoemd, uit de kapiteins en deze moest zich dan in het kommando zijner kompagnie door eenen luitenant laten vervangen. Sedert het midden der 16de eeuw heetten bij de Franschen de regiments-kommandanten, welke bij hen reeds zeer vroeg door den koning of den legeraanvoerder uit de kapiteins benoemd werden, kolonel. Deze kolonel werd aldaar door den mestre-de-camp ongeveer op dezelfde wijze bijgestaan, als zulks elders door den luitenant-kolonel geschiedde, terwijl hij daarbij tevens de functiën van den lateren majoor vervulde; in de 17de eeuw droegen bij de Franschen de bevelhebbers der regimenten kavallerie den titel van Mestre de Camp. Bij de Duitschers werd de sergeant-majoor (Oberstwachtmeister) insgelijks door den kolonel uit de kapiteins gekozen, zoodat deze zich in het bevel zijner kompagnie eveneens door eenen luitenant moest laten vervangen; zijne betrekking bestond voornamelijk in het regelen van de inwendige dienst voor het geheele regiment, zoo als de luitenant voor die van zijne kompagnie zorgde, hij moest buitendien de slagorde formeren, om welke reden hij zijne dienst te paard verrigtte, terwijl bij de infanterie de kolonel te voet voor het front geplaatst was. Voor deze diensten kregen de Franschen in de 16de en 17de eeuw twee betrekkingen, die van sergeant de bataille, welke de slagorde regelde en die van majoor die voor de inwendige dienst zorgde; langzamerhand versmolten deze beide rangen in dien van den majoor, welke nu gelijk beteekenend met den sergeant-majoor der Duitschers werd. Bij de Franschen was echter de majoor in nog veel hoogeren graad de pakezel van den kolonel, dan in Duitschland de sergeant-majoor; tegenwoordig is de rang van majoor in alle legers aangenomen; meestal echter zonder de vroegere bijzondere dienstbetrekking tot den regimentskommandant. Die bijzondere betrekking is echter niet geheel verloren gegaan; men vindt haar nog bijv. in de plaatsmajoors en in de brigademajoors van de Engelsche en eenige Noord-Duitsche legers, die de inwendige dienst hunner brigade moeten regelen. Bij de oprigting der staande legers werden de rangen van kolonel, luitenant-kolonel en majoor vaste rangen. Ieder regiment had nu gewoonlijk een generaal tot chef, die te gelijker tijd daarin eene kompagnie in bezit had, welke door een' kapitein-luitenant werd aangevoerd; indien de generaal, chef van het regiment, in oorlogstijd het bevel over verschillende regimenten voerde, dan kommandeerde de kolonel het regiment in zoover dit vereenigd bleef. Toen de regimenten eene vaste indeeling in bataillons kregen, werden de luitenant-kolonels, in Duitschland ook de majoor met het bevel der afzonderlijke bataillons belast. In

{==53==} {>>pagina-aanduiding<<}

Frankrijk verkregen zij na verloop van tijd den titel van chef de bataillon bij de infanterie, terwijl de officieren der andere wapens, die met hen van gelijken rang waren, den titel van chef d'escadrons voerden; bij ieder regiment bleef een majoor, gros-major, uitsluitend met het inwendig beheer belast. De titel van chef de bataillon ontstond in 1793, toen gelijktijdig de titel van kolonel door dien van chef de brigade vervangen werd. De titel van kolonel toch, werd als aristokratisch verworpen, vooral om de knoeijerij, die onder de oude monarchie met de benoeming van colonels en second, colonels par commission, enz. plaats had. Bij de kavallerie der Duitsche mogendheden kommanderen de majoors, indien geen hoofdofficier van hoogeren rang voorhanden is, geheele regimenten of zij zijn den kolonels ter ondersteuning toegevoegd, of wel zij kommanderen divisiën van 2 eskadrons, en slechts in zeer bijzondere gevallen enkele eskadrons. In de vorige eeuw in Pruissen, toen de regimenten ligte kavallerie in 2 bataillons verdeeld waren, werden deze door majoors aangevoerd. Ook aan de militaire ambtenaren, die niet tot de combattanten gerekend worden, aan de intendanten, de officieren van gezondheid, enz. worden titels gegeven, die met de rangen in het leger gelijkgesteld of daaraan geassimileerd zijn.
De zee-officieren zijn: de kapiteins ter zee, gelijkgesteld aan de kolonels der landmagt, de kapitein-luitenants, gelijkstaande met de luitenant-kolonels der landmagt, de luitenants 1e en 2e klasse, gelijkstaande met de kapiteins en le luitenants der landmagt en de adelborsten, wier rang tusschen dien van adjudant-onderofficier en dien van officier gelegen is. In Engeland is de commander een tusschenrang tusschen kapitein-luitenant en luitenant der le klasse.

Officier van gezondheid.

Zie Geneeskundige dienst. Het personeel der O. v. G. bestaat bij ons te lande tegenwoordig uit 1 inspecteur (kolonel met den personelen rang van generaal-majoor), 2 eerste officieren van gezondheid der le (luitenant-kolonels) en 5 der 2e klasse (majoors), 34 O. v. G. der le klasse (kapiteins), 61 der 2e (le luitenants) en 41 der 3e klasse (2e luitenants).

Oïef.

Een sieraadsband aan de vuurmonden, waarvan de eene helft bol, de andere hol is.

Okshoofd.

Zie Maten.

Olafsorde (St.).

Zweedsche ridderorde, in 1847 gesticht.

Olie.

De O. wordt veelvuldig gebezigd; in het bijzonder de boomolie voor het insmeeren der ijzeren deelen van de wapens om ze tegen den invloed van vochtigheid te bewaren en de goede gang van enkele onderdeelen, bijv. van het geweerslot te bevorderen; lijnolie tot het bestrijken van houten deelen, bijv. geweerladen; in olieverw tot het beschilderen van hout- en ijzerdeelen van het materieel, van ijzeren projectilen, in de vuurwerkerij, enz.

Olifants-orde.

Eene der oudste orden en de voornaamste van Denemarken, in het begin der 15de eeuw gesticht, in 1458 door Christiaan I vernieuwd en 1 December 1693 door Christiaan V veranderd.

Omheining

van bewoonde plaatsen, pachthoeven, steden, enz.; de buitenste verdedigingslijn daarvan. Zie Heggen, Heiningen, Muren, Dorp, Versterkingskunst.

Omtrekking.

Eene operatie, waarbij men 's vijands stelling op eene of op beide flanken voorbijgaat (enkele of dubbele omtrekking), om op die wijze zijne verbindingslijnen te bereiken, ten einde hem van zijne voordeelige terugtogts-lijnen af te snijden of hem in den rug aan te tasten. De O. op zich zelve beteekent niets, maar in verband met een daarop volgend overwinnend gevecht kan zij de waarde daarvan aanzienlijk verhoogen. Naarmate de omtrekking op het slagveld of

{==54==} {>>pagina-aanduiding<<}

wel op het oorlogstooneel plaats vindt, noemt men haar taktische of strategische O. Degene, die eene O. verrigt is ook tevens zelf omgetrokken. Zie verder Operatiën, Gevecht, Slagorde.

Omvanggalerij.

Zie Mijnen.

Onaanvalbaar.

Zie Stellingen.

Onager.

Zie Geschut.

Onbedekte sappe.

Zie Sappe.

Onbegaanbaar.

Zie Begaanbaarheid.

Onbestreken ruimte.

Men geeft in de versterkingskunst dezen naam in het bijzonder aan het gedeelte terrein, dat bij eenen uitspringenden hoek bevat is tusschen de loodlijnen, die in het hoekpunt op de facen worden opgerigt. Indien men vooronderstelt, dat alle manschappen hun vuur loodregt op de vuurlijn afgeven, vormen deze loodlijnen de uiterste schootslijnen naar de zijde van het hoekpunt. Om de onbestreken ruimte te verminderen kan men het tracé van het werk wijzigen (zie Bestrijken, Bastion, Crémaillère), of in den saillant eenig geschut en barbette plaatsen of den saillant afronden of afsnijden. Even als de onbestreken ruimte tot het tracé behoort, zoo heeft men bij het profiel den dooden hoek. Deze bestaat bij inspringende hoeken en hangt af van de afmetingen der borstwering en van de helling der plongée; de doode hoek begint dáár waar het verlengde der plongée van eene der facen, den grachtsbodem der andere bestrekene face snijdt, ofschoon de hoek slechts volkomen dood is, daar waar de grachtsbodem meer dan manslengte beneden het verlengde der plongée ligt. Bij het gewone profiel der veldwerken strekt de doode hoek zich nagenoeg tot 36, de volkomen doode hoek tot 23 ellen van de binnenkruin der borstwering af gerekend, uit.

Onderaardsche oorlog.

Zie Mijnen.

Onderband.

Een der drie banden, die den loop van een geweer aan de lade bevestigen.

Onderbanket.

Zie Borstwering.

Onderdek, Opperdek.

Zie Dek.

Onderdoordraaijend.

Zie Voertuigen.

Ondergeschiktheid.

De gehoorzaamheid, die de mindere aan den meerdere verschuldigd is; zij is de grondslag van de krijgstucht (zie Krijgstucht). Het tegendeel van de O. is de insubordinatie, die men als de oorzaak van het grootste gedeelte der militaire misdrijven (zie Misdrijf) en overtredingen kan beschouwen.

Onderhoud der troepen.

Zie Verpleging.

Onderkordonbeugel.

Een onderdeel van het beslag der draagbare vuurwapens.

Onderlade.

Zie Affuiten.

Onderladen mijn.

Zie Mijn.

Onderlegger.

Zie Balk, Bruggen.

Onderofficieren.

Zie Officieren. De onderofficieren vormen den overgang tusschen de officieren en de soldaten, hebben in alle omstandigheden het onmiddelijke opzigt over de laatsten en moeten de eersten in alle omstandigheden van de dienst bijstaan, terwijl hun somtijds het bevel over kleinere detachementen wordt opgedragen. Volgens hunnen dienstouderdom worden de onderofficieren in verschillende klassen verdeeld, waarvan de ouderen in den regel eene hooger soldij ontvangen en bij vele legers door uiterlijke teekenen onderscheiden worden. De oudste onderofficieren van eene kompagnie (zie Kompagnie) is de sergeant-majoor, bij de kavallerie opperwachtmeester genoemd. De meest gebruikelijke naam voor de volgende klasse van onderofficieren is die van sergeant, bij de kavallerie wachtmeester,

{==55==} {>>pagina-aanduiding<<}

welke laatste benaming ook bij de infanterie van sommige legers gebruikelijk is; de jongere onderofficieren dragen in den regel den naam van korporaals (bij de Fransche kavallerie en vroeger ook bij ons brigadiers). Men zie ook Korporaal, Vaandrig. Bij ons kommanderen de korporaals, de escouades, de sergeanten de sectiën van eene kompagnie of van een eskadron. Naar de verschillende betrekkingen, die zij vervullen dragen de onderofficieren ook nog andere namen zoo als fourier, kwartiermeester, kapitein d'armes, enz. Bij sommige artilleriën dragen de oudste onderofficieren den naam van oppervuurwerkers, de jongste dien van vuurwerkers, de korporaals dien van bombardiers. Tusschen de sergeant-majoors en de officieren heeft men bij sommige legers ook nog adjudanten-onder-officier (zie Adjudant) en daarmede gelijkstaande fortificatie-opzigters.
Hoewel een jong mensch, die officier wil worden, in den regel eenigen tijd in den graad van onderofficier moet dienen, zoo wordt toch slechts bij weinige legers, het onderofficierschap uit dien stand aangevuld. Waar dit niet het geval is en de eerzucht der O. dus spoedig eene onoverkomelijke hinderpaal vindt, heeft men hen, om toch goede O. te krijgen, na zekeren diensttijd bij voorkeur aanspraak op sommige burgerlijke betrekkingen gegeven.
De O. van de zeemagt voeren den naam van dek- en onderofficieren; daartoe behooren de opperschipper, de opperkonstabel, de opperstuurman, de eerste timmerman, die meer bepaald met den naam van dek-officieren aangewezen worden. Verder de bootsman, de schieman, de konstabel, de provoost, de 2e en 3e stuurman, de 2e timmerman, de 1e en 2e zeilmaker, de 1e smid, de hofmeester, de kok, de bottelier, de kuiper, terwijl de bootmansmaats en bootmansleerlingen, de schiemansmaats, de kwartiermeester, de konstabelmaats, de stuurmansleerlingen, de 3e en 4e timmerman, de 3e en 4e zeilmaker, de 2e smid, de botteliermaats, de 2e kuiper, de 2e ziekenoppasser, de kok en koksmaat, bakkers, schilders-, schoenen kleermakers en muzijkantcn gelijkgesteld zijn met de rang van korporaal.

Onderra.

Zie Zeilen.

Onderscheidingsteekenen.

Deze dienen om de rangen en graden der officieren uiterlijk aan te duiden. De meest gebruikelijke O. voor officieren zijn nog epauletten of schouderkwasten, voor onderofficieren galons of lissen op de kraag of strepen op de mouwen (chevrons); de Oostenrijkers hebben als O. voor hunne officieren en onderofficieren sterretjes op de kraag, volgens den graad in grooter of kleiner aantal, in verband met galons aangenomen. De epauletten der officieren zijn voor de hoogste rangen met bouillons, voor de mindere met troetels of ook geheel glad (contra epaulet); tot meer bijzondere onderscheiding geeft men aan den eenen graad twee gelijke, aan den anderen twee ongelijke (bijv. eene met bouillons of troetels, de andere glad) of men brengt op het blad der epauletten strepen, sterretjes, enz. in verschillend aantal aan.

Onderscheppen.

Onderschepte brieven of rapporten geven den veldheer dikwijls kostbare inlichtingen omtrent de bedoelingen des vijands en zijnen toestand; patrouilles en detachementen moeten dus altijd als zij belangrijke gevangenen maken, deze visiteren en er op letten, dat zij geene papieren vernietigen. Aan den andeven kant moet men bij het afzenden van rapporten, die voor den vijand waarde kunnen hebben, er voor zorgen dat de brengers daarvan niet in handen des vijands vallen of, als dit toch geschiedt, dat de vijand ze niet kan begrijpen. Het gebruik van geheim schrift, het verbergen der brieven in de kleedingstukken, den last aan de brengers hunne depêches, die natuurlijk op geene groote vellen papier behoeven geschreven te worden, in te slikken als zij gevangen gemaakt worden, zijn middelen

{==56==} {>>pagina-aanduiding<<}

die hier toegepast kunnen worden. Reeds de ouden waren in het gebruik daarvan volleerd en bij den oudsten bekenden Griekschen militairen schrijver, Aeneas vindt men eene geheele reeks nuttige voorschriften daaromtrent. Toen Alvinzy zich gereed maakte ten tweeden male Mantua te ontzetten, zond hij eenen bode aan Wurmser, wien hij zijne depêche in een stukje lak bevat, medegaf. In geval van nood moest de bode dit lak inslikken. Hij viel werkelijk in handen van de Fransche voorposten voor Mantua, slikte het lak in maar werd door de Franschen met een laxeermiddel gedwongen, het op de natuurlijkste wijze weder te geven, zoodat de depêche van Alvinzy weder gevonden werd.

Onderslags.

Zie Bovenslags.

Ondersteuningsligchamen.

Zie Bruggen.

Ondersteuningspost.

Soutien. Zie Veiligheidsdienst.

Onderwal.

Gelijkluidend met fausse-braye.

Onderwijs.

Militair O., militaire opleiding. Zie Vorming.

Onderzoek.

Informatie. Zie Justitie.

Ondiepte.

Eene ondiepe plaats in eenig water, die de scheepvaart verhindert of moeijelijk maakt.

Ongeregelde troepen.

Afzonderlijke troepen, die uit volkswapeningen ontstaan, en die met de geregelde troepen in kleeding, oefening, krijgstucht, enz. niet op eene lijn kunnen staan. Bij de Russen verstaat men nog heden de Kozakken, Baschkiren, Tscherkessen, enz. onder den naam van O. eigenlijk ten onregte, daar zij eene volmaakte militaire organisatie bezitten.

Ongeschikt.

Ten allen tijde heeft men niet elken man, hetzij dat hij vrijwillig of bij loting in dienst kwam geheel geschikt geoordeeld, om zijne pligten als soldaat te vervullen. Een man kan zoowel geestig, als ligchamelijk O. voor de dienst zijn. Volslagen zwakheid van geest sluit hem natuurlijk uit. Men heeft zich vooral bezig gehouden met de vaststelling van die gebreken, welke den man O. maken, en, sedert de conscriptie bijna overal ingevoerd is, de gebreken aangegeven, die van de dienst vrijstellen. Met sommige dier gebreken is het zeer bijzonder gesteld. Daartoe behoort bij voorbeeld het gebrek aan eene zekere lengte, waarover, dit zij ter loops gezegd, de meeningen zeer uiteenloopend zijn, en die een man van 20 jaar, welke loot nog niet bezit, doch naderhand nog bereiken kan. Bijziendheid stelt eveneens vrij, terwijl dit gebrek door het opzetten van een bril, geheel weggenomen kan worden, enz. In nieuwere tijden is de klagte algemeen, dat de ligtingen naauwelijks de noodige geschikte manschappen opleveren, terwijl men jaarlijks niet veel meer dan het derde of vierde gedeelte der dienstpligtige manschappen behoeft op te roepen om de regimenten aan te vullen. De reden daarvan is vooral daarin te zoeken, dat men er zich eensdeels aan gewend heeft, noodeloos hooge eischen aan de ligchamelijke geschiktheid van eenen soldaat te stellen, terwijl men vroeger bij den bestaanden overvloed van geschikte manschappen, de conscriptiewetten zeer streng handhaafde en zich veroorloofde overal gebreken te vinden. Overigens zoude het niet overbodig zijn, de vraag te doen, hoeveel de industrie voor de verbetering van de ligchamelijke gesteldheid der bevolking zoude kunnen doen, door inrigtingen, die de jeugd der groote steden tot ligchaamsoefeningen en het bezoeken van scholen aanhielden en als men benevens de sterke en krachtige, ook juist zwakke en ligchamelijk verwaarloosde menschen tot dienstverrigting opriep.

Onklaar.

Zie Klaren.

Onregelmatige vesting.

Zie Bastion.

Ons.

Zie Gewigt.

Ontava.

Zie Gewigt.


{==57==} {>>pagina-aanduiding<<}

Ontbaarden.

De ronde looden kogels van hunnen gietnaad ontdoen. Dit geschiedt in eene zoogenaamde ontbaardton, welke snel rondgewenteld wordt en van binnen van ijzeren staven voorzien is.

Ontbranding.

De O. van het buskruid kan op verschillende wijzen voortgebragt worden, zeer gemakkelijk door glimmende kool en staalvonken, het snelste echter door de vlam van buskruid, slagkruid of sassen. Zoodra een brandende kool, enz. met buskruid in aanraking komt, ontvonkt de houtskool, deelt het vuur aan den zwavel mede en de hitte daardoor veroorzaakt, bewerkt de ontleding van het salpeter. Ontploft daarentegen het buskruid ten gevolge eener langzame verhitting, dan ontbrandt de zwavel het eerst en moet dan eerst nog de houtskool doen ontbranden, alvorens het salpeter kan worden ontleed. De straal van den werkkring van een' enkelen korrel is bijna gelijk aan achtmaal de middellijn van den korrel. Elke kub. duim buskruid ontwikkelt ongeveer 300 kub. duimen gas van 0o C.

Ontkappen.

Het verkapsel van eene buis, dat tot beveiliging tegen vocht dient, afsnijden.

Ontmoeting.

Zie Gevecht.

Ontnagelen.

Zie Vernagelen.

Ontploffing.

De veerkrachtige vloeistoffen, welke zich bij de ontbranding van het buskruid ontwikkelen, brengen door hare botsing met de luchtdeeltjes eene O. te weeg; deze wordt sterker naarmate de botsing sneller is of naarmate door eene vastere insluiting, de veerkrachtige vloeistoffen meer gespannen worden.

Ontscheping

van troepen, geschut, enz. Zie Landing.

Ontstekingsmiddelen.

Het buskruid of de zelfstandigheid, waardoor het vervangen wordt, moeten ontstoken worden om hunne uitwerking te verrigten, naar de verschillende wijzen echter, waarop het buskrnid gebezigd wordt en de omstandigheden, die zich daarbij voordoen, kan en moet gedeeltelijk de ontsteking verschillend plaats hebben. Men onderscheidt daarbij:
a. De ontsteking van de lading der vuurmonden. Deze heeft plaats door middel van: 1o. de lont. De lont bestaat uit drie strengen los gedraaid touw van goed en zacht werk van 0,013 el dikte, dat in eene loog van houtasch en ongebluschte kalk of in eene oplossing van loodsuiker en regenwater geweekt of gekookt en daarna gedroogd wordt. Goede lont moet gemakkelijk vuur vatten en moeijelijk uit te dooven zijn, gelijkmatig afbranden en eene vaste, spitse kool vormen. Een eind lont van 0,13 el moet ongeveer een uur branden. De lont wordt in bossen van 18,8 el opgewonden, die doorgaans 1,173 pond wegen. 2o. gezwinde lont, katoen van één, twee of drie draden geweekt in een mengsel van 1 pond meelpulver, 31 wigtjes Arabische gom en 1,25 kan brandewijn; de draden met deze sas omgeven, worden op eenen haspel gedroogd en daarna tot gelijke stukken van 0,942 el lengte gesneden. Gezwinde lont moet zeer gemakkelijk vuur vatten en spoedig verbranden. Zij dient tot het ontsteken der gezwindpijpjes voor de vuurmonden, op hooge affuiten geplaatst tot het ontstekeu der lading door de monding bij vernagelde vuurmonden, bij mijnontsteking, bij het verbinden der deelen van een vuurwerk (communiceren). In een papieren hulsje geplaatst, brandt de gezwinde lont veel sneller dan open. 3o. gezwindpijpjes, die zijn hulsje van blik, riet, hout of papier of penneschachten, die in het zundgat passen, nagenoeg een palm lang, en om een doorn geplaatst, met half gebroken buskruid gevuld zijn; ook kunnen zij met eene sas van meelpulver en brandewijn gevuld en daarna met eene naald doorstoken worden. Opdat zij niet door het zundgat zouden vallen, zijn zij voorzien van een kopje, zamengesteld uit meelpulver en brandewijn of uit een eind gezwinde lont.

{==58==} {>>pagina-aanduiding<<}

De ontsteking der pijpjes geschiedt door middel van de lont of van zunders. Zij moeten door vierdubbel gevouwen saai heenslaan en het daaronder geplaatste buskruid doen ontbranden. 4o. slagpijpjes. De slagpijpjes, zoo als die bij ons gebruikelijk zijn, bestaan uit een papieren gezwindpijpje, dat door middel van mastiek met een geelkoperen schoorsteentje verbonden is, waarop een gewoon slaghoedje geplaatst wordt. Dit slaghoedje ontploft door de werking van den slaghamer. Bij de Engelsche artillerie heeft men eene gevulde pennenschacht, waaraan van boven het slagzout regthoekig is aangebragt; de ontsteking daarvan geschiedt insgelijks met eenen hamer, die door middel van een riem op het slagzout nedergetrokken wordt. 5o. Bij de wrijvingspijpjes wordt het slagkruid ten gevolge eener sterke wrijving ontstoken. De bij ons gebruikelijke bestaan uit eene koperen buitenhuls met een kop, die gevormd wordt door 4 regthoekig omgezette vleugeltjes, een houten stopje, volgens de as doorboord, dat in de buitenhuls past en in haar boveneinde wordt vastgewurgd, een koperen binnenhulsje, dat van onder tegen den stop sluit en waarvan het bovenste gedeelte met wrijvingssas gevuld is, eindelijk een geelkoperen wrijvingsdraad. Het oog van dien draad wordt door middel van eenen trekhaak met touw met een' sterken ruk afgetrokken en doet de wrijvingssas ontvlammen. Een vereenvoudigd model is thans in beproeving. 6o. Bij de Zweden is het Callerströmsche pijpje in gebruik. Het bestaat uit een dun koperen hulsje met halfgebroken buskruid gevuld, dat doorboord is en waarin van boven een klein glazen buisje met zwavelzuur gevuld, geplaatst wordt. Dit buisje is omwikkeld met een mengsel van katoen en slagkruid. Wanneer nu dit pijpje door middel van eenen haak omgebogen wordt, dan breekt het buisje en het slagkruid wordt door het uitvloeijende zwavelzuur ontstoken. 7o. Zunders, papieren hulzen van 0,28 el lengte en vast opgevuld met eene vrij langzaam brandende sas uit salpeter, meelpulver, zwavel en lijnolie bestaande, welke zelfs onder water brandt. Nieuw zijnde branden zij 5 à 6 minuten, eenige dagen gelegen hebbende 8 en ouder geworden 10 à 12 minuten. Bij het ontsteken van het geschut wordt de zunder in eenen zunderstok geklemd. Aan boord der schepen worden de zunders, wier spuitend vuur gevaarlijk zoude kunnen zijn, vervangen door blusstangen, bestaande uit vast ineegnerold kardoespapier, dat in eene salpeter-oplossing geweekt is. De zunders werden vóór de invoering der slag- en wrijvingspijpjes gebezigd, als de lont bij regenweder niet wilde branden. De Engelsche artillerie maakte er vroeger meestal gebruik van. - Al de genoemde ontstekingsmiddelen knnnen even goed voor de ontsteking der vuurmonden, als voor die der oorlogsvuurpijlen dienen.
b. De ontsteking van de springlading der holle projectilen geschiedt door buizen, welke in het buisgat geslagen worden. 1o. de gewone buizen voor bommen en granaten zijn afgeknotte kegels van esschenhout, juist in het buisgat passende, cijlindervormig uitgeboorden van boven van een' bolvormigen ketel voorzien. In de uitboring, brandgat geheeten, wordt eene hevig en zeer regelmatig brandende sas zeer vast ineengedreven tot op 3/4 der geheele lengte; daarna wordt in het bovenste gedeelte de gezwinde lont aangebragt, welke in het keteltje rondgelegd en met meelpulver bedekt wordt, waarna men de buis verkapt en deze verkapping in een verkitsel doopt en in zaagmeel rondwentelt. De buizensas bestaat uit 4 deelen salpeter, 2 deelen zwavel en 8, 7 of 6 deelen meelpulver (8 voor 29 dm., 7 voor 22, 20 en 15 dm. en 6 voor kleinere kalibers). Zij verbrandt met eenen vrij sterken vuurstraal, hetgeen des nachts vele nadeelen heeft, zoodat men nog twee niet vlammende sassen bezigt, die evenwel veel langzamer verbranden, onder water niet branden en bij den val van het projectiel op den grond, dikwijls uitgedoofd worden. Eer men de buis in het projectiel drijft, wordt zij afgesneden op

{==59==} {>>pagina-aanduiding<<}

eene lengte, geëvenredigd aan den tijd benoodigd tot het beschrijven der baan, welke tijd bij gegeven lading en elevatie moet afgeleid worden uit den afstand van de plaats, waar men het projectiel wil doen springen. Dit afsnijden der buis noemt men tempeeren (zie Tempeeren). 2o. De buizen voor granaatkartetsen (zie Kogelbaan en Projectilen) vereischen eene bijzondere opmerkzaamheid. Aanvankelijk bezigde men daarvoor gewone buizen; men voerde slechts meer verschillende soorten mede, om eene ruimere keuze te hebben en bragt ze dan nog op de behoorlijke lengte door uitboring der sas of door afsnijding van de buis. Dit stelsel liet intusschen veel te wenschen overig. Terwijl het bij eene gewone bom of granaat weinig verschil gaf, of het projectiel onmiddelijk na het nedervallen of eenige seconden later sprong, was dit bij de granaatkartetsen geheel anders, want hunne uitwerking gaat bijna geheel verloren indien zij niet op de juiste springhoogte en den juisten springafstand springen. De artilleristen scherpten dus hun vernuft om eene buis te vinden, die reeds in het buisgat bevestigd, met de grootste naauwkeurigheid en gemakkelijkheid op den juisten brandtijd kon gebragt worden en overal sedert in 1835 de Belgische kolonel Bormann zijne buis vervaardigde, zijn zoo vele springbuizen ontdekt en voorgesteld geworden, dat men om het onderwerp geheel uit te putten, een afzonderlijk werk zoude behoeven. Wij bepalen ons hier tot de opgave der hoofdpunten. De buis van Bormann uit eene schijf van tin en lood bestaande, heeft van onderen eenige schroefdraden en wordt in het buisgat, dat als moer dient, zoodanig ingeschroefd, dat hare oppervlakte niet boven den rand uitsteekt. Op de oppervlakte der schijf loopt langs den omtrek eene kanaalvormige uitholling, die met sterk zamengeperst meelpulver gevuld wordt. Dit meelpulver is met een gesoldeerd plaatje bedekt, waarop eene schaal is ingedrukt voor 1/4, 1/2 en geheele seconden brandtijd. De geheele ring is voldoende voor 7 seconden. Het eene einde van de genoemde uitholling staat door een benedenwaarts gaand zundgat in verbinding met de onderholte der buis, die met korrelkruid gevuld is. De sasring loopt niet langs den geheelen omtrek; dáár waar hij eindigt bevindt zich een zundgat met eene holte, waarin gezwinde lont gelegd is. Weet men nu bijvoorbeeld, dat de buis 3 1/2 seconden moet branden, eer de springlading ontstoken wordt, dan steekt men door middel van een scherp werktuig het plaatje door, dat den sasring bedekt en wel ter plaatse, waar de schaal 3 1/2 seconden aangeeft, terwijl men in deze opening het eene einde van de genoemde lont steekt. Hier zal dus de sas beginnen te branden en het zal nu 3 1/2 seconden duren, tot dat het kanaaltje uitgebrand is en het in de holte aanwezige korrelkruid en daardoor ook de springlading ontstoken wordt. Bormann heeft later zijne buis nog daardoor verbeterd, dat hij het plaatje, dat den sasring bedekt, ter plaatse waar de getallen der schaal staan, dunner liet maken, om het doorsteken gemakkelijk te kunnen verrigten. De buis van den Hannoverschen kapitein der artillerie Siemens heeft nagenoeg dezelfde zamenstelling, Voor het tempeeren van de buis had men bij dit stelsel door het doorsteken 40 à 60 seconden noodig. Om dezen tijd korter te maken sloot de Hessische kapitein Breithaupt den sasring met een metalen plaatje, dat om zijne as kon bewogen worden en op eéne plaats van eene regthoekige insnijding voorzien was. Men draait dit plaatje zoo ver tot dat de insnijding boven het vereischte punt der schaal staat, terwijl daardoor de sas bloot ligt, zonder dat men haar behoeft door te steken. De benoodigde tijd voor het tempeeren wordt hij dit stelsel op 8 à 10 seconden verminderd. De buis van den Belgischen kapitein der artillerie Splingard in 1846 voorgeslagen, bestaat uit eene gewone houten buis, waarin van boven een doorboorde kurk steekt. Men neemt nu koperen buisjes met buizensas gevuld, van verschillende lengte, dus verschillenden brandtijd, mede en steekt het passende door

{==60==} {>>pagina-aanduiding<<}

de uitboring van den kurk. Hiermede heeft de buis van den Nederlandschen kolonel De Bruijn en die van den Zweedschen generaal Von Hellwig veel overeenkomst. Bij den laatsten worden de koperen buisjes, door papieren vervangen. Ook de buizen van Sarrai, die in Sardinië gebezigd worden, behooren tot hetzelfde stelsel; hier zijn echter de buizen en de zundbuisjes beiden van metaal. De Franschen hebben eene metalen buis, waardoor drie loodregte saskanalen geboord zijn. Elk dier kanalen is op verschillende lengte, dus ook op verschillenden brandtijd, met sas gevuld. De twee kortsten zijn van boven door eene lederen prop gesloten; wil men nu den langsten brandtijd bezigen, dan blijven die lederen proppen zitten, wil men den middelsten brandtijd, dan wordt de prop van het middelste kanaal weggenomen en zoo men den kortsten brandtijd verlangt, dan wordt de prop van het kortste kanaal verwijderd. 3o Onder zekere omstandigheid kan men voor de holle projectilen nog buizen ge. bruiken, welke niet door de ontbranding der lading, maar eerst bij het treffen van het doel door percussie ontstoken worden en het springen van het projectiel veroorzaken. Men noemt projectilen, die op deze wijze zijn ingerigt percussie projectilen, als zij echter vóór het springen, nog den tijd moeten hebben in het doel te dringen, dan noemt men ze concussie projectilen, terwijl de overeenkomstige buizen insgelijks percussie- of concussiebuizen genoemd worden. Het onderscheid tusschen die projectilen en buizen is overigens meer ingebeeld dan werkelijk; indien een projectiel met eene percussiebuis, een doel bereikt, waarin het kan doordringen naar den aard van het doel en de overige omstandigheden, zal elke percussiebuis vóór het springen, daartoe den tijd laten. Eene percussiebuis ontstaat daardoor, dat men aan eene gewone buis een schoorsteentje aanbrengt en daarop een slaghoedje plaatst of als in de buis gedeeltelijk met slagkruid gevuld, een glazen buisje met zwavelzuur, volgens het stelsel van Callerström wordt aangebragt. In het eerste geval moet het projectiel om te kunnen springen, noodzakelijk met de buis aanslaan, hetgeen bij ronde projectilen, door hunne omwenteling slechts in bijzondere gevallen zal plaats hebben. Tegen vertikale doelen echter zijn dergelijke buizen slechts met holle verlengde projectilen te gebruiken. In het tweede geval is het aanslaan met de buis geene noodzakelijkheid, daar het glazen buisje zeer breekbaar is; maar men loopt daarbij het gevaar, dat de projectilen reeds in de ziel of kort daarvoor springen. De percussiebuis van Splingard (1850) bestaat uit eene houten cylindrische buis, van onderen van eene bolvormige uitboring voorzien; in die buis sluit een papieren hulsje in hetwelk boven de uitboring een klein, van boven gesloten buisje van gips geplaatst is; daaromheen en daarboven is de huls met sas volgeslagen; het gedeelte van de sas, die van boven snel brandend is zal nu uitgebrand zijn, als de bom na eenen gemiddelden vlugttijd het doel bereikt; daardoor ligt het bovenste gedeelte van het gipscylindertje bloot en dit breekt bij het nedervallen van de bom, zoodat nu het onderste gedeelte der sas, die uit langzaam brandende bestaat, haar vuurstraal aan de springlading kan mededeelen. - Volgens hetzelfde beginsel is de metalen (eene legering van lood en tin) percussiebuis van den tegenwoordigen Nederlandschen majoor Schönstedt ingerigt. De bommen die Orsini en zijne makkers in Januarij 1858 bij hunnen aanslag op Napoleon III bezigden, waren percussiebommen van peervormige gedaante, zoodat zij op hun zwaarste gedeelte nedervielen. Zij waren met slagkruid gevuld en hadden verschillende slaghoedjes om onder alle omstandigheden te kunnen springen. De schokbuizcn van den Nederlandschen kapitein Snoeck zijn vervaardigd uit een metaal, dat door de hitte bros wordt en dus in het projectiel afbreekt, als het schokt. - Men zie over de verschillende soorten van buizen L. Delobel. Revue de technologie militaire.
Toen het buskruid nog slecht vervaardigd werd, ontstak de vuurstraal der lading

{==61==} {>>pagina-aanduiding<<}

de buis slechts zelden, indien men deze naar de monding toekeerde of het projectiel werd dikwijls in de ziel verbrijzeld, als men de buis naar de lading keerde. Men wierp daarom in de 17de eeuw de bommen in den regel met twee vuren; de bom werd door eene zoden prop van de lading gescheiden; men ontstak dan eerst de buis door de monding en daarna de lading door het zundgat of men bezigde een werktuig, waarbij men die twee bewerkingen gelijktijdig kon verrigten; later, nog in de 18e eeuw stelde men de buis, die naar de monding gekeerd was, door een eind gezwinde lont, dat naar achteren liep in gemeenschap met de lading. Zie ook Lading. 4o De ontsteking van de lading der vuurpijlen of van de springlading der holle projectilen, die door vuurpijlen gedragen worden heeft plaats door het uitbranden der tering.
c. De ontsteking van de lading der draagbare vuurwapens geschiedt door het slot. Zie Slot en Handvuurwapens.
d. De ontsteking der mijnen. 1o. De eenvoudigste en oudste wijze was die met de kruidworst. Een linnen zak van 2 à 3 duim middellijn met buskruid gevuld werd van den mijnhaard af tot in de kruidkist geleid. Om deze worst tegen drukkingen, enz. te verzekeren en ook voor vochtigheid te bewaren, sloot men haar in eenen houten koker of goot, die door een passend gat in de kruidkist uitkwam. Deze goot moest gepekt worden om de worst gedurende langen tijd tegen vochtigheid te bewaren. Men bezigde deze goten zoowel in galerijen, waar zij hetzij langs den grond, hetzij langs de zoldering liepen, als om de worst door den grond, zonder galerij naar voorliggende fladdermijnen onder het glacis te geleiden. In dit geval moest echter de goot steeds ten minste 1 el onder den grond liggen, om zoowel tegen vijandelijke, als tegen de eigene granaten verzekerd te zijn; men moest dus eene vrij aanzienlijke gracht uitgraven. In den mijnhaard ontstak men nu de lont met een of ander der hierboven aangegeven O. of men bezigde de schuifdoos of muizenval, of den monnik. De eerste is eene doos van 50 duimen hoogte en 15 duimen breedte. Van onderen is zij gesloten en daarin komt in een der wanden de kruidworst uit. Van boven is een schuifje aangebragt, dat door middel van een touw bewogen kan worden. Nadat deze doos goed bevestigd en de kruidworst daarin gestoken, opengesneden en met meelpulver bedekt is, wordt op het schuifje eene brandende lontster gelegd en op het gegeven teeken, de schuif weggetrokken, waardoor de ster op het meelpulver valt en de mijn ontsteekt. Bij de ontsteking met den monnik wordt de kruidworst opengesneden en op een stuk papier gelegd; hierop strooit men eene hoeveelheid goed droog meelpulver en dekt dit met een ander stuk papier, dat in het midden van een gat voorzien is. In dit gat wordt de monnik gestoken, zijnde eene pyramide of kegel van drooge zwam van eenige duimen hoogte, die van boven aangestoken wordt. Gelijkertijd ontsteekt men een tweede zwamkegel van gelijke grootte en vorm, die getuige genoemd wordt en die men mede neemt, om te zien wanneer het vuur het meelpulver zal hebben bereikt en dus als alles in orde is, de mijn hare uitwerking moet doen. 2o. Het onvermijdelijk gebruik van den koker, deed spoedig andere middelen beproeven; daartoe behoort vooreerst het vervangen der kruidworst door een eind gezwinde lont, voorts 3o. de vuurmuis van Rugy. Dit is een stuk lont, bevestigd aan een koord of dunne ketting zonder eind, dat door middel van eenen van binnen goed glad gemaakten koker langs de mijnkamer getrokken wordt. Dit middel is zeer blootgesteld aan het gevaar van te mislukken en dus geheel in onbruik geraakt. Latere proeven waarbij men de lont door een stuk zunder verving, voldeden beter. 4o. De vuurpijlen of zwermers, een middel waarop reeds in 1701 door Coehoorn te Bergen-op-Zoom gewezen werd. De vuurpijl wordt bij den haard in den koker gelegd met de

{==62==} {>>pagina-aanduiding<<}

monding naar buiten; men ontsteekt hem en hij loopt met eene zeer groote snelheid door de goot naar de kruidkist, waar hij de lading ontsteekt. Is de goot niet regtlijnig, maar maakt hij eenen hoek, dan zou de vuurpijl hier blijven vastzitten en dus geene uitbarsting volgen; men voorziet hierin, door het maken van eenen goed glad geschaafden boog, of wel men brengt in den hoek een' tweeden vuurpijl aan, onder welks monding meelpulver gestrooid wordt. De eerste vuurpijl wordt door eene ringvormige vernaauwing van den koker daar ter plaatse opgehouden en ontsteekt den tweeden. Dit ontstekingsmiddel is zeer eenvoudig en zeker, maar de pijlen moeten met zorg gemaakt worden, zoodat zij niet springen eer zij de mijnkamer bereiken en de kokers moeten glad geschaafd en zorgvuldig zijn zamengesteld. 5o. De ontsteking met phosphorus; men plaatst boven de kruidkist eene soort van schoorsteen, een verticaal staand stuk goot; dit is van onderen door eenen rooster gesloten, waarop een fleschje phosphorus ligt; daarboven is eene horizontale schuif, waarop een zwaar stuk ijzer ligt, en die door een touw, dat naar den mijnhaard loopt, kan weggetrokken worden, waardoor het ijzer op het fleschje valt, het verbrijzelt en op die wijze de ontsteking doet volgen. 6o. Op dezelfde wijze kan men ook Callerströmsche pijpjes bezigen. 7o. Eindelijk kan men de mijnlading ontsteken door percussie-toestellen of ook wel door een eenvoudig geweerslot dat door een touw wordt afgetrokken.
Men zal gemakkelijk inzien, dat al deze O. veel te wenschen overig lieten. De vuurpijlen eischen zeer glad geschaafde kokers en de verwijdering van het kleinste beletsel, dat hunnen gang zoude kunnen belemmeren; ditzelfde is het geval met alle O. waarbij een aftrektouw gebezigd wordt. Loopt het leivuur niet regtlijnig, wat bij mijnstelsels zelden het geval zijn zal, dan ontstaan groote moeijelijkheden en de grootst mogelijke naauwkeurigheid in het aanbrengen der leivuren, levert nog geene genoegzame waarborgen voor eenen goeden uitslag. De kruidworst schijnt nog het zekerste middel te zijn; intusschen kan zelfs als zij naauwkeurig gevuld is, het vulsel zich verschuiven en daarin, afwisselend open plaatsen en ophoopingen ontstaan; moet zij gedurende langen tijd in eenen vochtigen grond liggen, dan bederft zij en ontbrandt eindelijk niet meer; hare verbranding in naauwe gangen en galerijen vult deze met eenen stikken den damp; zijn zij zonder galerij slechts op geringe diepte ingegraven, dan zijn zij er zeer aan blootgesteld om door den vijand gevonden of door invallende projectilen beschadigd te worden; het leggen van lange kokers is zeer moeijelijk, indien het niet in galerijen plaats vindt; eindelijk ontstaan bij alle opgegeven O. groote moeijelijkheden om verschillende mijnen gelijktijdig door middel van een leivuur te laten springen; alleen de kruidworst en de vuurpijlen zijn daartoe geschikt. Om twee mijnen gelijktijdig te ontsteken verbindt men die door de kruidworst langs den kortst mogelijken weg met elkander, in het midden van dien koker bevestigt men den koker, die naar den mijnhaard loopt. Het is naar dezen T-vorm der leivuren, dat men dergelijke mijnen wel eens den naam van T-mijnen geeft. Met drie mijnen zoekt men eerst volgens het bovenstaande het midden tusschen twee hunner. Dit midden vereenigt men dan op de kortste wijze met de derde mijn en zoekt dan het midden tusschen die mijn en eene der vorige, aan welk midden men den voornaamsten koker bevestigt; zulke mijnen worden klaverbladsmijnen genoemd. De oude mineurs noemden die inrigting om verschillende mijnen gelijktijdig te doen springen het afpassen der vuren (Compassement des feux). Een groot nadeel bij alle genoemde O. is, dat als zelfs de uitbarsting niet dadelijk volgt, men toch nog niet zeker is of die nog later zal volgen; men weet niet of de kruidworst ook doorbrandt, of niet een vonk van de muis verloren is gegaan, die toch

{==63==} {>>pagina-aanduiding<<}

later het meelpulver zal ontsteken, enz., zoodat men niet dadelijk de opstopping en de lading kan onderzoeken, om de bestaande gebreken te verhelpen. Voor de ontsteking der mijnen en zelfs voor de geheele mineurkunst ontstond een nieuw leven door de toepassing van de electriciteit of van het galvanismus. Om mijnen galvanisch te ontsteken, gebruikt men tegenwoordig de Voltasche batterij met koperen zinkelementen, hetzij in eenvoudige trogtoestellen of ook in zamengestelde toestellen. Men verbindt de beide polen der batterij, die in den mijnhaard geplaatst wordt, door twee evenwijdige, van elkander geïsoleerde geleidraden, die met de draden van eene patroon, die zich in de kruidkist bevindt in elkander gedraaid zijn. De patroon is van hout of bordpapier, wordt met meelpulver gevuld en daarin komen de patroondraden uit, die door een klein stukje fijne platina- of staaldraad met elkander verbonden zijn; om de patroondraden buiten de kist te brengen, boort men in eene zijwand twee gaten, waardoor die draden geleid en daar buiten met de geleidraden verbonden worden. De ontsteking geschiedt nu door de elementen der batterij, nadat men de geleidraden met de patroondraden verbonden heeft in den met eenig zuur gevulden trog te dompelen of door eerst die elementen in te dompelen en daarna de geleidraden in den mijnhaard met de polen der batterij te verbinden. Daardoor ontstaat een electrische stroom, die naarmate van zijne meerdere of mindere kracht, eene grootere of kleinere warmte ontwikkelt. De opgewekte warmte is op ieder punt der geleidraden, het kleine stukje platina in de patrooon daaronder begrepen, even groot; deze warmte is niet voldoende om den geleidraad, die betrekkelijk vrij dik is, merkbaar te verhitten, veel minder om hem te doen gloeijen en smelten, maar zij is voldoende om het platinadraadje gloeijend te maken en te smelten; dit ontsteekt nu het meelpulver in de patroon en daardoor ook de mijnlading. De eerste toepassing van den galvanischen stroom tot ontsteking van kruidladingen werd reeds in het tweede tiental jaren van onze eeuw door Dr. Hare in Noord-Amerika bewerkstelligd, bij het doen springen van rotsen. Van het jaar 1836 af hebben de mineurkorpsen in Rusland, Engeland, de Nederlanden, Pruissen, Frankrijk en Oostenrijk talrijke proeven gedaan omtrent de galvanische mijnontsteking. Deze hadden zulke gunstige uitkomsten, dat zij nu overal, waar dit slechts mogelijk is, gebezigd wordt. De kracht van den stroom, dat is de afstand, waarop men eenen platinadraad van gegeven dikte nog kan doen gloeijen, hangt af van de kracht der batterij, welke bepaald wordt door het aantal en de inrigting der elementen, door hunnen onderlingen afstand, door de keuze der zuren, waarin de elementen gedompeld worden, door de keuze der elementen - kool en zink bijv. leveren krachtiger elementen dan koper en zink -, voorts door de dikte der geleidraden, door hunnen aard - koperen draden geleiden bij gelijke dikte beter dan ijzeren - en door hunne isolering. Het schijnt, dat voor het praktische gebruik van den mineur de volgende zaken voldoende zijn: a. koper- en zinkbatterijen van 24 tot 30 elementen, de platen van 0,017 tot 0,024 □ el, waarbij men als zuur een mengsel van 35 deelen water, 3 deelen salpeterzuur en 2 deelen zwavelzuur bezigt; b. als geleidraden koperdraden van 1 tot 3 streep (voor groote afstanden) middellijn; met de laatsten zal men de lading 3 maal verder kunnen ontsteken dan met de eersten; c. een platinadraad van 0,045 à 0,052 streep middellijn en van zoodanige lengte, dat de patroondraden in de patroon op 0,0156 el van elkander staan en de platinadraad nog gemakkelijk daarmede verbonden kan worden. - In de galerijmijnen brengt men de geleidraden zonder meer omslag aan, de eene langs den eenen, de tweede langs den anderen zijwand, om ze te isoleren waarbij zij door de bovenleggers of door de wiggen gedragen worden. Heeft men geen galerijen dan graaft men van


{==64==} {>>pagina-aanduiding<<}

den mijnhaard, tot aan de mijnkamer eene kleine geul uit van 2 à 3 palm breedte en welks diepte zich alleen regelt naar de vrees, die men voor beschadiging of opspeuring door den vijand heeft. Bestond deze vrees niet, dan behoefde men in het geheel geene uitgraving, en zouden de draden op den grond kunnen leggen. Anders legt men ze in de uitgraving, de eene langs de eene, de tweede langs de andere zijde, houdt hen door ingeslagen piketpalen in dien stand en vult ten slotte de uitgraving weder. Men kan ook gemakkelijk de draden op den bodem van eene rivier, van een meer of door een moeras leggen, waarbij men ze alleen met steenen bezwaart en zoodanig laat zinken, dat zij elkander niet aanraken of waarbij men ze met staken in de grond drukt. Hierbij moet men echter bedenken, dat het water in vergelijking van den grond een veel betere geleider is en daardoor de kracht van den galvanischen stroom zeer vermindert. Dit kan zelfs zoo ver gaan, dat als men met eene bepaalde batterij en gegeven draden, die in eenen droogen grond niet geïsoleerd liggen, eene mijn op 1000 el afstands kan ontsteken, men het met dezelfde batterij en dezelfde draden slechts op 330 el kan doen als de draden door water gevoerd worden. Daarom handelt men verstandig als men de geleidraden, die door water, moeras of vochtigen grond gelegd moeten worden, op eene bijzondere wijze isoleert. Daartoe bestrijkt men iederen draad met een harsachtig mengsel, bijv. een mengsel van pek en teer, omwikkelt hen dan met touw of garen en bestrijkt die omwoeling voorts met hetzelfde mengsel. Men kan dan beide draden, zonder vrees dat zij elkander zullen aanraken, tot een koord vereenigen, wat voor de behandeling zeer gemakkelijk is. In plaats daarvan kan men ook elken draad in eene strook van eenige duimen breedte naaijen en voorts met teer en pek bestrijken. Ook heeft men wel eens een dik touw genomen, aan weerskanten daarvan, de omwoelde en bepekte draden bevestigd, dan het geheel nogmaals omwoeld en bepekt. Bij deze handelwijze is de leiding moegelijk te behandelen; zij is echter aanbevelenswaardig als de geleidraden langen tijd onder water moeten liggen, omdat zij ze beter beschut dan eenige der andere genoemde handelwijzen. Bij het gebruik van galvanische stroomen is niets gemakkelijker dan het gelijktijdig ontsteken van twee, drie of meer mijnen. Men voert den hoofddraad naar een der mijnen, van daar af maakt men op behoorlijke punten vertakkingen, door de beide draden der vertakking elk aan een der hoofddraden te verbinden; een dezer zijdraden moet daarbij altijd een der hoofddraden kruisen en men moet hen daarvan door stukken hout of zoden isoleren, dewijl anders eene ontsteking der mijnen onmogelijk wordt. De galvanische stroom, die door de batterij wordt opgewekt, verdeelt zich in alle vertakkingen, is dus zwakker dan hij anders bij gelijke omstandigheden in ééne leiding zoude zijn. Verlangde men nu eene juist gelijktijdige ontsteking van alle mijnen, dan zou men bij een samengesteld stelsel van verbindingen, dikwijls eene zeer sterke batterij moeten hebben. Dit is echter onverschillig. Indien de stroom slechts voorloopig in een der vertakkingen sterk genoeg is om de nevenmijn te ontsteken, dan is door haar springen deze leiding verbroken, het stelsel is vereenvoudigd, de stroom krijgt eene andere verdeeling, wordt weder in eene andere vertakking sterk genoeg, enz. tot dat alle verbonden mijnen ontstoken zijn. Dit alles volgt echter zoo spoedig, dat voor het oog en het oor, alle mijnen gelijktijdig springen, hoewel dit daadwerkelijk het geval niet is. Bij eene doelmatige inrigting der vertakkingen, is het mogelijk zelfs op groote afstanden met zeer gematigd sterke batterijen en geleidraden vele mijnen gelijktijdig te doen springen. Met eene doelmatig zamengestelde batterij, zoo als die boven beschreven is, kan men bij het gebruik van een' koperdraad van 0,001 el middellijn eene gewone mijn op 300 el en bij 0,003 middellijn op 900 el en verder

{==65==} {>>pagina-aanduiding<<}

ontsteken. De galvanische mijn ontsteking is dus aanbevelenswaardig door het gemak, waarmede zij onder alle omstandigheden, zelfs op groote afstanden, bij het ongunstigste terrein (water) en bij de gelijktijdige ontsteking van verschillende ladingen kan toegepast worden. De behandeling is hoogst eenvoudig en indien men de geleidraden maar eenigzins zorgvuldig plaatst, volgt de ontsteking zeer zeker. Men kan zich buitendien als de opstopping reeds geschied is, nog elk oogenblik overtuigen of de uitbarsting zal plaats hebben. Indien men in den mijnhaard een galvanometer, in plaats van de batterij inlascht, kan men zonder het minste gevaar dadelijk zien of de keten in order is. Deze galvanometer bestaat uit eene eenvoudige magneetnaald, die zich vrij boven eene draadrol beweegt en een enkel galvanisch element. De stroom is nu niet sterk genoeg om de platinadraden in de patroon te doen gloeijen, maar wel om de magneetnaald te doen afwijken. Wijkt de magneetnaald bij inlassching van den galvanometer in den stroom niet af, dan is dit een teeken, dat de leiding ergens afgebroken is. Door een proeftoestel overtuigt men zich of de batterij in goeden toestand is en of zij op den gevraagden afstand kracht genoeg bezit. In dezen toestel bevinden zich goed geïsoleerde op klossen opgewonden geleidraden van eene gegeven middellijn, die om ruimte te sparen slechts de halve middellijn der geleidraden bezitten en uit een slechter geleidend metaal bestaan. Indien men nu een of meer dezer klossen onderling met de batterij en met een platinadraadje verbindt en dit laatste gloeijend wordt, dan weet men zeer bepaald, dat ook de mijnlading zal ontstoken worden. Indien eene uitbarsting niet dadelijk volgt, dan heeft zij ook later geen plaats en men kan nu zonder gevaar de mijn oogenblikkelijk naderen. Ook moet men opmerken, dat bij het gebruik der galvanische ontsteking de galerijen niet zoo met kruiddamp gevuld worden, als bij dat der kruidworst.
In lateren tijd heeft men de batterijen vervangen door magneto-electrische toestellen; het vervallen van zuren, enz. geeft hierbij groote voordeelen. Nog bezigt men ook veelvuldig de inductie stroom van Rhumkorff'sche klossen. Deze stroom kan door zijne spanning zeer ver gebragt worden, vereischt slechts een paar elementen en geeft bovendien het voordeel, dat de vonk de lading ontsteekt en de draadgloeijing dus niet meer noodig is. Zie hierover Natuurkundige Stellingen van Wenckebach, 4e druk, blz. 435.
Even als reeds in 1823 Harris te Plymouth de gewone electriseermachine bezigde om mijnen te ontsteken, hebben ook de Oostenrijkers in den nieuweren tijd de wrijvingselectriciteit in plaats van den galvanischen stroom voor de mijnontsteking toegepast. De Oostenrijksche kapitein der genie Ebner opperde hiertoe het eerste denkbeeld en in het kamp van Olmütz van 1853 werd de eerste gelukte proef van dien aard in het groot genomen. Weinig tijds later hadden dergelijke proeven in Spanje plaats.
Men zie over de proeven, die hier te lande met galvanische mijnontsteking zijn genomen de: Militaire Spectator, jaargang 1838.

Ontzet, Ontzetten.

Zie Vestingoorlog.

Ontzettingsleger.

Zie Vestingoorlog.

Onvoltallig.

Eene troepenafdeeling, die het aantal officieren, onderofficieren en manschappen niet bezit, welke zij volgens de organisatie moet hebben, wordt onvoltallig genoemd.

Oogmaat.

De geschiktheid om afstanden en hoeken op het terrein juist te schatten (zie Opmeten); verder de gesteldheid van het terrein en der troepen onderling juist en snel te begrijpen en te beoordeelen. Behalve door natuurlijken aanleg wordt de O. door oefening verkregen en verbeterd. Om eenen afstand juist te schatten kan men als hulpmiddel nagaan, welke bijzonderheden men van de voorwerpen, wier afstand geschat moet worden, opmerkt, bij voorbeeld of men van een huis alleen

{==66==} {>>pagina-aanduiding<<}

de ramen en deuren of ook de vensterkruizen, de afzonderlijke pannen van het dak enz. kan zien. Scharnhorst heeft een tafeltje vervaardigd tot beoordeeling van den afstand van troepen, volgens de bijzonderheden die men daarvan ziet; bijv. de troep is 2000 pas verwijderd, als men het blinken der geweren en de beweging van massa's ziet, 1500 pas als men infanterie van kavallerie onderscheidt, enz. Al dergelijke opgaven gelden echter alleen voor een bepaald oog - men kan niet zeggen voor elk gezond oog - en voor eene bepaalde weersgesteldheid. Slechts door langdurige oefening kan een ieder voor zichzelven dergelijke kenteekens bepalen, die dan alleen voor hem, niet voor anderen dienen. Het naauwkeurig schatten van afstanden heeft in den tegenwoordigen tijd een groot gewigt voor de geheele infanterie gekregen, daar de geweren eene aanzienlijke dragt hebben en met vizieren voor verschillende afstanden voorzien zijn, die echter natuurlijkerwijze al hunne waarde verliezen, als de afstanden niet juist geschat worden. In stellingen kan men de gebrekkige O. wel eenigzins daardoor verhelpen, dat men bepaalde punten op het voorliggende terrein vóór het gevecht afpast of door afstandmeters, welke de officieren medevoeren, maar deze hulpmiddelen verliezen hunne waarde geheel of grootendeels, zoodra de troepen zich in beweging stellen. De moeijelijkheid om afstanden van eenige honderd passen, zelfs tot op 50 pas na, juist te schatten is eene der hoofdredenen, waarom men zijne verwachtingen van de oneindig vermeerderde uitwerking der verbeterde vuurwapens van de infanterie, aanzienlijk moet matigen. Men zie daarover Trotha. Beitrag zur Erörterung der Frage: welchen nothwendigen Einflusz haben die jetzt gebräuchlichen weittragenden Handfeuerwaffen auf das Gefecht der Infanterie? 1857.

Oom.

Zie Maten.

Oor.

1o. Zie Kanonnen. 2o. Zie Projectilen. 3o. Zie Mast. 4o. Zie Mijnen.

Oorlog.

Indien twee of meer staten onderling verschil krijgen over hunne wederzijdsche belangen of vermeende regten en het verschil kan niet door verdragen (waartoe conferentiën het middel zijn) vereffend worden, dan ontstaat er oorlog; dit is de eenige mogelijke uitweg. Het is dus een uitvloeisel en eene voortzetting van de staatkunde, waarbij in plaats van diplomatische nota's, kogels gewisseld worden. De O. neemt dus altijd een staatkundig karakter aan; nu eens is hij even als de staatkunde verheven, dan weder vreesachtig, want hij is eigenlijk slechts een werktuig van de staatkunde, die hem nu eens als een slagzwaard, dan weder als eenen schermdegen beschouwt en die er nu eens beslissende slagen mede toebrengt, dan weder er slechts schijnstooten en parades mede maakt.
Er kan hier geen spraak zijn van een' voordeeligen of nadeeligen invloed van den oorlog op de beschaving der volken; echter mag men niet onopgemerkt laten, dat de O. het eenige middel is om verwijderde volkeren met elkander in aanraking te brengen, waarom hij ook door sommige verlichte wijsgeeren: ‘de grootste school van het menschdom’ genoemd is, waarin zich de verhevenste deugden, zoowel als de schandelijkste ondeugden ontwikkelen. De O. zal zoo lang blijven bestaan, als de volken door hunne hartstogten geregeerd worden en verschillende belangen hebben, dat zal wel zijn zoo lang als het menschdom bestaat. De staten moeten dus op den O. voorbereid zijn.
Het is vooral van gewigt, dat men den aard van den oorlog doorgronde, omdat eene valsche beschouwing daaromtrent noodzakelijkerwijze verkeerde maatregelen ten gevolge zal hebben. Sommige theoretici hebben diensvolgens de oorlogen in nationale-, godsdienst-, interventieoorloogen, enz. onderscheiden, maar dit veroorzaakt verwarring van denkbeelden. Er bestaan slechts twee soorten van O. Bij de eerste heeft men ten doel zijnen tegenstander volkomen te overwinnen, hetzij om hem staatkundig te vernielen, hetzij om hem tot eenen nadeeligen vrede te

{==67==} {>>pagina-aanduiding<<}

dwingen. Bij de tweede soort van O. wil men aan de grenzen van zijn rijk slechts eenige veroveringen maken, hetzij om er zijn rijk mede te vergrooten, hetzij om ze bij de vredesonderhandelingen als ruilmiddel aan te bieden. Het staatkundige doel moet dus het oorlogsdoel bepalen.
Uit een krijgskundig oogpunt is de vernieling des vijands het doel, het ruwe geweld het middel van den oorlog. Het doelmatig gebruik van het ruwe geweld moet echter door het verstand geleid worden.
Bij de uiterste inspanning der krachten komen twee zaken in aanmerking. De grootte van de voorhandene middelen des vijands en de sterkte zijner geestkracht. De eerste kan bij benadering berekend worden; voor de tweede heeft men geen formules, waarom dan ook alle berekeningen van den te verwachten tegenstand op gissingen gegrond zijn.
De oorlogshandeling bestaat niet uit eenen enkelen beslissenden slag; zij is veeleer een langzaam afmatten van de strijdkrachten, een gestadig afwisselen tusschen gelijkheid en overwigt op een of ander gedeelte van het oorlogstooneel. Dit kan men daardoor verklaren, dat niet alle strijdkrachten in eens in werking gebragt kunnen worden; vele daarvan komen eerst later in werking, zoo als bijv. de bondgenooten en brengen dan toch de beslissing aan. Al schijnen dan ook de strijdkrachten van eene partij in den aanvang ontoereikend, zoo kunnen zij na verloop van langen tijd zoodanig aangroeijen, dat daaruit zelfs een overwigt ontstaat.
Deze omstandigheid heeft zeer veel invloed op de oorlogvoering. Men zoude zich voorstellen, dat in de oorlogshandeling geen stilstand kon plaats hebben, eer het oorlogsdoel bereikt is; maar de onvolledige kennis van de krachten en den toestand der tegenpartij; de natuurlijke vrees en besluiteloosheid van den menschelijken geest, gepaard met schroom voor verantwoordelijkheid; het jaargetijde, dat de operatiën dikwijls stremt; de sterkte eener goede verdedigde stelling, die den aanvaller ontzag inboezemt, dit alles zijn redenen, waarom een stilstand in de oorlogshandelingen slechts al te dikwijls voorkomt.
Men ontmoet bijv. zulk eenen sterken tegenstand, dat men vreest hem met de beschikbare strijdkrachten niet te kunnen overwinnen en wacht nu, hetzij op versterkingen, hetzij op de uitwerking van demonstratiën en diversiën. Een dikwijls terugkeerende stilstand in de oorlogshandeling is echter altijd een bewijs van gebrek aan krachten of van gebrek aan inzigten, als het niet zelfs een gebrek aan moed is. Deze eigenaardigheid van den O. maakt hem meer tot kansrekening en geeft aan het toeval eene groote speelruimte; met het toeval krijgt echter ook het geluk een aandeel in den uitslag van den oorlog.
Hieruit kan men de dwaling afleiden van hen, die den oorlog als iets absoluuts beschouwen en de oorlogvoering tot eene afgetrokkene wetenschap willen maken. Het absolute, het zoogenaamde wiskunstige, is in de berekeningen der krijgskunde nergens gegrond, omdat reeds van den beginne af aan, mogelijkheid en waarschijnlijkheid, geluk en ongeluk in het spel komen en in alle groote en kleine voorvallen van den O. zigtbaar zijn. In het algemeen bevalt deze beschouwing van den O. den menschelijken geest het meest. Het verstand wel is waar verlangt duidelijkheid en zekerheid, maar de geest wordt dikwijls door onzekerheid aangetrokken; hij dwaalt liever in het rijk van het toeval en het geluk. Buitendien is het gevaar het element, waarin de krijgshandeling verkeert, en de voornaamste zielskracht in het gevaar is de moed. De theorie moet ook acht slaan op den menschelijken aard en dus aan den moed, de stoutheid, zelfs aan de roekeloosheid de plaats, die haar toekomen schenken. De krijgskunst heeft vooral met levende en zedelijke krachten te doen.

{==68==} {>>pagina-aanduiding<<}

Het doel van den oorlog is even veranderlijk als het staatkundige doel, omdat de oorlog in de werkelijkheid zeer dikwijls verre afwijkt van zijn oorspronkelijk begrip, de vernieling van den vijand. Zoo kan bij voorbeeld de krijgsmagt van den vijand vernield zijn land veroverd zijn, maar zijne vijandige gezindheid, zijn volk zijn niet onderworpen. De onderdrukte staat ziet in zijne nederlaag slechts een voorbijgaand ongeluk en wacht van den tijd en de staatkundige veranderingen, hulp of herstel.
Het vernielen van den vijand is echter ook geene noodzakelijke voorwaarde voor den vrede. Er bestaan daarvoor twee andere oorzaken: de onwaarschijnlijkheid van de volkomen onderwerping des vijands en de hooge prijs van de overwinning.
Hoe minder gespannen de vijandige verhouding der beide partijen is, des te gemakkelijker kan men een voorwendsel tot den vrede vinden en niet altijd is de vernieling, ja zelfs niet eens de verovering daartoe noodig.
Somtijds is het voldoende de vijandelijke strijdkrachten en den vijandelijken wil af te matten, de hulpbronnen van den vijand te vernielen, zijne bondgenooten van hem af te trekken of te paraliseren.
Alle oorlogshandelingen moeten op den strijd gegrond zijn; want hoewel menig doel zonder strijd bereikt wordt, bestaat toch daarbij de gedachte aan het gevaar van eenen ongelijken strijd. Dit begrip is van het hoogste gewigt. Men heeft echter dikwijls het tegendeel geloofd en aan de strategische manoeuvres eene geheimzinnige magt toegeschreven, die op valsche denkbeelden gegrond was. Alleen van den strijd gaan de oorlogshandelingen uit, nooit van de voorafgaande bewegingen; eene demonstratie baart slechts vrees, omdat zij het nevendenkbeeld van eenen strijd bevat, dien men tracht te ontwijken, als men zich niet sterk genoeg gevoelt. De vernieling van den vijand, of van zijne strijdvaardigheid is dus ook het eenige middel om het strategische doel van het gevecht te bereiken. Bij de zamengestelde inrigting van een leger en bij de menigte voorwerpen, waarvan zijne volle werkzaamheid afhangt, kan echter de vernieling des vijands somtijds bijzaak worden, bijv. bij de vernieling van een konvooi; hier is de vernieling van het konvooi voldoende en de vernieling of de vlugt van de bedekking is in dat geval onverschillig voor het doel. In weerwil daarvan blijft het gevecht het voornaamste middel van den oorlog.
Indien de beslissing door de wapenen de grondslag van alle oorlogshandelingen is, dan volgt daaruit, dat de tegenpartij elke dier handelingen door een gelukkig gevecht werkeloos kan maken. Dit is niet alleen het geval met het gevecht, dat de handeling, welke men juist volbragt, belet, maar ook met ieder ander, als het slechts genoegzame beteekenis heeft, want elke vernieling van strijdkrachten, werkt ook op het ongeschonden gedeelte terug. Zoo verminderde bijv. de overwinning der Bondgenooten bij Gross-Beeren en aan de Katzbach, Napoleon's overwinning bij Dresden meer dan de nederlaag van Vandamme bij Kulm.
Hierdoor krijgen de gevechten een verschillend gewigt, zoo wel ten opzigte van het voorgestelde doel, als ten opzigte van de werkelijke voordeelen.
Het is echter niet altijd noodzakelijk de strijdkrachten des vijands te vernielen, men kan zich dikwijls reeds met zijne morele vernietiging, dat is met de moedeloosheid des vijands vergenoegen, want het morele element werkt het snelst, zoo als de veldslagen bij Jena en Aueratädt bewezen hebben.
Buitendien zijn er nog verschillende wijzen om het doel te bereiken, zonder den vijand te vernielen, bijv. de verovering of bezetting van vijandelijke gewesten, invallen daarin, waarbij men slechts het voornemen heeft den vijand in het algemeen schade toe te brengen; verder ondernemingen, die regtstreeks op de omverwerping der staatkundige verhouding werken; eindelijk een lijdelijk afwachten van 's vijands

{==69==} {>>pagina-aanduiding<<}

handelingen. Dat alles zijn middelen, die elk voor zich zelven gebruikt kunnen worden om den vijand te overwinnen, naarmate het bijzondere geval meer vruchten belooft van het eene of andere dier middelen.
Deze ingewikkelde aard van den O. vereischt, dat voor de ondernemingen een bepaald plan tot grondslag strekt en dat de O. met meerder of minder kunst gevoerd wordt, waartoe bijzondere aanleg van het verstand en het karakter noodig zijn. Zoo deze in eenen hoogen graad aanwezig zijn en door buitengewone handelingen kenbaar worden, dan noemt men dat: krijgsgenie. Dit mag den veldheer niet ontbreken en alleen daardoor verdient hij werkelijk den bevelhebberstaf te voeren.
De middelen, waarvan hij zich bedient om het vraagstuk op te lossen, dat hem door de staatkunde is opgegeven, zijn marschen, manoeuvres, veldslagen, gevechten, belegeringen, overvallingen, enz. De wijze waarop hij ze gebruikt, vloeit voort uit de oorlogvoering, die daardoor een bijzonder karakter verkrijgt, zoodat men kan zeggen, dat elke veldheer zijne eigenaardige krijgskunst bezit, die dikwijls niets anders is, dan eene oorlogsmethode, d.i. een dikwijls terugkeerende vorm van handeling. Ten opzigte van de grootte der middelen, heeft men in den jongsten tijd veel over grooten en kleinen oorlog gesproken, men had echter eerder behooren te zeggen, dat de O. in het groot of in het klein gevoerd was, naarmate dat de partijen er op uit waren hun doel door eenigs spoedig beslissende veldslagen of door eene reeks van kleine, meestal verrassende gevechten te bereiken. Daar in het eerste geval het geweld, in het tweede de list het overwegende grondbeginsel is, zoo kan alleen de sterkere den O. in het groot voeren, terwijl het den zwakkere alleen veroorloofd is de strijdkrachten van zijne tegenpartij met de meest mogelijke verschooning van zijne eigene krachten, langzamerhand te verzwakken, tot dat daaruit eene soort van evenwigt ontstaat. Is echter de sterkere nalatig of ligtzinnig in het gebruik zijner overmagt, dan kan de andere den meer schitterenden weg volgen om zijne geringe krachten te verhelpen door grootere werkzaamheid en stoutheid. De zwakkere is dus geenszins tot de verdediging of tot den oorlog in het klein beperkt.

Oorlogscontrabande.

Zie Volkenregt.

Oorlogshaven.

Zie Haven.

Oorlogsmanifest.

Zie Volkenregt.

Oorlogsmarsch.

Zie Marschen.

Oorlogstooneel.

Zie Operatiën. Jomini onderscheidt het O. als het geheele grondgebied, waarop twee vijandelijke magten elkander kunnen ontmoeten, van het operatietooneel, als dat gedeelte van het O., dat de vijandelijke legers voor hunne ontmoeting uitzoeken. Wanneer op dit operatietooneel verschillende legers van elke partij, ieder met zekere zelfstandigheid optreden, noemt hij het gedeelte, dat aan elk daarvan is aangewezen de operatiezone.

Oorlogsverklaring.

Zie Volkenregt.

Oorlogvoering.

Zie Oorlog, Krijgskunst.

Oorlogsvuurpijl.

Zie Vuurpijlen.

Oorraam.

Zie Mijnen.

Oorring.

Zie Anker.

Opbrassen.

Zie Zeilen.

Opbreken.

Een beleg O., het niet verder voortzetten. Aanleidingen daartoe zijn dat men de nutteloosheid daarvan inziet of begrijpt dat het verder voortzetten daarvan te veel zoude kosten, dat het invallen van ongunstig weder het vervolgen der belegeringswerkzaamaeden onmogelijk maakt, eindelijk, dat een ontzet opdaagt, hetwelk zoo sterk is, dat men het niet tegelijkertijd het hoofd bieden en het beleg

{==70==} {>>pagina-aanduiding<<}

voortzetten kan. Het beroemdste voorbeeld van dit laatste geval is in de nieuwere krijgsgeschiedenis, het O. van het beleg van Mantua door Bonaparte in 1796 bij de nadering van Wurmser. In het tweede geval behoeft men het beleg niet geheel op de te breken, maar alleen met het voornemen het bij invallen van gunstiger weersgesteldheid, te hervatten, waarbij men dan de belegerde vesting blijft insluiten. Dit geval deed zich onder de merkwaardigste omstandigheden voor bij het beleg van Sebastopol in den winter van 1854 op 1855. Het O. van een beleg als het geregeld moet plaats hebben, vordert niet minder tijd dan het beginnen; het wegvoeren van het geschut, het in zekerheid brengen van het materieel is niet spoedig gedaan, dewijl eene goed aangevoerde bezetting, het vooral door uitvallen aanzienlijk vertragen kan. Indien nu een sterk ontzettingsleger opdaagt en de belegeraar kan niet daaraan en aan de bezetting te gelijk het hoofd bieden, dan moet hij het ontzet te gemoet rukken; heeft hij dan echter geen tijd om het beleg geregeld op te breken, dan is hij wel genoodzaakt een groot gedeelte van het belegeringsmaterieel op te offeren, zoo als Bonaparte voor Mantua deed. Het ondernemen van een beleg is dus eene zaak, die eene groote belemmering en verlamming in de krijgsoperatiën zelfs op verwijderde tooneelen kan te weeg brengen.

Opbrengen.

1o. Een post opbrengen. De posten of schildwachten door eene wacht uitgesteld, worden door eenen korporaal daarheen geleid, die hen daar op de plaats de consignes geeft; dit geschiedt eveneens bij de aflossingen, waarbij de korporaal moet zorgen, dat de oude schildwacht aan den nieuwen de consignes behoorlijk overgeeft en zoo noodig nieuw verkregen bevelen mededeelt. Zie Wacht. 2o. Een schip opbrengen, een veroverd vaartuig (prijs) in eene haven binnen brengen.

Open.

Open terrein. Zie Terrein. Open werk. Zie Verschansing. Open kolonne. Zie Formatiën.

Openen der loopgraven.

Zie Vestingoorlog.

Operatiën.

Zie Strategie en Taktiek. Het oorlogstooneel is het veld voor de operatiën van een leger. Dit oorlogstooneel kan even goed eene uitgestrekte ruimte bevatten als binnen zeer enge grenzen besloten zijn en even als op een algemeen oorlogstooneel, verschillende bijzondere kunnen onderscheiden worden, zoude men ook in het operatiestelsel van een groot leger verschillende bijzondere operatiestelsels kunnen onderscheiden. De krijgskundige staatsman, die vóór het beginnen van eenen oorlog het plan daartoe ontwerpt, omvat met zijnen blik natuurlijkerwijze het geheele grondgebied van den eigen en van den vijandelijken staat, benevens het grondgebied van alle mogelijke bondgenooten, zoowel op de eene als op de andere zijde, de zeeën, welke deze landen van elkander scheiden of ze met elkander verbinden. Voor den veldheer wordt dit gebied der O. gedurende den loop des oorlogs en in het gezigt van het vijandelijke leger zeer beperkt. Vóór en bij het begin van den oorlog is alles meer uitgebreid, gedurende den loop daarvan wordt alles beperkter, ginds zijn veel meer omstandigheden mogelijk, hier hebben zich de werkelijke reeds daarvan afgescheiden en eenen bepaalden vorm aangenomen. Om een overzigt over de theorie der operatiën te verkrijgen, moet men de operatiën te land, van de operatiën ter zee scheiden en in elk van beide de aanvals- en verdedigings-operatiën beschouwen; men kan dan weder de O. zoo te land als ter zee met elkander in verbinding brengen en zal steeds gedwongen zijn het natuurlijke verband tusschen aanvals- en verdedigings-operatiën in het oog te houden.
Aanvalsoperatiën. Wanneer men vóór het uitbreken des oorlogs, het stelsel der aanvalsoperatiën in oogenschouw neemt, om datgene, wat men volgen wil, te bepalen, dan moet men allereerst het aanvalspunt uitkiezen; dit is echter op deze

{==71==} {>>pagina-aanduiding<<}

uitgebreide schaal niets anders dan de bepaling van het oorlogatooneel. Indien Rusland er bij voorbeeld aan dacht eenen aanvallenden oorlog tegen Duitschland, waartoe wij Oostenrijk met de niet-Duitsche landen willen rekenen, te voeren, dan zoude het zijne wapenen te land tegen Zevenbergen, Hongarije, Moravië, Silezië, Posen, Westpruissen, Oostpruissen, kunnen wenden; door zijne vloten zoude het de Duitsche Oostzeelanden en had het eene vloot in de Zwarte zee en de vrije vaart door de Dardanellen, ook het Venetiaansche kunnen bedreigen; als in de beide laatste gevallen Duitschland hier tegenover eene vloot konde stellen, zou dan een zeeoorlog ontstaan. Rusland zoude op al deze punten te gelijkertijd kunnen aanvallen of het zoude daaruit een of meer punten tot den aanval kunnen uitkiezen, terwijl het op de andere punten verdedigenderwijze handelde. Dit laatste is klaarblijkelijk het doelmatigste; als men op één punt zijne krachten bespaart, dan kan men daarvoor op een ander punt des te meer krachten ontwikkelen, dan heeft men dien ten gevolge des te meer kansen om te slagen.
Het uitgekozen oorlogstooneel moet, om doelmatig gekozen te zijn, beslissend zijn ten opzigte van het bijzondere geval. Wilde Rusland, Hongarije voor goed veroveren, dan zoude het Hongarije tot oorlogstooneel moeten uitkiezen; was daarentegen het doel van den oorlog, niet de verovering van een land, maar een geschil over handelszaken, over de godsdienst, over eene dier onbepaalde vragen der Europesche staatkunde, die in het algemeene gebied der interventie vallen, als zij werkelijk tot den oorlog voeren, dan zoude die keuze van het oorlogstooneel nog van andere zaken afhangen. Was het doel bij voorbeeld slechts een' algemeenen indruk op Oostenrijk te maken, terwijl Rusland de hoop kon koesteren, Pruissen en daarmede geheel noordelijk Duitschland alleen op diplomatischen weg door onderhandelingen, zonder de minste krachtsontwikkeling, bezig te houden, dan zoude Hongarije weder het aanvalspunt moeten zijn, daar het het verst verwijderd is van noordelijk Duitschland en daar Rusland zou kunnen hopen, hier het gemakkelijkst de genegenheid der bevolkingte verkrijgen.
Heeft men nu het oorlogstooneel uitgekozen, waar de aanval zal plaats vinden, dan moet hiervoor een hoofdleger te velde gebragt worden; voor alle overige oorlogstooneelen, waar men geen volstrekt doel heeft, waarop echter door de handelingen des vijands de oorlog kan ontstaan, moet men andere legers bijeenbrengen; hoe minder strijdkrachten men daarvoor behoeft te bezigen, des te voordeeliger; het voordeeligst zal dus zijn, als men ze daar geheel ontberen kan en door eenige diplomaten kan vervangen. Het zal dus insgelijks voordeelig zijn, als men op die nevenoorlogstooneelen met geringe krachtsontwikkeling door den bijstand der bevolking der vijandelijke provinciën, door de gesteldheid van haar terrein of door andere omstandigheden, bij den aanval zeker van de overmagt is, of bij de verdediging de overtuiging heeft, dat men hier den vijand met eene geringe magt zoo lang het hoofd kan bieden, totdat men op het beslissende oorlogstooneel zijn doel bereikt, en daardoor ook op alle andere punten, wat daar ook moge voorgevallen zijn, tevens de beslissing verkregen heeft. Het onvoordeeligste geval zal zijn als geene van die omstandigheden plaats heeft, als men ook op de nevenoorlogstooneelen, waar men geen volstrekt doel wil vervolgen, eene strijdkracht moet ontwikkelen, die buiten verhouding is met de voordeelen, welke men daar kan verkrijgen, Waar dergelijke omstandigheden plaats hebben, zal men het best handelen door geheel van den voorgenomen aanvallenden oorlog af te zien en dien uit te stellen, tot dat de omstandigheden veranderd zijn.
Met de keuze van het oorlogstooneel voor den aanval bestemd, is de rigting waarin deze plaats moet hebben, slechts zeer oppervlakkig bepaald. Hadden bij voorbeeld in het hierboven vooronderstelde geval, de Russen Hongarije tot oorlogstooneel verko-
{==72==} {>>pagina-aanduiding<<}
zen, dan zouden zij uit Polen daarin van het noorden naar het zuiden, of uit Podolië van het oosten naar het westen kunnen doordringen. Hier zouden zij het verst van de Duitsche gewesten verwijderd, ginds het digtst daarbij zijn.
In dit geval oefenen verschillende punten van overweging hunnen invloed op de keuze uit; de gedachte of door het ver afblijven, de bondgenooten der aangevallenen daardoor buiten het spel zullen blijven, of integendeel daardoor aangewakkerd zullen worden krachtdadiger op te treden; het bijzonder doel van den aanval, de meer of mindere waarschijnlijkheid der verrassing, de mogelijkheid om de geheele magt bij elkander te houden, om haar volgens de voorkomende omstandigheden in deze of gene rigting te kunnen gebruiken. Indien bijv. in het aangehaalde geval Rusland niet volkomen zeker was van Pruissen, dan zoude het door de opstelling van een afzonderlijk observatieleger in Polen, zijne magt veel meer moeten verzwakken, dan wanneer het den aanval op Hongarije uit Podolië in plaats van uit Polen begon.
Heeft men het gewest bepaald, van waar de aanval zal begonnen worden, dan is daardoor ook de operatiebazis bekend. Het is dan dat gewest. Daarin verzamelt nu de aanvaller zijne troepen, daar brengt hij al den voorraad bij elkander, dien hij tot het volhouden en voortzetten van den oorlog noodig heeft en daarmede moet hij gedurende den geheelen oorlog in verbinding blijven, zoo lang hij haar niet door eene andere bazis vervangen heeft. Het is voor den aanvaller altijd een voordeel als hij tegen het land, dat hij wil aanvallen, verschillende operatiebazissen kan uitkiezen en niet noodzakelijkerwijze tot ééne bepaald is; want dit beteekent, dat ook de verdediger van verschillende zijden kan aangevallen worden, dat hij diensvolgens, daar hij 's vijands handelingen wil afwachten, genoodzaakt is zijne aandacht en dus ook zijne krachten te verdeelen. Men mag de gezamenlijke verschillende operatiebazissen, die de aanvaller tegen een vijandelijk land kan aannemen, ook als één geheel beschouwen; dit geschiedt dikwijls en men noemt dan ook dit geheel de operatiebazis. Men zoude dus geheel zuidelijk Polen, Wolhynië, Podolië en Bessarabië, de operatiebazis van Rusland tegen Hongarije kunnen noemen en daarin de afzonderlijke landen zuidelijk Polen of Wolhynië, enz. als de verschillende bazissen onderscheiden. De grenslijn, die de algemeene bazis van den aanvaller van het aan te vallen land scheidt, heeft nu eene bepaalde lengte en eene bepaalde gedaante, en daaruit kunnen bijzondere voor- of nadeelen voor den aanvaller voortvloeijen. In het algemeen is die grenslijn eene regte lijn of zij vormt eenen boog; deze boog sluit dan het aan te vullen land in of wordt daardoor ingesloten. De geheele grenslijn heeft, welke ook hare gedaante zij, eene aanzienlijke lengte of niet. De geheele bazis van Rusland tegen Hongarije sluit bijv. dat land in; daarentegen wordt het Russische koningrijk Polen door den boog der Pruissische provinciën, Silezië, Posen en Pruissen ingesloten; de zuidelijke grenslanden van Oostenrijk zijn door eene nagenoeg regte lijn van Turkije gescheiden, als men Dalmatië buiten rekening laat. Deze lijn heeft eene aanzienlijke lengte, daarentegen zoude Rusland, indien het de Krim niet bezat en slechts te land konde oorlog voeren, tegen dat schiereiland in dezen zin eene zeer korte operatiebazis hebben; het zoude alleen door de landengte van Perekop in dat schiereiland kunnen binnen dringen. Door eene zeer lange bazis zoude de aanvaller volstrekt geen beslissend voordeel op den verdediger verkrijgen, als hij even als van dezen voorondersteld wordt, zijne strijdkrachten over die geheele lijn wilde verdeelen; maar daar de aanvaller het initiatief neemt, niet eerst wil afwachten wat de vijand doet, zoo is het hem zeer gemakkelijk zijne krachten op één punt, dat is een betrekkelijk zeer kort gedeelte der geheele lijn, te concentreren. Daar de verdediger dit concentreringspunt nu niet van te voren behoeft te kennen, kan de aanvaller daar met over-
{==73==} {>>pagina-aanduiding<<}
magt optreden. Nu verkrijgt hij door de grootere bazis het voordeel, dat hij waarschijnlijk de krachten van den vijand verdeelt, terwijl hij de zijne vereenigd houdt, dat hij achter zich eene uitgestrekte landstreek laat, waaruit hij zijne benoodigdheden in verschillende rigtingen kan bekomen, dat hij, als de uitslag zijner aanvallende beweging niet aan de verwachting beantwoordt, niet genoodzaakt is zijnen terugtogt op eene enkele, geheel beperkte linie te volvoeren, maar volgens de einden van het bijzondere geval hier eene ruime keuze heeft. Wanneer nu volgens het hier gezegde eene lange bazis de voorkeur boven eene kortere verdient, dan is de insluitende beter dan de regte lijn en deze weder beter dan de ingeslotene. Indien de Oostenrijkers de oostelijke en noordelijke grenzen van Hongarije bezet hadden en de Russen uit zuidelijk Polen in dat land doordrongen, dan zouden zij het in zekeren zin van het overige gedeelte der Oostenrijksche monarchie afsnijden. Zij zouden vooreerst slechts de bezetting der noordelijke grens te bestrijden hebben en deze waarschijnlijk overwinnen; de Oostenrijksche bezetting der oostelijke grens, zoude nu waarschijnlijk westwaarts trekken, zoude op deze wijze op de Russen kunnen stooten en door hen overwonnen worden. Drongen de Russen daarentegen uit de ingesloten bazis Polen en Posen door, dan zoude een Pruissisch leger uit de provincie Pruissen langs den Weichsel voortrukkende, Polen in den rug der Russen kunnen veroveren en hunne verbinding met dat land afsnijden.
Zoo levert de algemeene gedaante der grenzen algemeene voor- en nadeelen op, maar het is klaarblijkelijk dat deze meetkunstige gegevens alleen, de keuze van deze of gene bijzondere bazis niet kunnen bepalen en dat zij evenmin alle mogelijke vooren nadeelen bevatten. Zoo zoude Rusland bij zijne O. tegen Hongarije, om Pruissen buiten het spel te houden, in zekere omstandigheden zeer verstandig handelen, als het de overigens zoo voordeelige rigting uit zuidelijk Polen niet volgde en den aanval uit eene meer oostelijk gelegene grensprovincie begon. De operatiebazis op zich zelve beduidt overigens niets; men moet haar in het innigste verband met de operatielijn beschouwen en zij oefent op de keuze daarvan eenen grooten invloed uit; nu zoude de bijzondere operatiebazis, wiskunstig beschouwd, zoo voordeelig mogelijk gelegen kunnen zijn en men zoude haar toch niet verkiezen, indien op de operatielijnen, welke alleen van haar uit kunnen gekozen worden, grootere hindernissen van het terrein, van de vijandelijke magt, enz. te verwachten waren dan op andere operatielijnen. Buitendien is de vraag in hoeveel tijd men op deze of gene operatiebazis zijne strijdkrachten kan zamentrekken; somtijds is het van veel meer belang spoedig handelend te kunnen optreden, dan andere voordeelen te verkrijgen; ook moet men letten op het gemak, dat deze of gene operatiebazis voor de verpleging gedurende den tijd der zamentrekking en voor het begin der O., oplevert. Dit alles te zamen genomen moet de keuze beslissen, maar men mag ook geen voordeel verwaarloozen en het is even bespottelijk alle waarde aan de gewigtige meetkunstige gesteldheid der grenzen te willen ontzeggen, als die waarde alleen daarin te zoeken.
Uit eene uitgekozen bazis - hetzij men hieronder een geheel stelsel van grenslanden of een bijzonder grensgewest verstaat, waarin men zijne hoofdmagt vóór het begin der O. wil concentreren - kan men verschillende operatielijnen kiezen. Onder operatielijn verstaat men de lijn, langs welke het leger des aanvallers in het aangetaste land doordringt, waarop het dan ook al hetgeen het voor de verpleging behoeft, alle munitie, alle aanvullingstroepen, ontvangt, waarop het in geval van mislukking het liefst terugtrekt, hoewel het niet volstrekt verpligt is langs die lijn terug te gaan. Onder de operatielijn moet men zich geene wiskunstige lijn, ook niet een enkele weg, straatweg of spoorweg voorstellen. Tegenwoordig kan men dat

{==74==} {>>pagina-aanduiding<<}

in het geheel niet meer doen, daar in alle oorlogen, die steeds een groot gedeelte der Europesche staten medeslepen, altijd zeer groote legers optreden en deze deels uit noodzakelijkheid, deels naar de aangenomen gebruiken in verschillende kolonnen marcheren. De operatielijn is dus altijd eene strook lands, waarvan de breedte, wel is waar, altijd minder groot dan de lengte is, in den regel toch ook verschillende dagmarschen bedraagt.
In de landstreek van waar de aanval uitgaat moet voor de operatielijn een aanvangspunt, in de landstreek, die aangevallen zal worden een eindpunt gekozen worden. Men stelt zich gewoonlijk voor, dat voor het begin van den aanval het aanvallend leger bij de eene of andere stad, vesting, enz. in de operatiebazis geconcentreerd wordt, hoewel dit in de werkelijkheid niet altijd het geval zal zijn en eene zuivere vooronderstelling kan blijven. In den regel neemt men nu ook aan, dat dit aanvangspunt, het subject der operatie de voornaamste behoeften, die het leger moeten volgen, benevens de noodzakelijkste transportmiddelen opneemt en zoo doende eene magazijns- of depôtplaats wordt. Als eindpunt der operatie, object, zoude men gevoegelijk de opstelling van het vijandelijke leger in het aangetaste land moeten aannemen. Want met de vernietiging van dat leger zal waarschijnlijk het voornaamste gedeelte van het doel bereikt zijn, terwijl men zonder haar niets verkregen heeft, al had men ook zijne bezettingen in het geheele vijandelijke land. Bij het onbepaalde van den stand der zaken, eer de oorlog begonnen is, kan men moeijelijk de stelling van het vijandelijke leger vooruit bepalen. Het is echter waarschijnlijk, dat de aanvaller zijn hoofddoel, de ontmoeting met het vijandelijke leger zal bereiken, als hij tot voorloopig object een belangrijk punt van het vijandelijke land, de hoofdstad of eenige andere voorname stad, eene belangrijke vesting, enz. uitkiest, welks behoud voor den vijand van gewigt is, dat hij diensvolgens zal willen dekken. In het door ons gekozen voorbeeld zoude Weenen zelfs, vervolgens Ofen-Pesth zulke punten opleveren.
Men kan steeds uit eene bazis van aanzienlijke lengte, verschillende operatielijnen naar het ééne gekozen object volgen. Zoo kan men van de Russisch-Oostenrijksche grenzen over Krakau, over Sandomir, over Lemberg, over Tarnapol of over Chotim op Ofen rukken. De aanvaller kan nu zijne hoofdmagt op ééne lijn vereenigd houden of hij kan zijne magt op verschillende lijnen, zelfs op alle mogelijke verdeelen en met afzonderlijke korpsen langs allen te gelijk vooruitrukken; hij kan eindelijk zijne geheele magt bij één subject vereenigen en van daar langs verschillende divergerende lijnen in het vijandelijke land doordringen. Men noemt O. op ééne operatielijn eenvoudige, op verschillende operatielijnen zamengestelde O. De operatielijnen verkrijgen verschillende benamingen naarmate van hare ligging ten opzigte van het vijandelijke leger, dat is namelijk voor de beschouwingen vóór het begin van den oorlog naarmate harer ligging ten opzigte van het vijandelijke land, waarin men veronderstelt, dat het vijandelijke leger zich geconcentreerd of verdeeld ophoudt. Eene operatielijn, welke in de flank van een land voert, wordt buitenlijn genoemd. Zoo zoude de operatielijn der Russen over Krakau met betrekking tot Hongarije eene buitenlijn zijn; evenzoo die over Chotim. Tusschen deze beide lijnen merkt men echter al spoedig een groot onderscheid op. Vooronderstellen wij dat de Oostenrijksche krijgsmagt in Hongarije ongeveer langs de lijn der Karpathen verdeeld is, met het front naar het noorden, terwijl de Russen over Chotim aanvallen. De troepen der Oostenrijkers, die het meest oostwaarts geplaatst zijn, kunnen dan achtervolgens in westelijke rigting terug trekken, de meest westwaarts geplaatste kunnen oostwaarts marcheren en op die wijze de geheele Oostenrijksche krijgsmagt vereenigd worden. Zij kan nu den Russen slag leveren en houdt, zelfs als zij geslagen wordt

{==75==} {>>pagina-aanduiding<<}

den terugtogt naar het westen open en blijft in verbinding met al hare hulpbronnen. Geheel anders is het gelegen als de Russen over Krakau aanvallen en de daar geplaatste Oostenrijksche troepen oostwaarts trekken, om zich niet de daar opgestelde afdeelingen te vereenigen. Indien zij eindelijk slag leveren, hebben zij den rug naar Rusland gekeerd en worden zij geslagen, dan worden zij door de vervolging der Russen tot den terugtogt in de allerongunstigste rigting gedwongen, Men zoude dan kunnen aannemen, dat zoo de Russen deze operatielijn volgen, de meest westelijk geplaatste Oostenrijksche troepen zouden trachten stand te houden om voor het overige van het leger een gunstiger verzamelingspunt, bijv. aan den Donau tusschen Ofen en Presburg te bewaren; daarmede zoude voor de Russen de waarschijnlijkheid vermeerderen van de Oostenrijkers afzonderlijk te slaan, eerst degene die tegenover hen staan, voorts degene, die achtervolgens van het oosten af oprukken. Beide operatiën zijn eenvoudige, dewijl daarbij telkens de magt der Russen op ééne lijn vereenigd is; beide zijn flankaanvallen, dewijl zij beiden op buitenlijnen plaats hebben; die over Krakau is echter op de verbinding der Oostenrijkers in Hongarije met hunne hulpbronnen, alzoo op hunne natuurlijke terugtogtslijn gerigt, die over Chotim niet; gene is gunstiger dan deze, en belooft grooter uitkomsten als het gelukt den vijand te slaan. Eene operatie zoo als die over Krakau wordt strategisehe omtrekking genoemd. Eene operatielijn, die midden in het vijandelijke land, bijgevolg volgens de vooronderstelling ook midden tusschen de daarin verdeelde vijandelijke strijdkrachten voert, wordt binnenlijn genoemd. Zoo zouden bijv. met betrekking op Hongarije de lijn van Lemberg of Sandomir over Kaschau eene binnenlijn zijn. Bij eene operatie van dezen aard op de binnenlijn, die strategische doorbreking genoemd wordt, rekent men er op, dat men zich, zoodra men tusschen de verschillende vijandelijke korpsen staat, eerst regts tegen het eene gedeelte wendt, eer het zich met het overige gedeelte vereenigen kan, daarna links tegen het andere en zoo beide gedeelten afzonderlijk en achtervolgens zal slaan. Indien eene operatie op de buitenlijn tegen eene geconcentreerde vijandelijke magt, dus bijv. altijd tegen een klein land te verkiezen is, zoo belooft daarentegen eene operatie op de binnenlijn grootere uitkomsten tegen eenen vijand, die uitgestrekte landstreken bezet houdt. Beschouwt men de zaak uit een meer verheven standpunt, dan komt men tot het besluit, dat eene binnenlijn te verkiezen is tegen een land van zeer uitgestrekte grootte en met uitgestrekte grenzen, een land dat den vijand noopt zijne strijdkrachten te verdeelen en vooral tegen verbonden vijanden, in welker bondgenootschap zich verschillende staatkundige en militaire belangen voordoen (een der meest gewone is, dat elke magt hare hoofdstad door hare troepen wil dekken), waarbij men diensvolgens geene krachtige zamenwerking behoeft te vreezen.
Op zich zelve beschouwd, zoude eene eenvoudige operatie altijd boven eene zamengestelde te verkiezen zijn, omdat men bij de eerste zijne magt vereenigd houdt, dus ook als de vijand geconcentreerd is, de meeste kans heeft hem bij de ontmoeting in den veldslag te overwinnen, des te meer kans nog zoo hij verdeeld mogt zijn. Zamengestelde O. kunnen echter ook voordeelen opleveren. De beschouwing der O. op twee lijnen zal toonen, in hoever dit juist is. Men kan eene zamengestelde operatie uitvoeren 1o. op twee buitenlijnen, de Russen bij voorbeeld over Krakau en over Chotim; daarbij zouden de Russen verschillende voornemens kunnen hebben: a. zij willen met gelijke magt op beide lijnen te gelijk voortrukken om zich in het binnenste van Hongarije te vereenigen. Hier komt dadelijk de vraag op; waarom zij dan niet dadelijk vereenigd voortrukken? Het eenige geldige antwoord daarop zoude zijn: omdat de vereeniging van het leger op één punt, bijv. bij Kra-
{==76==} {>>pagina-aanduiding<<}
kan vóór het begin der opevatiën te veel tijd zoude vorderen. Deze omstandigheid kan zulk een operatie, concentrische strategische aanval genoemd, regtvaardigen. Zij blijft echter zeer gevaarlijk. Het gevaar is namelijk daarin gelegen, dat de vijand zijne magt mogelijk bijeenhoudt, dus tegenover den concentrischen aanval op de binnenlijn manoeuvreert, zich met zijne geheele magt eerst tegen de eene helft des vijands wendt en na haar geslagen te hebben ook de andere aanvalt. Dit gevaar wordt grooter naarmate de subjecten der beide operatielijnen verder van elkander verwijderd zijn en het voorgenomen vereenigingspunt verder in het vijandelijke land ligt, hoe meer men dus te voren beschikt over een eigendom, dat men nog in het geheel niet heeft; het wordt grooter naarmate de geheele magt des aanvallers minder overmagtig is dan de geheele magt, die de vijand hem tegenover kan stellen. b. De Russen kunnen hunne hoofdmagt bij Krakau concentreren en bij Chotim slechts een kleiner zijkorps opstellen, dat alleen ten doel heeft de Oostenrijkers die in oostelijk Gallicië zijn opgesteld, bezig te houden. Op de linie van Chotim zal nu volstrekt niets beslissends geschieden, ja het korps, dat daar werkzaam is mag zelfs naar Podolië terugtrekken en zich door de Oostenrijkers laten vervolgen, zonder zijne bestemming te missen. Het heeft eene ondergeschikte bestemming en het moet alleen dienen om de voordeden, welke men op de lijn van Krakau kan behalen des te zekerder te maken. Men heeft hier nog wel eene zamengestelde operatie, maar men kan haar niet meer concentrische aanval noemen, daar de beide operatielijnen geene gelijke waarde meer bezitten en niet meer op dezelfde wijze van elkander afhankelijk zijn. Zulk eene operatie kan men niet veroordeelen; zij is zelfs in de meeste gevallen noodzakelijk, om de overwinning te verzekeren. c. De Russen kunnen op elke hunner operatielijnen een afzonderlijk object aannemen; bijv. van Krakau op Weenen, van Chotim over Herrmannstadt en Zevenbergen marcheren. Dit is het ongelukkigste wat men doen kan; de operatielijnen divergeren uit een zedelijk oogpunt beschouwd altijd, omdat de veldheer twee verschillende voornemens heeft, meestal divergeren zij echter ook in meetkunstigen zin. De verbrokkeling der strijdmagt wordt hier zeer duidelijk. 2o. Men kan eene zamengestelde operatie verrigten op twee binnenlijnen, bijv. van Sandomir aan de eene zijde over Lemberg, aan de andere zijde zuidwaarts naar het binnenste van Hongarije. Hier kunnen eveneens de drie bovengenoemde gevallen voorkomen. Het voornaamste doel is echter altijd om met de beide operatielijnen tusschen de afdeelingen der vijandelijke magt in te dringen, hier bijv. het oostelijk van het westelijk gedeelte van Hongarije te scheiden en terwijl men nu met het korps, dat zich op ééne operatielijn bevindt, het ééne gedeelte van 's vijands magt in bedwang houdt, tracht men met het korps op de andere operatielijn het andere gedeelte van de vijandelijke magt beslissend te slaan. Twee binnenlijnen liggen natuurlijkerwijze digter bij elkander dan twee buitenlijnen; men kan daarom hier zeer gevoegelijk op elke der beide lijnen de helft van het leger laten marcheren, met dien verstande evenwel, dat zoodra de omstandigheden duidelijk worden men op de eene slechts eene zwakke afdeeling achterlaat, terwijl op de andere de hoofdmagt geconcentreerd wordt om eene beslissende overwinning te behalen. Men kan met des te meer vertrouwen den gunstigen uitslag dezer operatie te gemoet zien, als de beide operatielijnen spoedig naar één object zamenloopen. 2o. Men kan al verder eene zamengestelde operatie verrigten op ééne buiten - en ééne binnenlijn; al naarmate de hoofdoperatie op deze of gene plaats heeft, komt de stand van zaken het tweede of eerste geval meer nabij. Boven het eerste geval heeft men het voordeel, dat de beide operatielijnen digter bij elkander liggen, boven het laatste dat men meer kans heeft den vijand gedurende langen tijd en op grooten afstand te verdeelen.

{==77==} {>>pagina-aanduiding<<}

Men kan nu even goed drie of meer operatielijnen met elkander in verband brengen; de gesteldheid van zaken daarbij is gemakkelijk uit het voorgaande af te leiden of kan in de hoofdzaken daartoe terug gebragt worden.
Wanneer nu de veldheer volgens de algemeene bepalingen, welke hier boven verklaard zijn, tot den aanval overgaat, dan herhalen zich dezelfde beschouwingen telken reize weder voor hem; het voorname onderscheid bestaat daarin, dat, terwijl bij de bepaling van het algemeene aanvalsplan de gesteldheid van het aan te vallen land, waaruit de waarschijnlijke verdeeling der vijandelijke strijdkrachten werd afgeleid, de hoofdgrondslag was, hier bij de uitvoering het vijandelijke leger steeds meer gewigt verkrijgt en het eigenlijke object wordt, terwijl alleen de gedeelten der operatielijnen, waarop men voortrukt, die het digtst tusschen en achter de beide legers gelegen zijn, in hunne wederkeerige betrekking, hunnen afstand en hunne ligging ten opzigte van elkander het overwegende belang krijgen. Maar even als een vijandelijk land, kan men klaarblijkelijk een vijandelijk leger op ééne binnen- of buitenlijn, op twee binnen- of buitenlijnen of op ééne binnen- en ééne buitenlijn aantasten. Somtijds heeft men dan de gedeelten der operatielijnen, waarop als de legers elkander op weinige dagmarschen afstands genaderd zijn en die om zoo te zeggen de hoofden der operatielijnen zijn, strategische manoeuvreerlijnen genoemd. In dezelfde betrekking waarin deze dan tot de operatielijnen staan, is ook de strategische manoeuvreerbazis ten opzigte van de operatiebazis. Door die manoeuvreerbazis verstaat men eene lijn, welke de veldheer op eenige dagmarschen afstands van het vijandelijke leger in eene passende terreinafscheiding bezet, waar hij mogelijk den legertros achter laat, waarop hij in geval van tegenspoed wil terugtrekken en die hij daarom zoo mogelijk door veldverschansingen versterkt. Wanneer van die bazis verschillende manoeuvreerlijnen naar den vijand voeren, dan is dit voor den bekwamen veldheer altijd een groot voordeel; het geeft hem niet alleen de gelegenheid den vijand omtrent zijne voornemens op het dwaalspoor te brengen, dat is zijne aandacht en zijne magt te verdeelen, maar ook om, terwijl hij aanvankelijk op de eene manoeuvreerlijn vooruitrukt, zich onverwacht op eene andere te plaatsen om daardoor zijnen terugtogt te begunstigen, of meer waarschijnlijkheid voor de overwinning of eindelijk om grootere uitkomsten eener behaalde overwinning te verkrijgen. Bij elke aanvalsoperatie moet men echter op eigen veiligheid, op de waarschijnlijkheid der overwinning en de wijze daaruit het meest mogelijke voordeel te behalen bedacht zijn; de middelen daartoe zijn: juiste keuze der lijnen, doelmatige verdeeling der strijdkrachten daarop, misleiding des vijands omtrent het doel, snelheid. Is men zeker van de overwinning op het slagveld, dan behoeft men geene maatregelen voor zijnen terugtogt te nemen en kan des te beslissender de rigting volgen, welke voor den vijand het nadeeligst is, zijne verbinding met andere gedeelten van zijn leger, met de beste terugtogtslijn, met zijne steunpunten in het algemeen bedreigt.
De grondregels voor de aanvalsoperatiën te land zijn ook op de aanvalsoperatiën ter zee toepasselijk. De bazis van eene aanvallende vloot is in den algemeensten zin haar land, zij kan echter niet daarin, alleen naar de kusten terugtrekken; de subjecten eener aanvallende vloot zijn de oorlogshavens van haar land; hare mogelijke objecten de oorlogshavens van het vijandelijke land en de vijandelijke vloot; deze wordt echter nog bepaalder het object der aanvallende vloot, dan het vijandelijke leger zulks van het aanvallende leger is, want de aanval op eene versterkte krijgshaven is door eene vloot alléén, zelden met eenige gunstige kans te ondernemen; daartoe behoort altijd de ondersteuning van landtroepen. Het oorlogstooneel

{==78==} {>>pagina-aanduiding<<}

is de zee. Indien een leger geslagen en tot den terugtogt genoodzaakt wordt, dan bestaat al is het ver van de eigene hulpbronnen verwijderd, ten minste in vele opzigten en in beschaafde landen de mogelijkheid om de geleden verliezen aan te vullen, het kan voertuigen, levensmiddelen, enz. requireren. Voor eene geslagene vloot vervalt dit; zij moet, om de geleden verliezen aan te vullen, volstrekt de onvruchtbare zee verlaten en eene harer oorlogshavens opzoeken. Indien het dan reeds te lande voor den aanvaller een hoofdregel is, zich op de verbindingslijn des vijands met zijne hulpbronnen te plaatsen om hem daarvan af te snijden, dan is dit nog belangrijker voor aanvalsvloten. Zij moeten zich diensvolgens tusschen de vijandelijke vloten en hare havens plaatsen en in deze stelling trachten slag te leveren. Dit zal haar echter des te moeijelijker vallen, naarmate de vijandelijke vloot zich digter nabij hare kusten en hare havens ophoudt. Het is dus waarschijnlijk, dat de vijandelijke vloot zoo zal handelen en deze waarschijnlijkheid wordt des te grooter, naarmate zij slechts over ééne haven te beschikken heeft. Zijn aan hare kusten meerdere oorlogshavens gelegen, dan zal zij altijd nog eene daarvan kunnen bereiken, als hare verbinding met de andere afgesneden is; hieruit wordt even als bij den oorlog te lande het voordeel eener grootere operatiebazis duidelijk; dat voordeel kan men zoowel voor den aanvaller als voor den verdediger erkennen. Hetgeen bij den oorlog ter zee echter nog belangrijker is, is de kortheid der operatielijnen, der verbindingen met de havens. Indien het uit het voorgaande klaarblijkelijk is, dat zeeslagen, de beslissingen van den oorlog, meestal nabij de kusten en wel nabij de kusten van den verdediger plaats hebben, dan volgt daaruit tevens, dat in den regel de aanvaller zich betrekkelijk ver van zijne kusten zal moeten verwijderen om tot eenen slag te geraken. Daar echter voor hem de spoedige verbinding met zijne havens evenzeer vereischt wordt als voor den verdediger, zoo zal hij allereerst trachten in de nabijheid van diens kusten op eilanden of op de kust zelve, vaste punten (stations) of tijdelijke oorlogshavens daar te stellen, waarop hij in geval eener nederlaag terug kan trekken. De verschillende operatiën van den oorlog te land herhalen zich ook ter zee. Gaan twee aanvallende vloten van twee oorlogshavens uit op eene vijandelijke vloot los, die reeds uit hare havens te voorschijn is gekomen of nog verwacht wordt, dan verkrijgt men eenen concentrischen aanval; verlaat eene aanvallende vloot eene haven met het voornemen zich tusschen de vijandelijke vloot en hare havens te plaatsen, dan doet zich de eenvoudige strategische omtrekking (op ééne buitenlijn) voor, gaat eene aanvallende vloot vereenigd op eene vijandelijke haven af, om het gedeelte der vijandelijke vloot, dat verondersteld wordt deze haven te verlaten, aan te tasten, voor dat dit gedeelte zich met de andere gedeelten der vloot in andere krijgshavens vereenigen kan, dan komt dit overeen met de strategische doorbreking (op de binnenlijn).
Verdedigingsoperatiën. In de verdediging ontstaat eene tweevoudige rigting, welke haren oorsprong daaraan te danken heeft, dat zij tweederlei voorwerpen moet behouden, vooreerst het land, dat de vijand aanvalt, anderdeels het leger, waardoor dat land moet verdedigd worden. Naarmate het eene of andere punt van overwegenden invloed is, naarmate men tot elken prijs de verovering van dat land door den vijand wil beletten of wel hoofdzakelijk het leger wil hehouden, zooveel mogelijk wil versterken om eene verzwakking des vijands af te wachten en daarna het verloren land te heroveren, kan de verdediging op verscheidene wijzen plaats hebben. Zij begint altijd met af te wachten, wat de vijand zal doen; zoodra diens handelingen echter duidelijk worden, scheiden zich de gevallen af. Wil men tot elken prijs het land behouden, dan kan het verdedigende leger: 1o. zoodra de aanvaller de grenzen over-
{==79==} {>>pagina-aanduiding<<}
getrokken is, hem te gemoet gaan, hem aantasten en trachten te slaan. Dit sluit de veronderstelling in, dat het een leger te velde bezit, dat nagenoeg even sterk als het vijandelijke leger is. Het is echter niet noodzakelijk, dat het de volstrekte overmagt bezit, als het slechts de betrekkelijke meerderheid, ten gevolge van de maatregelen des vijands kan verkrijgen en dan ook werkelijk verkrijgt. De zelfs overmagtige vijand, geeft hiertoe aanleiding als hij eenen concentrischen aanval verrigt. De verdediger kan hier tegenover eene operatie op de binnenlijn, eene strategische doorbreking, stellen; hij kan dat doen met de hoop op eenen gunstigen uitslag, als hij van zijne zijde, zijne krachten vereenigd houdt en niet even als de vijand verdeelt. Om in eenen gunstigen toestand voor dezen voorgenomen aanval te komen, kan het verdedigende leger eerst gedurende eenigen tijd voor den aanvaller terugtrekken en eerst daarna halt maken of omkeeren. Dit terugtrekken kan in verschillende rigtingen geschieden. a. Het verdedigende leger trekt terug op de operatielijn van den vijand, in de rigting van diens object, hetwelk tevens zijn eigen subject uitmaakt (centrale terugtogt). Het blijft daarbij steeds in front tegenover den vijand en kan alleen ten doel hebben, den vijand te verzwakken, door hem voortdurend tot ontwikkeling zijner magt en tot waakzaamheid te dwingen, terwijl het in dien tijd versterkingen ontvangt en buitendien een terrein wil bezetten, dat voor den voorgenomen aanval gunstig is. b. Het trekt met vereenigde magt zijwaarts van 's vijands operatielijn terug (excentrische terugtogt). Daardoor wordt de vijand genoopt front naar het terugtrekkende leger te maken, dat is voorloopig het vooruitgaan op zijne operatielijn te staken. Doet hij dit niet, dan gaat de verdediger tot den aanval over en verrigt dien in dit geval in dezelfde omstandigheden, die bij eene eenvoudige strategische omtrekking plaats vinden. Buitendien geeft hij bij dit zijwaartsche uitwijken geen enkel der bovengenoemde voordeelen op. c. De verdediger verdeelt zich in twee gedeelten, waarvan het eene regts, het andere links van de operatielijn des vijands uitwijkt (dubbele excentrische terugtogt) om later, als de vijand op die lijn vooruit blijft rukken, tot eenen concentrischen strategischen aanval over te gaan. Zoo als men inziet, wordt de vijand hierbij op de binnenlijn geplaatst en daar de verdediger als de zwakste partij voorondersteld wordt, is deze verdeeling der strijdkrachten, die het den vijand mogelijk maakt gedeeltelijke overwinningen daarover te behalen, zeker uiterst nadeelig. Er bestaat slechts één geval, waarbij de toepassing van dezen terugtogt goed kan zijn, maar dat geval behoort geheel tot de uitzonderingen. Het heeft dan plaats, wanneer een leger uit volkswapeningen zamengesteld is, zoo groote overmagt tegen over zich heeft, of zoodanig geslagen is, dat het niet langer in het veld kan blijven. In dat geval kan het leger zich verdeelen om beter aan de vervolging te ontkomen en in verschillende rigtingen teruggaan. Dat had bijv. plaats in de oorlogen in de Vendée en op het Spaansche schiereiland. Zulk eene handeling verdient echter den naam van terugtogt niet, het is eene ontbinding van het leger en kan dan ook alleen bij volkswapeningen, geenszins bij een geregeld leger toegepast worden.
2o. Het verdedigende leger neemt eene sterke stelling, om daarin den aanval des vijands af te wachten. Deze stelling kan driederlei zijn: a. zij is eene gewone gevechtsstelling, maar door natuur en kunst zoodanig versterkt, dat de vijand haar niet aan kan vallen met de kans op eenen goeden uitslag, terwijl hij haar aan den anderen kant niet voorbij kan trekken, zonder zijne communicatiën bloot te geven en het door de eene of andere omstandigheid, enz. niet durft doen. b. Het is weder eene gewone gevechtsstelling niet onaanvalbaar, maar toch door natuur en kunst zoodanig versterkt, dat zij belooft het evenwigt tusschen den aanvaller en

{==80==} {>>pagina-aanduiding<<}

den verdediger, evenwigt dat de mobiele strijdkrachten in aanmerking genomen, niet bestond, te herstellen of zelfs de schaal ten voordeele van den verdediger over te doen slaan. c. Het is geene gewone stelling, maar een terreingedeelte van 1 à 2 dagmarschen uitgestrektheid in alle rigtingen, door natuur en kunst zoodanig ingerigt, dat de verdediger daarop tegen zijnen wil niet tot den slag kan gedwongen worden, maar het gevecht door marschen kan ontwijken, terwijl daarbij zich tevens de kans opdoet, den aanvaller bij gedeelten, dat is altijd onder gunstige omstandigheden, zelf te kunnen aantasten. Eene stelling van dezen aard wordt somtijds gevormd door vestinggroepen (zie Vesting) aan de zamenvloeijing van rivieren en andere wateren.
3o. Het verdedigende leger biedt geenen ernstigen tegenstand in de aangevallene gewesten, maar trekt naar het binnenste des lands terug. Daarbij wordt voorondersteld, dat de aanvaller het vervolgt, dat hij door detachementen van allerlei aard, belegerings- en observatiekorpsen, door verliezen aan zieken, gekwetsten bij voor- en achterhoedegevechten zwakker wordt, dat de aanvulling dier verliezen steeds moeijelijker voor hem wordt, omdat hij zich al meer en meer van zijne hulpbronnen verwijdert; het verdedigende leger nadert daarentegen steeds zijne hulpbronnen; het evenwigt wordt eerst hersteld en eindelijk kan het verdedigende leger zelf tot den aanval overgaan, als de overmagt aan zijne zijde gekomen is. Dit verdedigingsstelsel kan alleen toegepast worden bij landen van zeer groote uitgestrektheid, die buitendien weinig hulpbronnen opleveren, daarentegen vele terreinhindernissen en eene voor den vijand bezwaarlijke luchtgesteldheid hebben, waarbij altijd de vooronderstelling moet bestaan, dat de aan valler het vervolgen moet. Wilden bijvoorbeeld de Zwitsers dit stelsel tegen eenen aanval uit het noorden toepassen, dan zouden zij in de Alpen terug moeten trekken; hier zouden zij naauwelijks voor hun leger de noodige voedingsmiddelen kunnen vinden; de vijand zoude hoegenaamd geene reden hebben hen te vervolgen; deze zoude zeer geschikt kunnen leven in het vruchtbare noordelijke gedeelte, zich daar op alle mogelijke wijzen versterken en nu afwachten, wat de Zwitsers verder willen doen.
De spil, waar alle operatiën zich om bewegen, het slot van alle handelingen is altijd de veldslag. De aanvalsoperatiën verhaasten hem onder omstandigheden, in het algemeen gunstig voor den verdediger en bereiden overigens zoo de mogelijkheid van de ontmoeting voor; nu begint het strategische manoeuvreren, de strategische inleiding voor den aanvallenden veldslag, waarbij dan daarop gelet wordt, dat de kansen voor den gunstigen uitslag daarvan zoo veel mogelijk vermeerderd worden, dat zijne gevolgen zooveel mogelijk verhoogd worden, door de gunstige rigting van de vervolging na den slag, dat de eigene veiligheid van den terugtogt in geval eener nederlaag geen gevaar loopt; aan dien veldslag hechten zich nu nieuwe O. in den vorm van eene vervolging na de overwinning, van eenen terugtogt na de nederlaag, steeds met het oog op eenen nieuwen veldslag, indien deze nog noodzakelijk mogt zijn. - De verdediger wacht eerst altijd af; als de zwakste partij spant hij al zijne pogingen in, om zoo spoedig mogelijk zoo sterk te worden, dat hij zelfs de rol van aanvaller op zich kan nemen; hij zoekt zijne versterking in troeden, welke zich bij hem voegen, en in de verzwakking van den tegenstander, zonder dat deze daarbij iets gewigtigs wint, dus in eene doelmatige rigting van zijne terugtogtslijn; daarbij koeslert hij het voornemen later zelf tot offensieve O. en tot eenen aanvallenden veldslag over te gaan. Hij kan insgelijks zijne versterking zoeken in het natuurlijke en kunstmatige terrein, in stellingen, neemt daarin den veldslag verdedigenderwijze aan, om na den afloop daaraan al naarmate van den uitslag offensieve of defensieve operatiën (eenen verderen terugtogt) te knoopen.

{==81==} {>>pagina-aanduiding<<}

Ook in den zeeoorlog kan en moet de verdediger op zijne eigene versterking en op de verzwakking des vijands rekenen en beiden trachten te veroorzaken. Hij kan de verzwakking des vijands beproeven, door de afzending van kapers naar de vijandelijke kusten, die den aanvaller nopen, daartegen eenige schepen af te zenden; door zich in zijne ontoegankelijke oorlogshavens op te houden totdat de weêrsgesteldheid of andere voorvallen de daarvoor kruisende aanvalsvloot dwingen zich te verdeelen, bijv. om op zijne afzonderlijke voorloopige stations, die elk slechts een beperkt aantal schepen kunnen opnemen eene toevlugt te zoeken. De verdediger kan dan uit zijne schuilhoeken te voorschijn komen en zelf tot den aanval overgaan. Hij kan het terrein alleen te baat nemen, door dat hij zich in de nabijheid zijner kusten ophoude en slechts eenen zeeslag aanneme, als hij op de ondersteuning der kustbatterijen kan rekenen, terwijl de aanvaller, die ver van zijne kusten verwijderd is, geen gebruik van dat middel kan maken. Volgens den graad van beschaving van de oorlogvoerende volken en hunne staatkundige en huishoudelijke instellingen zijn de opgegeven regels voor de O. in verschillende tijdperken ook verschillend toegepast geworden.
Toen in het jaar 514 v. Chr. de Scythen door het Perzische leger van Darius overvallen werden, pasten deze meestal zwervende volken met eenen gunstigen uitslag het verdedigingsstelsel van den terugtogt naar het binnenste des lands toe, met verwoesting der verlatene streken, even als de Russen in het jaar 1812 zulks tegen Napoleon's veroveringsleger deden. De Grieken beschouwden tot aan den Pelopponesischen oorlog hunne oorlogen als kunst- en eerezaken, die meestal door éénen veldslag beslist werden, waartoe men elkander werkelijk eene plaats aanwees. Bij de geringe uitgestrektheid van hun land konden zij tegen het Perzische leger van Xerxes van den terugtogt naar het binnenste des lands geen gebruik maken, bij hunne minderheid kozen zij het stelsel van vaste verdedigende stellingen zoo als die bij Thermopyle, waar het leger post vatte, terwijl zij hunne vloot bij Artemisium opstelden, om daarmede aanvallenderwijze tegen de Perzische vloot te handelen. De vloot, die den geheelen voorraad van het vijandelijke leger medevoerde kon dan eindelijk als het magazijn, als men wil, als de verbinding daarvan beschouwd worden. Toen evenwel na de overwinning bij Platea de Perzen tot den aftogt uit Hellas gedwongen waren, gingen de Grieken dadelijk tot aanvallende operatiën over en rigtten deze namelijk door hunne vloot op het meest beslissende punt, de verbinding van Azië met Europa, den Hellespont. Bij het uitbreken van den Pelopponesischen oorlog legde Perikles aan de Atheners op eene duidelijke wijze het stelsel uit, volgens hetwelk men slechts één volstrekt doel moet vervolgen en dit met overmagt doet, terwijl men met een zwak gedeelte tegen over de vijandelijke hoofdmagt zuiver verdedigend te werk gaat. De Atheners moesten diensvolgens op zee de veel zwakkere Pelopponezen aanvallend te gemoet gaan, terwijl zij te lande zich zuiver verdedigend moesten gedragen. Toen Alexander van Macedonië het door de vele kleine ondernemingen der Grieken, zedelijk voorbereide plan vormde om het geduchte Perzische rijk omver te werpen en Azië te veroveren ging hij zeer stelselmatig te werk. Zijn doel was op het grondgebied van Azië vaster voet te krijgen. Nadat hij de tegen over hem gestelde Perzische krijgsmagt in Klein-Azië aan den Granicus geslagen had, hield hij er zich alleen mede bezig, zijne magt in dat gewest uit te breiden en hier eene operatiebazis daar te stellen, zijn tweede werk, dat hij door den veldslag van Issus daaraan verbond, was zijne bazis door zijn voortrukken langs den oever der zee tot aan Egijpte uit te breiden en eerst nadat hem dit gelukt was, drong hij tot in het binnenste des rijks door, om bij Gaugamela den laatsten slag

{==82==} {>>pagina-aanduiding<<}

toe te brengen; nu eerst, toen hij het centrum der Perzische magt geslagen had, verdeelde hij zijne strijdmagt om naar alle zijden den nog overgebleven tegenstand te vernielen, terwijl dezen een centrum ontbeerde. De Griek Memnon ried den Perzen aan, den aanval van Alexander door de verwoesting van Klein-Azië en den terugtogt in het hart des lands tegen te gaan. Deze raad werd echter niet opgevolgd, daar de Perzische landvoogden gedeeltelijk hunne eigene landen niet wilden verwoesten, gedeeltelijk ook geen gezag genoeg hadden om al de half onafhankelijke volksstammen van Klein-Azië tot de uitvoering van dien maatregel te doen besluiten.
Het kenmerkende in de oorlogvoering der Romeinen en de operatiën hunner veroveringsoorlogen, is het gestadige verband van krijgs- en staatkundige middelen tot bereiking van hun doel. Het is een zeer verkeerd denkbeeld, dat de Romeinen door hunne gewoonte om dagelijks versterkte legerplaatsen te betrekken zich onafhankelijk gemaakt hadden van de noodzakelijkheid eene operatiebazis te bezitten of communicatie daarmede te onderhouden. Caesar kenschetst de Romeinsche krijgsvoering in haren bloeitijd door de opsomming van drie zaken: beslissende punten bezetten, legerplaatsen bevestigen, de toevoeren des vijands afsnijden, diensvolgens ook de eigen verbindingslijnen dekken. Inderdaad zal men ook altijd vinden, dat de groote Romeinsche veldheeren eene groote waarde aan goede verbindingen, dus ook aan het bestaan eener bazis hechtten. Waar zij daarvan af schijnen te wijken, zal men bij nader onderzoek bevinden dat die afwijking niet bestaat, zoodra men behoorlijk opmerkt, dat de Romeinen door staatkundige middelen verdeeldheid en tweedragt onder hunne vijanden gestookt hadden en daardoor eene werkelijke bazis en eene hulpbron dikwijls ver voorwaarts van hunne oorspronkelijke bazis en in den rug van hunnen tegenstander van het oogenblik verschaft hadden. Een gedurende de geheele oudheid gebruikelijk middel om eene nieuw verkregen bazis vast te houden, eene oude bazis voorwaarts te verplaatsen, zoo doende den toevoer gedurende den oorlog zelve te verzekeren en later het veroverde land bezet te houden, zijn de militaire koloniën, die bij de Romeinen zeer dikwijls uit winterkampen voortspruiten en door de achterblijvende halve invalieden gevormd worden. Ook in de vijandelijke steden, zoodra men ze heeft kunnen bezetten, ontstaan onverwijld dergelijke militaire koloniën, waarin zich ook legerbeambten, leveranciers, kooplieden vestigen, die door hunne verkregen kennis van het land, aangeknoopte verbindingen, kennis van de plaatsen die de voortbrengselen opleveren aan de Romeinsche legers, welke later in deze omstreken oorlog voeren, van zeer groot nut zijn.
Nadat het reeds lang slechts kunstmatig en om zoo te zeggen toevallig bijeengehouden verband van het westersche Romeinsche keizerrijk verbroken is, draagt de oorlogvoering der veroverde volken gedurende de verwarring der middeleeuwen den stempel van het avontuurlijke en in het bijzonder is dit waar van de operatiën. De enkele, voorloopig gevormde staten zijn zonder de minste innerlijke kracht. Eene kleine bende stoute mannen kan ze overweldigen en kan om dezelfde reden groote uitgestrektheden lands bijna zonder tegenstand doortrekken. Nu is werkelijk eene bazis noodeloos geworden. Een leger van eenige duizend mannen kan dagelijks en overal leven, waar het zich nederslaat. Van de nieuw gestichte leenstaten, door verovering verkregen, zijn er slechts zeer enkele die eenige innerlijke kracht verkrijgen, daar de veroveraars nog gedurende langen tijd vreemd en vijandig tegenover het onderworpen volk staan en het geringe getal dier veroveraars in het veel grooter getal der onderworpenen bijna verdwijnt.
Na de grondvesting der nieuwere monarchie, tegen het einde der middeleeuwen

{==83==} {>>pagina-aanduiding<<}

verdwijnt deze wijze van oorlogvoeren, vervallen deze onzamenhangende operatiën langzamerhand. De staten vormen zich en hoewel in een enkel persoon of eene enkele dynastie ligchamelijk geworden, vertoont zich nu toch duidelijk een staatsdoel. De operatiën verkrijgen nu hun merkteeken eensdeels door de volkomen overeenkomst van het staatsdoel en het doel van het regerende vorstenhuis, anderdeels doordien staten werkelijk tegen elkander optreden, dus ook tegen een' geregelden aanval eene geregelde verdediging en niet meer tegenover den woesten aanval eenen even woesten tegenaanval; ten derde door de invoering der vuurwapens, hetgeen op het slagveld in het voordeel der verdedigers is; ten vierde door de omstandigheid, dat de legers ten allen tijde uit geworven soldaten bestaan. De soldeniers genieten hunne verpleging in geld en de regel is, dat zij daarvoor het benoodigde moeten koopen, even als zulks bij de oude Grieken gebruikelijk was; eerst de Spanjaarden bragten in het begin der 16de eeuw, ver van hun vaderland verwijderd, de verpleging der soldaten door inkwartiering in zwang. De slechte toestand der geldmiddelen laat in de gegeven omstandigheden slechts het onderhoud van kleine legers toe. Deze bezoldigde legers zijn zeer onzekere werktuigen; een beslissende veldslag drijft het leger, dat de nederlaag geleden heeft uiteen en geeft het land aan den overwinnaar bloot; deze zoude alles kunnen doen, wat hij wilde, als zijn leger na zulk eene overwinning nog lust had iets te verrigten; dit is echter gewoonlijk niet het geval, zoodat de waarde der overwinning voor den overwinnaar ook aanzienlijk vermindert en slechts dan werkelijk bestaat, als hij de veldslag tot verdediging van zijn land, tot beslissing van de vraag leverde of dit al dan niet aan den vijand zoude openstaan. Van daar het gestadige ontwijken van eenen veldslag, waartoe buitendien de volmaking van het vuurgevecht voert; dit toch is gunstig voor den verdediger, ten gevolge waarvan elke partij liever aanvaller wil worden, dan zelf tot den aanval over te gaan; van daar de voorkeur, die men gewoonlijk aan kleine ondernemingen, schermutselingen en verovering van dorpen en steden geeft. Toch vindt men in de operatiën der 16de eeuw niets van de avontuurlijkheid der operatiën in de middeleeuwen terug. Deze komt nog eenmaal ten tijde van den dertig-jarigen oorlog in vollen glans te voorschijn en wel met zulk een gewigt, dat zelf Zweden's groote koning Gustaaf Adolf, die zeer geneigd was om zijne operatiën op eene regelmatige bazis te steunen, den algemeenen indruk moest volgen. Alle legers leven van requisitiën, meestal op de ongeregeldste wijze; alleen Gustaaf Adolf regelt ook deze zaak en voert in plaats van requisitiën, contributiën in. De verdeeldheid, het gebrek aan innerlijke kracht der staten zijn bijna dezelfde als in de middeleeuwen; eene geregelde verdediging van het land is bijna onmogelijk en even als in de middeleeuwen zijn verre roof- en veroveringstogten aan de orde van den dag.
Uit den dertig-jarigen oorlog kwam de nieuwere monarchie op hechte grondslagen en daarmede het nieuwere Europesche statenstelsel te voorschijn. Gene schiep een geregeld bestuur en het staande leger als oorlogswerktuig; in deze werden de grenzen bepaald en er ontstond eene wederzijdsche erkenning der regeringen. Deze erkenning bepaalde zich tot de regeringen en strekte zich niet tot de volken uit, die eensdeels door de regering als middelen tot bereiking van hun doel beschouwd werden, terwijl men hen anderdeels eene afzonderlijke stelling aanwees, door ze niet aansprakelijk te maken voor de daden der regering. De staten bepaalden hunne vastgestelde grenzen door vestingen en beschermden zich daardoor. De regerende vorst zorgde voor de verpleging der troepen en bediende zich daartoe van zijne niet gewapende onderdanen, wier opbrengsten hij eerst tot zijn bijzonder eigendom maakte, alvorens ze voor zijne troepen te gebruiken. Van daar het stelsel der magazijns-
{==84==} {>>pagina-aanduiding<<}
verpleging met geregelden toevoer. Met deze afscheiding van het staande leger van het volk stond in het veld de wijze van de troepen onder dak te brengen in verband, namelijk de legering onder tenten. Uit dit alles ontwikkelde zich eene oorlogvoering, die volgens zekere overeenkomsten plaats had en gedurende de geheele 18e eeuw in zwang was. Het eigenaardige der O. is, dat de operatielijn werkelijk eene toevoerlijn (etappenweg) is en dat daarop bijna de geheele verpleging voor het leger nagevoerd wordt, dat deze lijnen dien ten gevolge eene bijzondere waarde verkrijgen, dat voor hunne volstrekte verzekering alles moet gedaan worden; de aanvaller kan geene vijandelijke vesting voorbijtrekken, wanneer daaruit zijne operatielijn, al is het slechts verontrust kan worden. Van daar in het algemeen het vereenigd houden der strijdkrachten op eene enkele operatielijn, ten einde deze daardoor beter te verzekeren; afhankelijkheid der O. in hunne snelheid en in den afstand, waarop zij mogen geschieden, diensvolgens afhankelijkheid van de keuze van het object, van den tijd die tot inrigting en van de krachten, die tot verzekering der operatielijn noodig zijn; vestingen houden in het algemeen de O. op. Lloyd heeft de geheele eigenaardigheid van deze handelingen zeer duidelijk ontwikkeld. De veldtogt van 1792 tegen Frankrijk kan als bondig bewijs voor de waarheid zijner gezegden gelden, omtrent de wijze waarop de operatiën, die in het vijandelijke land in eenen adem moeten volbragt worden, plaats hebben. De snelle O. van Frederik den Grooten zijn hiervoor geen tegenbewijs, daar zij in het binnenste van zijn eigen of van een veroverd land plaats hadden, waar hij altijd een aantal geregelde operatielijnen (magazijnslijnen) bezat. Toen de Bondgenooten in 1793 en 1794 met magazijns-verpleging tegen de noordelijke grens van Frankrijk ageerden, welke met vestingen bezaaid was, wilden zij slechts ééne operatielijn naar Parijs winnen, maar daar de vestingen hier even talrijk zijn, moesten zij aan hunne operatielijn eene zekere breedte geven, opdat zij bij hun verder voortdringen, door de vestingen, die zij in handen der Franschen lieten, niet gemakkelijk verontrust zouden kunnen worden; zij moesten dus gestadig niet eene enkele vesting, maar verschillende digt bij elkander liggende vestingen veroveren, alvorens zij één pas verder konden doen. Daar echter de inname van verschillende vestingen langen tijd aanhield en nog langer zoude aanhouden, konden de belegeringen door het Fransche operatieleger ongestraft verhinderd worden. De Bondgenooten moesten dus maatregelen daartegen nemen. Om dit te doen breidden zij zich in een lang cordon langs de Fransche grens uit, waarvan elk deel alléén tot ondersteuning van een ander diende, waarvan alle deelen gezamenlijk echter zwak waren. De aanval verloor dus ook in het plan zijn karakter geheel en veranderde tijdelijk hoofdzakelijk in eene verdediging. Deze toepassing van de zoogenaamde stelselmatige operatiën aan de zijde der Bondgenooten, had nu juist plaats tegelijkertijd met eene geheel tegenovergestelde verschijning aan de Fransche zijde. In 1793 verkondigde zij het nieuwe stelsel waardoor de oude overeenkomsten vernietigd werden. Zij verklaarden, dat de oorlogvoering geene zaak van den staat was en maakten de volken onderling verpligtend voor de oorlogvoering. Nu konden de legers leven van het land waar zij waren, het requisitiestelsel sedert den dertig-jarigen oorlog in onbruik geraakt, kwam weder te voorschijn. Het gebrek aan hulpbronnen in hun eigen land verpligtte de Franschen deze in vreemde landen te zoeken; het geluk begunstigde hen bij deze poging en zij maakten weldra het uitgestrektste gebruik van het requisitiestelsel. Daardoor ontstond een nieuw operatiestelsel, want de operatielijn verloor nu het tot hiertoe overwegende kenmerk van verplegingslijn, de legers konden des noods geheel zonder die verplegingslijn leven, zij hadden slechts voor elken dag één verplegingspunt noodig, het punt waar zij zich juist bevonden. Op deze

{==85==} {>>pagina-aanduiding<<}

wijze was het mogelijk de operatiën veel sneller te maken, dan in de 18de eeuw; deze snelheid werd alleen beperkt door de noodzakelijkheid om het leger in eenige kolonnen te verdeelen ten einde te kunnen leven, terwijl tevens de noodzakelijkheid bleef bestaan het leger vóór den veldslag te vereenigen. Het gelukte eerst aan Napoleon het nieuwe operatiestelsel, dat zich bijzonder gunstig voor den aanval toonde geheel te ontwikkelen en te volmaken, de nadeelen daarvan uit den weg te nemen, zonder tevens de voordeelen te laten varen. Vijandelijke vestingen verloren in vele opzigten hun gewigt, men behoefde slechts zelden ze te veroveren, om voorwaarts te kunnen rukken. Eensdeels toch had men geene reden om groote waarde te hechten aan de verzekering van toevoerlijnen, anderdeels waren, daar nu het geheele volk de wapenen opvatte, de legers in zulken mate vergroot, dat men niet meer vreezen moest detachementen af te zonderen, om de in den rug achtergelaten vestingen te observeren, daar het overschot van het leger daardoor nog niet onbekwaam werd slag te leveren. Dit was des te meer het geval daar men louter kleine vestingen had. Het stelsel der staande legers toch, dat niet veroorloofde veel troepen tot bezettingen af te zonderen, terwijl daarentegen het stelsel van het Europesche evenwigt en van de monarchie vele vestingen tot verzekering der grenzen van den staat vergde, had tot den bouw van zeer kleine, op zich zelf geheel onbeduidende vestingen gevoerd. In plaats van vijandelijke vestingen werd nu het vijandelijke leger het hoofdobject der aanvallers, en met de vernietiging of de oplossing van het vijandelijke leger in eenen grooten veldslag werd de overwinning des te meer in eens beslist, hoe minder bij de vijanden der Franschen, de volken deel namen aan den strijd en hoe minder zij innig verbonden waren met de legers, die daaruit weder voltallig konden gemaakt worden. Op snelle manier volgt de beslissende hoofdslag, op de overwinning daarin de verovering van de vijandelijke hoofdstad, die hetzij in het geheel niet of slechts gebrekkig bevestigd is en daarmede heeft dan de overwinnaar de volledige heerschappij op het volk dat zonder eigen wil is, verkregen. Dit is het heerschende denkbeeld bij alle groote invalsoperatiën der legers van Napoleon. Dit operatiestelsel verliest zijne werkzaamheid, als de gemaakte vooronderstellingen ontbreken. Kan men het requisitiestelsel met meer toepassen, hetzij omdat de bevolking aan de toepassing daarvan gestadige hinderpalen in den weg legt, zooals in 1808 tot 1812 in Spanje plaats had of omdat er niets te requireren valt, zoo als in Rusland in 1812, dan worden de snelle marschen onmogelijk; men kan de hoofdstad niet dadelijk bemagtigen, hoewel men de overwinning behaald heeft en moeten nu toch de snelle marschen geschieden en de requisitiën door groote beweegbare magazijnen vervangen worden, zoo als Napoleon in 1812 beproefde, dan verslinden die magazijnen meer dan ze aanvoeren; zij kunnen de legers niet volgen, deze lijden verbazende verliezen, ten gevolge waarvan de vijand eindelijk de overmagt aan zijne zijde krijgt. Is het volk niet zonder eigen wil, dan beslist het verlies der hoofdstad niets. Staan volken tegen volken op en is het eene zoo wel als het andere bereid om de legers aan te vullen, dan ontstaat er evenwigt en de grootte der strijdkrachten, stoffelijke en zedelijke, beslist zoo als Napoleon in 1813 in Duitschland ondervond. Daar, waar het volk niet bereid is aan den strijd deel te nemen om de legers oogenblikkelijk weder aan te vullen, is de versterking der hoofdstad eene hoogst onverschillige zaak. Indien het volk er aan gewoon is, elken indruk van de hoofdstad te ontvangen, zal haar val nog grooter moedeloosheid baren, als zij versterkt was, dan als dit niet het geval was, en als buiten haar geene kracht en geene opgewektheid bestaat om haar te ontzetten zal hare versterking haren val niet beletten.
De nieuwere tijd zal uit alle operatiestelsels van het verleden uitkiezen,

{==86==} {>>pagina-aanduiding<<}

wat juist geschikt is; zij kan geen nieuw stelsel uitvinden, zal echter in hare keus zeer bepaald worden, niet alleen door de bijzondere staatkundige gesteldheid, die zekerlijk van gewigt is, maar ook door den staatkundigen geest in het algemeen, die de stemming der regeringen en der volken regeert en die het aan de eersten somtijds bepaald onmogelijk maakt, de uiterste middelen te bezigen als zij blijven willen wat zij zijn en willen zijn. De Oostersche oorlog met zijne ontwikkeling van strijdkrachten, zijn plaatselijk karakter en de nietigheid zijner uitkomsten is het beste bewijs voor deze bewering.
In de geschiedenis der operatiestelsels ter zee moeten naar het vroeger gezegde de voornaamste punten zijn, diegene welke betrekking hebben op den graad waarin de operatiën ter zee, de operatiën te lande met vrucht kunnen ondersteunen. Alles wat daartoe bijdraagt, grootere troepenmassa's dan vroeger met grooter snelheid naar verwijderde kusten over te voeren, zonder dat daarbij de wind eenigen invloed uitoefent is hier een stap van vooruitgang. Deze veroorlooft landingen met groote magt tot beslissende operatiën te land, het geeft zelfs aan zwakke demonstratiën op wijduitgestrekte kusten meer kracht en uitwerking, het maakt de verplegingen aanvulling van aanzienlijke strijdkrachten in onherbergzame oorden, op verwijderden afstand mogelijk. Wij zijn hierbij met de invoering der schroef als beweegkracht der stoomschepen ongetwijfeld in een nieuw tijdperk getreden.

Opgeijen.

Zie Zeilen.

Ophaalbrug, Valbrug.

Zie Brug.

Ophijschen.

Zie Zeilen.

Opleggen.

De affuit van den vuurmond met den voorwagen verbinden, om van het vuren tot de beweging over te gaan; het geschiedt om te avanceren of te retireren. Zie Afnemen.

Opligten.

Men noemt O. het gevangen nemen van eenen vijandelijken post, van eenen generaal, enz. daarvan, met het nevendenkbeeld van verrassing, door overvalling, uit eene hinderlaag of door list.

Oplossen.

Eene gesloten afdeeling O., haar in eene tirailleurlinie ontwikkelen. Zie Evolutiën en Formatiën.

Opmarsch.

Behalve de bijzondere beteekenis, die dat woord tot aanduiding eener evolutie (zie Evolutie) heeft, zoo wordt het ook in de militaire taal gebezigd voor den overgang van eene troepenafdeeling uit de marsch tot de gevechtsformatie. Men noemt dikwijls den opmarsch van een leger of van eene troepenafdeeling op het slagveld taktische opmarsch, de ontwikkeling van een leger op het oorlogstooneel strategische opmarsch.

Opmeten.

Eenig voorwerp zoodanig nameten, dat men het in teekening kan brengen. Het O. van terrein is de opname en teekening van eenig terreingedeelte, zoodanig dat al wat hetzij in het algemeen of voor een bijzonder doel van belang is voor den krijgsman, duidelijk uit de teekening blijkt. Het bijzonder doel der opname kan zeer verschillend zijn en dien ten gevolge geschiedt die opname ook op zeer verschillende wijzen. Indien men volgens eene opname de bewegingen en gevechten van een geheel leger wil regelen, dan moet zij anders geschieden dan wanneer men volgens haar verschansingen of andere werken wil aanleggen of de bijzondere opstelling van een bataillon wil bepalen. De militaire opnamen verschillen hoofdzakelijk van elkander, door de uitgebreidheid van het terrein, dat zij omvatten en door de schaal, waarop zij uitgevoerd of waarop hare uitkomsten in teekening worden gebragt. Hoe grooter die schaal, des te meer bijzonderheden kan men in de teekening opnemen; hoe meer bijzonderheden men echter noodig heeft, des te kleiner kan in

{==87==} {>>pagina-aanduiding<<}

den regel de omvang der opname zijn en hoe grooter die omvang moet zijn, des te meerder bijzonderheden heeft men noodig.
De voorwerpen, die voor de militairen van belang zijn, zijn vooreerst de hoogten en laagten van het terrein, als gebergten, bergen en heuvelen, dalen, ondiepten en water; voorts de wegen; de woonplaatsen, van het alleenstaande huis af tot groote steden toe; de bosschen en verschillende beplantingen; voorts enkele voorwerpen, die tot herkenningsteekenen dienen, als wegwijzers, mijlpalen, enz.
Voor de opname moeten gemeten worden: vooreerst afstanden, dus lijnen, daarna hoeken in het horizontale vlak, eindelijk hoogten en laagten in vertikale rigting en taluds wier meerdere of mindere steiltezeer belangrijk is voor het militaire gebruik van het terrein, dus hoeken in het vertikale vlak. Door deze opmetingen verkrijgt men de afstandsverhouding der voorwerpen, hunne gedaante en uitgestrektheid en hunne onderlinge ligging. Voor de opname, het plan of de kaart is dit alles echter niet voldoende; daaruit moet ook de aard der voorwerpen zigtbaar zijn, indien men bijv. slechts den omvang van een bosch en van eene natte weide wilde aangeven, dan zou men nog niet weten wat bosch en wat weide is. Om nu deze verschillende voorwerpen naar hunnen aard van elkander te onderscheiden, bezigt men bijzondere teekens, over welker beteekenis men het eens is of die in een hoek van het plan aangegeven worden. Men kan de hoeken en lijnen regtstreeks meten of wel men kan ze construeren of berekenen uit andere reeds bekende hoeken en lijnen. De laatste wijze vooronderstelt dus altijd eene voorafgaande regtstreeksche meting en het geheele O. bepaalt zich hiertoe en tot de opteekening van den verschillenden aard der opgemeten voorwerpen.
Tot de regtstreeksche meting van afstanden in het veld, bezigt men maatstaven, meetkettingen en meettouwen of men doet zulks door afpassen en afrijden, door het omdraaijen der wielen van voertuigen, wier omtrek bekend is, terwijl men het aantal rondwentelingen door bijzondere inrigtingen telt. Tot het meten van hoeken, dienen de hoekmeetinstrumenten, waartoe behooren: het meetkruis of de winkelhaak, de équerre d'arpenteur, het astrolabium, de theodoliet, het planchet, de boussole, de smalcaldersche patentboussole, de sextant en de octant, de reflector en het spiegelkruis.
Indien een zeer uitgestrekt terrein moet opgenomen worden, dan moet men eerst een grondslag hebben, zekere hoofdpunten in hunne wederzijdsche ligging bepalen, deels om vaste rigtpunten en proeven voor de juistheid der bijzondere opnamen te verkrijgen, deels om het werk geregeld en doelmatig over een passend aantal personen te kunnen verdeelen.
Indien men de hoofdpunten in hunne wederzijdsche ligging teekent en hen onderling door regte lijnen verbindt, dan krijgt men een zoogenaamd driehoeksnet; de opmetingen waardoor dit verkregen wordt, noemt men trianguleren. De triangulering kan geschieden door de dadelijke meting van eene grondlijn (bazis) en der hoeken, welke daaraan liggen, en verder door trigonometische berekening van alle overige lijnen, die aan den eersten driehoek aansluiten, gepaard met de meting van verdere hoeken. Zulk een verkregen net, noemt men trigonometrisch driehoeksnet. Het kan ook verkregen worden, door de meetkunstige constructie der driehoeken en heet dan meetkunstig driehoeksnet; eindelijk kan het verkregen worden door de astronomische plaatsbepaling der hoofdpunten en het draagt dan den naam van meetkunstig-astronomisch driehoeksnet. Dit laatste is altijd noodzakelijk indien het op te nemen terrein zulk eene uitgestrektheid heeft, dat de bolvormige gedaante der aarde, daarop invloed uitoefent, zoodat het terrein niet meer als een plat vlak

{==88==} {>>pagina-aanduiding<<}

kan beschouwd worden. Men neemt aan, dat dit het geval is, als het op te meten gedeelte meer dan 100 vierkante mijlen beslaat, doch daarbij komt in aanmerking of het ongeveer den vorm van eenen cirkel of van een vierkant heeft of zich meer in de lengte uitbreidt.
In het laatste geval moet reeds bij minder omvang de astronomische plaatsbepaling te baat genomen worden. Indien het terrein zeer groot is, dan vergenoegt men zich ook niet met één driehoeksnet tot grondslag, maar men bepaalt eerst een net van driehoeken (driehoeken van den eersten rang) wier zijden ongeveer 3 mijlen lang zijn; elke driehoek van dat net wordt weder in kleinere driehoeken verdeeld, die zijden van 1/2 of 1 mijl hebben (driehoeken van den tweeden rang) en deze driehoeken kan men weder in kleinere verdeden (driehoeken van den derden rang), die dan eerst den grondslag voor de dadelijke opname en inteekening der bijzonderheden vormen.
Te velde kunnen dergelijke opnamen slechts hoogst zelden geschieden, omdat de tijd ontbreekt. Men moet zich daarom met meer oppervlakkig werk vergegenoegen. Dit is in onzen tijd ook zeer goed mogelijk, omdat men een groot aantal goede kaarten van alle landen gemakkelijk kan verkrijgen. In den regel behoeft men dan slechts in eene bestaande kaart de veranderingen in te vullen, die na verloop van tijd op het terrein zijn voorgevallen of men moet eene landstreek, waarvan men eene kaart op kleiner schaal bezit, op grooter schaal voorstellen en daarin meer bijzonderheden inschetsen. In allen gevalle dient eene bestaande kaart tot grondslag en hieruit kan men dus ten minste voor de nieuwe opname een net maken, dat een kleiner of grooter aantal voorname punten bevat, die de oriëntering in het veld in elk opzigt zeer gemakkelijk maken. De vlugtige opnamen in het veld noemt men meestal opnamen op het oog (à coup d'oeil), ook dan als zij niet geheel op het oog vervaardigd zijn en hunne voortbrengselen niet kaarten of plans maar croquis of schetsteekeningen zijn. Degenen, die met dergelijke opnemingen belast worden, moeten ze alleen om tijd te winnen, te paard doen. Hierbij kan men echter van de meeste meetinstrumenten in het geheel niet, van andere slechts zeer moeijelijk gebruik maken; de instrumenten, die men nog het best te paard kan gebruiken zijn de reflector en de oriënteerboussole. Voor al deze vlugtige opnamen moet de opnemer op een stuk papier een net vervaardigen, dat uit vierkanten of regthoeken bestaat, wier zijden eene bepaalde lengteverhouding tot elkander hebben; hij moet in dat net uit eene voorhanden kaart een aantal voorname punten schetsen, volgens hunne betrekkelijke ligging, en dit papier op een handplanchetje, dat digt geslagen kan worden bevestigen, om daarnaar in het veld zijne werkzaamheden te verrigten. Door de bepaalde afmetingen zijner regthoeken of vierkanten, kan hij gemakkelijk de afstanden inschetsen; voor het inschetsen van bijzondere belangrijke punten kan hij een klein ivoren duimstokje bezigen, minder belangrijke schetst hij op het oog in. Belangrijke afstanden meet hij door afrijden (zie Afrijden), minder groote schat hij op het oog; belangrijke hoeken meet hij met den reflector of de oriënteerboussole, minder gewigtige door schatting. Het is goed, dat hij vooruit weet, tot welk doel de opname bestemd is; hierdoor wordt het hem duidelijk of hij zijn werk bij voorkeur langs de hoofdwegen moet verrigten, dan wel of het beter is, dat hij eenig hoog punt beklimme, waardoor hij een beter overzigt verkrijgt om de betrekkelijke ligging der verschillende terreinvoorwerpen te beoordeelen.
Wat het opnemen van vestingwerken of van artillerie-materieel betreft, zoo komt het hier even als bij het O. van terrein op aan, hoeken en lijnen te meten; maar men heeft hierbij meer met regelmatige figuren en met bijzonderhe-
{==89==} {>>pagina-aanduiding<<}
den te doen, die zich in hetzelfde voorwerp, dikwijls op dezelfde wijze herhalen. Om een helder inzigt in eenig vestingwerk te krijgen zijn in het algemeen drie doorsneden voldoende; ééne waarbij men het werk horizontaal doorsnijdt en waardoor men het tracé verkrijgt, ééne waarbij men het in de lengte loodregt doorsnijdt, waardoor men het lengte profiel en ééne waarbij men het dwars loodregt doorsnijdt, waardoor men het dwarsprofiel verkrijgt.
Ditzelfde is ook van toepassing bij het teekenen van artillerie-materieel; daarbij moeten echter in den regel bijzondere opnamen van enkele voorname onderdeelen of bijzonderhedcn op grooter schaal gevoegd worden.
Bronnen: Kühne, Militärisches Zeichnen und Aufnehmen (Preuszische Handbibliothek 10 Band). Burg, Zeichnen und Aufnehmen des Artillerie-materials. Ellger, Anleitung zum Distancen-messen. Instruction sur le figuré du terrain à l'usage de l'école d'application. Die plastische Terrainzeichnung für alle Stande, ins besondere für Militärs. Pz. Practische handleiding tot de verkenning en beschrijving des terreins (uit het Hoogd. vertaald door Van Schermbeek). Van Kerkwijk, Geodesie. Dufour, Instruction sur le dessin des reconnaissances militaires. Pel, Beknopte handleiding tot de Werkdadige Meetkunst. Finck, Praktische leichtfaszliche Belehrung im Planzeichnen und Aufnehmen à la vue, enz. Von Boehn, Terrainkunde enthaltend die Beschreibuug, Darstellung, Recognoscirung und Aufnahme des Terrains.
Men vergelijke ook O'Etzel, Terreinleer (uit het Hoogd. vertaald door Kerkwijk).

Opnemen.

Een troep O. Indien eene troepenafdeeling tot wijken gebragt is en door den vijand hevig vervolgd wordt, dan geraakt zij in toenemende wanorde, als de vervolging des vijands niet gekeerd wordt en daardoor de vervolgde afdeeling eenige rust verkrijgt, om zich te verzamelen en de orde te herstellen. Daar deze echter alleen op hare eigene veiligheid bedacht kan zijn, zoo kan men dit oogmerk alleen bereiken door eene andere afdeeling tegen den vervolgenden vijand te doen optreden. Men zegt dan, dat die afdeeling de vervolgden afdeeling opneemt. Dit kan geschieden door achter en zijwaarts van den vervolgden stelling te nemen en een levendig vuur op den vervolger te openen, als deze onder het bereik van het vuur is gekomen. Hieruit volgt, dat naarmate van de bijzondere omstandigheden, kavallerie of artillerie voornamelijk geschikt zijn om terugtrekkende troepen op te nemen.

Opoltschenie.

(Russisch). Woordelijk vertaald beteekent O. wapening. Men geeft in Rusland dezen naam aan eene soort van landweer, die in buitengewone tijden onder de wapens geroepen wordt. Zie Druchine.

Opperarmbeen, onder- of voorarmbeen.

Zie Ledematen.

Opperbevelhebber.

De hoofdaanvoerders eener troepenmagt in tegenstelling tot de onderbevelhebbers, die de afzonderlijke afdeelingen aanvoeren. De O. voert het opperbevel.

Opperdeksbatterij.

Zie Dek.

Opperkonstabel, opperschipper, opperstuurman.

Zie Onderofficieren.

Opperwachtmeester.

Zie Onderofficieren.

Opperwal.

Eene kust aan de loefzijde van het schip gelegen; in tegenstelling daarmede wordt de kust aan de lijzijde gelegen, lagerwal genoemd.

Opril.

In de versterkingskunst een hellend vlak van zoodanige breedte en zoo flaauwe helling, dat vuurmonden, in het algemeen voertuigen, er gemakkelijk op en af kunnen rijden. In de veldverschansing maakt men de oprillen, die naar de barbetten geleiden ten minste 2 1/2 el breed en geeft hun eenen aanleg van 6 maal de

{==90==} {>>pagina-aanduiding<<}

hoogte; in de duurzame versterkingskunst krijgen de oprillen, die naar de courtines of uit de binnenruimten der bastions en ravelijnen naar den walgang loopen, eene breedte van 3 à 6 el en eenen aanleg van 8 à 9 maal de hoogte. Om in de gemetselde defensieve kazernes eene gemakkelijke gemeenschap tusschen de verdieping gelijkvloers en de bovenverdiepingen daar te stellen, legt men somtijds in hare hoeken torens (opriltorens) aan, waarin gemakkelijke, breede oprillen bij wijze van wenteltrap naar boven voeren. In de artilleriemagazijnen en andere gebouwen, waarin voertuigen op de bovenverdiepingen moeten opgelegd worden, maakt men in die verdiepingen zulke breede openingen, dat de voertuigen er gemakkelijk door kunnen en brengt zoo dikwijls men er voertuigen wil opbrengen of afhalen, houten oprillen aan, die op schragen rusten en na afloop der werkzaamheden weder gemakkelijk opgeruimd kunnen worden.

Oproepen.

Eene of meer ligtingen O., haar aanschrijven, dat zij op een' bepaalden tijd in eene bepaalde plaats aanwezig moeten zijn. Dit geschiedt gewoonlijk door de tusschenkomst der gemeentebesturen, terwijl dan die manschappen in detachementen vereenigd, van de hoofdplaatsen hunner provinciën, kantons, enz. door officieren en onder-officieren worden afgehaald. In sommige landen begeven de manschappen zich regtstreeks naar hun korps, hetwelk bij minder kosten ook minder tijdverlies veroorzaakt.

Oprollen.

Men noemt eene vijandelijke linie O., als men haar in de flank aanvalt en na de vijandelijke magt, die zich hier opdoet verdreven te hebben, in de rigting van 's vijands front verder voortgaat, om voor en na alle afzonderlijke afdeelingen des vijands te slaan. De uitdrukking is niet van grootspraak vrij te pleiten, maar bevat toch den zin en het denkbeeld van de gedachte, die zij moet wedergeven, als men haar slechts niet te letterlijk opvat. Men kan dus een geheel vijandelijk leger O., dat in afzonderlijke korpsen verdeeld, op eenig oorlogstooneel een bepaald front inneemt, indien men aan eene flank van het oorlogstooneel begint, vooreerst het digtst bijzijnde korps overwint, dan verder vooruitrukkende het volgende in een nieuw gevecht, enz.; men kan op dezelfde wijze op het slagveld de vijandelijke slagorde oprollen.

Opschieten.

Een touw O., het geregeld in boven elkander liggende bogten leggen. Zoowel op zee als bij de pontonniersdienst wordt al het touwwerk, dat niet in gebruik is, op deze wijze opgeschoten, opdat het minder ruimte zou innemen en hij het gebruik zich gemakkelijk zou laten ontrollen, zonder onklaar te worden.

Opstelling

van een korps in bataille, in parade, enz.

Opstijgen.

Eene kavallerieafdeeling in gesloten orde opgesteld, heeft geene ruimte genoeg om de manschappen op- en af te laten stijgen; om deze ruimte te verkrijgen zonder de frontbreedte te vergrooten bezigt men verschillende middelen; bij ons te lande worden daartoe de beide gelederen met vieren afgeteld; op het voorbereidingskommando voor het opstijgen gaan de onevene nommers van beide gelederen vier passen vooruit, waarna het opstijgen plaats heeft en aan de onevene nommers opgesloten wordt. Voor het afstijgen gaan op het voorbereidingskommando de onevene nommers van het eerste gelid vier passen vooruit en de evene nommers van het tweede gelid vier passen terug, terwijl na het afstijgen alle even nommers in de tusschenruimten rukken. De ligte veld-artillerie stijgt op bij de snelle bewegingen der batterijen; naar de verschillende inrigting der verschillende legers plaatsen zich de bedieningsmanschappen op de handpaarden, de voorwagens of de kaissons.

Opstopping

der mijnen. Zie Mijnen.

Opstuitingshoek.

O. of klimhoek noemt men den hoek, waaronder een projectiel,

{==91==} {>>pagina-aanduiding<<}

dat op den grond is aangeslagen, zonder daarin te dringen, den volgenden boog begint. In de werkelijkheid is hij meestal veel grooter dan de invalshoek.

Opstuwing.

Men kan eene beek of eenig ander stroomend water opstuwen of opstoppon door een' of meer keerdammen dwars daardoor aan te leggen. Deze dammen worden, hetzij van aarde, hetzij van aarde en mest in verbinding met houtwerk, in de duurzame versterkingskunst van metselwerk vervaardigd. De waterdiepte vermeerdert dan bovenwaarts van den dam en het water zal voor de vijand een grooter beletsel opleveren, dan zonder de O, het geval zijn zoude. Ten einde een werkelijk beletsel op te leveren, moet de waterdiepte ten minste 1,70 el bedragen. Wateren van gemiddelde breedte, gering verval en weinig stroomsnelheid zijn het best geschikt voor opstuwingen, vooral als zij betrekkelijk hooge oevers hebben. Indien de oevers laag en de stroomsnelheid groot is, dan moet men op een betrekkelijk klein gedeelte vele dammen aanleggen, wilde men deze door één des te hooger dam vervangen, dan zoude het water buiten de oevers treden en het omliggend terrein overstroomen.

Optakelen.

Het tegengestelde van aftakelen.

Optionarius.

Romeinsch hopman.

Optuigen.

De verschillende deelen van het tuig eens schips op hunne behoorlijke plaats aanbrengen.

Opwerken.

Gelijkluidend met laveren.

Opwerpen.

Eene schans, een veldwerk daarstellen.

Opzeggen

eenen wapenstilstand. Zie Wapenstilstand.

Opzet.

(Hausse). Een toestel, bij kanonnen en houwitsers gebezigd, om daardoor onderscheidene rigthoeken te verkrijgen. De O. werd in 1765 door Gribeauval het eerst in Frankrijk ingevoerd en wel als vaste O. aan den vuurmond zelf verbonden; in Duitschland was hij reeds veel vroeger bekend en gebruikelijk, daar in het werk van Dillich. Eröffnete Kriegsschulle in 1689 uitgegeven, reeds verschillende soorten van losse opzetten zijn afgebeeld. De inrigting der opzetten is zeer verschillend, doch zij kunnen allen in twee hoofdsoorten gerangschikt worden, naarmate de rigtlijn over het hoogste gedeelte van den O. gaat, zoo als bij de zoogenaamde trapjesopzetten het geval is, of wel door een viziergaatje wordt bepaald. Beide inrigtingen hebben hare eigenaardige voordeelen; de eerste schijnt evenwel door de ondervinding het best gekeurd te zijn. Op den O. zijn alleen de hoogten aangeteekend, overeenkomende met de verlangde schootsverbeden; de verdeelingen zijn bij vestinggeschut meestal in maatdeelen aangegeven, bij veldgeschut in passen afstands. Men zie ook Vizier. Kwadrant.

Opzethoogte.

Wanneer men bij eenig handvuurwapen met één opzet wilde volstaan, dan zoude men bij vermeerdering van den afstand van het doel steeds hooger en hooger, en eindelijk geheel buiten het voorwerp moeten rigten. In plaats daarvan laat men de rigting hetzelfde, maar bezigt een hooger opzet, waardoor de aslijn dezelfde verhooging verkrijgt, als anders door het nemen van een ander mikpunt. Men kan de opzethoogten op de eenvoudigste wijze vinden door te vuren met een geweer van een hulp-opzet voorzien. De hulp-opzet bestaat uit eene ladder met beweegbare schuif en vizierkeep en daarop zijn verdeelingen in heele of halve strepen aangegeven. Als men eens de O. gevonden heeft kan men die door herleiding gemakkelijk op vizieren van eene andere constructie overbrengen.

Opzetschot.

Zie Schot.

Opzetteugel.

Zie Bespanning.

Order.

Ieder bevel, dat door een hooger geplaatsten aan eenen ondergeschikten

{==92==} {>>pagina-aanduiding<<}

schriftelijk of mondeling gegeven wordt, ter uitvoering van eene bepaalde taak. Er bestaan hier verschillende schakeringen in de kracht der orders en in de snelheid, waarmede zij volvoerd moeten worden. Op het kommando dat de aanvoerder aan zijne afdeeling doet, volgt de uitvoering onmiddelijk. Dan heeft men de order in eigenlijken zin, die door eenen hoogeren aanvoerder aan zijnen ondergeschikten persoonlijk of door eenen adjudant mondeling gegeven wordt en die betrekking heeft op eene taak, welke onmiddelijk moet volbragt worden of wel de gedragsregelen voorschrijft, die in het algemeen in bepaalde voorkomende gevallen, gedurende korteren of langeren tijd, moeten gevolgd worden. Instructiën zijn verder uitgewerkte schriftelijke bevelen of opdragten, die aan dengenen, aan wien zij gegeven worden, eene zekere vrijheid van handelen laten, naarmate de omstandigheden, die zich voordoen, zulks vereischen. Dagelijksche orders (regiments- en garnizoens orders) zijn dus bevelen, welke dagelijks op het rapport uitgegeven worden en die deels algemeene bepalingen, deels bijzondere bepalingen bevatten, welke op de dagelijksche dienst betrekking hebben. Dagorders zijn eigenlijk dagelijksche orders van de hoogere bevelhebbers; men bestempelt echter meer bijzonder met dien naam, de mededeelingen, die door de hoogste autoriteiten gedaan worden en betrekking hebben op eene merkwaardige gebeurtenis, opwekkingen vóór een' veldslag, lof en berisping daarna, bevorderingen en belooningen, enz. Naarmate de orders van den opperbevelhebber van een leger, van eene divisie, eene brigade, enz. uitgaan, diensvolgens betrekking hebben op het leger, de divisie, enz. worden zij leger-orders, divisie-orders, enz. genoemd.

Ordeteeken.

Zie Ridderorden.

Ordnance.

Eene hoofdafdeeling van het Engelsche leger geheel van het overige afgescheiden en onder het bevel van eenen grootmeester staande. De militaire korpsen welke tot de O. behooren zijn de artillerie, genie, mineurs en sappeurs. Buitendien is de O. belast met de vervaardiging en uitreiking van wapens en ammunitie voor de infanterie en kavallerie en voor de zeemagt, met de distributie van vivres en fourrages en het opzigt over de kazernen van het geheele rijk.

Ordonnance.

1o. Een soldaat of onderofficier, die bij een burean of bij een officier in dienst gesteld wordt, tot het overbrengen van papieren, boodschappen, enz. In vele legers draagt hij ook den naam van planton. 2o. Officieren onderofficieren of soldaten (ordonnance-officieren, ordonnancen) bestemd tot het overbrengen van rapporten, orders enz. en die in den regel bereden moeten zijn. De eerstgenoemden zijn meestal aan den persoon van den souverein of aan hoogere generaals toegevoegd. Zie ook Kavallerie. De diensten welke onder 1o. en 2o. bedoeld worden, dragen den naam van ordonnance-dienst. 3o. (Ordnanza) bij de Piemontezen de troepen, die ook in vredestijd onder de wapenen blijven, in tegenstelling tot de reserve (Provinziali).

Ordonnanskompagniën.

Fransche kavallerie, de eerste staande troepen in 1445 door Karel VII opgerigt, waarbij de indeeling en de bewapening van de leenruiterij tot voorbeeld diende. Iedere kompagnie telde 100 lansen (glaviën of speeren zie Glavie), elke lans 6 man, namelijk 1 homme d'armes (man van wapenen, ridder) 1 coustillier (schildknaap met een' langen dunnen driekanten degen coutille genoemd, bewapend), 3 archers (boogschutters) en 1 page of valet (knecht). Elke homme d'armes had 4 paarden, elke archer 2. Alle gensdarmes en de meeste archers waren in den beginne edellieden. Tot het onderhoud van deze troepen werd eene bepaalde belasting in de steden, vlekken en dorpen geheven. Onder Lodewijk XI werd het aantal boogschutters in iedere lans op 2 teruggebragt, onder Lodewijk XII

{==93==} {>>pagina-aanduiding<<}

en Frans I wel is waar slechts tijdelijk maar zeer aanmerkelijk zelfs tot 8 man vermeerderd, doch onder Hendrik II weder op 2 boogschutters per lans teruggebragt. Hieronder rekenden niet de vrijwilligers, die in oorlogstijd tijdelijk dienst deden.
Reeds onder Lodewijk XII telden de minste kompagniën honderd lansen; er waren kompagniën die van 100 tot 25 lansen telden. Karel IX stelde de reglementaire sterkte op 50 lansen. De boogschutters waren aanvankelijk werkelijk met bogen bewapend en bij eene kompagnie van 100 lansen mogten zich 15 à 20 kruisboogschutters (arbalétriers) bevinden; deze streden meestal te voet met hunnen boog; te paard daarentegen met lans en zwaard. Reeds in de eerste jaren der 16e eeuw traden de boogschutters echter zelden meer als zoodanig op, maar als lansruiters, die ligter dan de eigenlijke gensdarmes, afgescheiden van hen gebezigd werden. Zoo verdween de boog allengs als oorlogswapen en Frans I schafte hem in 1530 als zoodanig af. Onder Karel IX werden toen de boogschutters als werkelijke ligte kavallerie (chevaux-legers) geheel van de ordonnans-kompagniën gescheiden, die van toen af alleen uit gensdarmes (maitres) bestonden en in het begin der 17e eeuw 100 hoofden telden.
Karel de Stoute van Bourgondië rigtte ook in 1471 in de Nederlanden naar het voorbeeld van de Franschen, O. of benden van ordonnantie op. Zulk eene kompagnie telde 100 speren, de speer 8 strijders waaronder men boogschutters te paard en te voet, kolfroer- of haakboogschutters en piekeniers telde. De 800 speren of mannen van wapenen, waartoe hij eerst gelden verkreeg, vermeerderden al spoedig tot 22 kompagnien die met hunne bevelhebbers op 18000 man begroot werden. De hertog zelf was kapitein van elke der kompagnien en liet ze besturen door eenen geleider of conducteur. Zie ook Kavallerie.

Ordre de bataille.

Orde van bataille, slagorde.

Ordre oblique.

Schuinsche slagorde.

Organisatie

der troepen, der legers. Hunne zamenstelling tot doelmatige oorlogswerktuigen. Hetgeen de organisatie daargesteld heeft, moet door de administratie onderhouden worden en daarvan moeten de veldheeren en de overige bevelhebbers het juiste gebruik maken. Werktuigelijk is de organisatie kenbaar aan de verdeeling van het geheele zamenstel der strijdkrachten en een doelmatig aantal eenheden van eene doelmatige sterkte. (Zie Leger, Korps, Divisie, Brigade, Regiment, Bataillon, Eskadron, Kompagnie, Kornet), voorts aan het voorzien van het geheel en de enkele deelen met aanvoerders (zie Generaal, Generale staf, Officieren, Onder-officieren) met militaire beambten en het noodige materieel en personeel tot verrigting hunner dienst (zie Geneeskundige dienst, Intendance, Justitie, enz.) Een leger of een troep, voor welks aanvulling geene wettelijke en geregelde inrigting bestaat, kan niet als goed georganiseerd beschouwd worden.

Orgelgeschut.

Oud geschut, waarbij men op één affuit verschillende buizen van een klein kaliber op de wijze van orgelpijpen vereenigd waren, die hetzij achtervolgens, laagsgewijze of allen te gelijk afgeschoten konden worden; zij waren hier en daar in de 16e en 17e eeuw in gebruik. Zie ook Espingolen, Vuurpijlen.

Orgelwerk.

Zie Poort.

Oriënteerboussole.

Een koperen langwerpig vierkant doosje, waarin eene magneetnaald om eene spil beweegbaar is. In het midden der smalste zijden van dat

{==94==} {>>pagina-aanduiding<<}

doosje zijn teekens aangebragt, welke den magnetischen meridiaan aanduiden als de uiteinden der magneetnaald daarmede overeenkomen.

Oriënteren.

1o. Zich O., zich op alle plaatsen herkennen. 2o. Eene kaart O., haar zoodanig beschrijven, dat als het schrift gemakkelijk te lezen is, de verschillende zijden van de kaart of het plan eene gewilde ligging hebben. Gewoonlijk oriënteert men de kaarten naar de hemelstreken, zoo dat het Noorden boven, het Oosten regts, enz. is. Slagplannen, enz. oriënteert men dikwijls zoodanig, dat de streek, van waar de vijand komt, boven ligt. 3o. Het planchet O., de plank daarvan zoodanig draaijen als men een nieuw standpunt inneemt, dat de punten welke men reeds heeft opgeteekend, overeenstemmen met de punten in het veld. Hiertoe bezigt men de oriënteerboussole.

Orillon.

Bolwerksoor. Zie Bastion.

Ossekniën.

Zie Ledematen.

Ouderdom van rang.

Zie Bevordering.

Ovaalgeweer.

Zie Handvuurwapens.

Ovaalkogel.

Zie Projectilen,

Overblijfsel.

Zie Buskruid.

Overdekte sappe.

Zie Sappe.

Overgaan.

Men gebruikt het woord O. van troepen, als zij in groote massa's hunne partij verlaten om zich bij den vijand te voegen; generaals en andere hooge personen deserteren niet, maar zij gaan over (met fatsoen). De kleine dieven worden opgehangen, de groote laat men loopen, als men ze nog niet bovendien eert.

Overgang.

1o. Het overtrekken van eene vestinggracht (zie Vestingoorlog), van eene rivier (zie Rivierovergang). 2o. De natuurlijke of kunstmatige inrigtingen, welke daartoe gebezigd worden; zoo zijn waadbare plaatsen, bruggen, enz. overgangen over rivieren, bergpassen over gebergten.

Overgave.

1o. O. eener vesting aan den vijand. Zie Kapitulatie. 2o. O. eener betrekking aan eenen opvolger, die haar moet overnemen. De opvolger in de betrekking moet zich natuurlijk bekend maken met zijne verpligtingen en met den staat van het beheer, dat door den voorganger wordt achtergelaten. De vormen, welke daarbij in sommige gevallen in acht genomen moeten worden, zijn door de dienstreglementen bepaald.

Overhooging.

Gelijkluidend met kommandement.

Overhoop rijden.

Kavallerie rijdt infanterie over hoop of onder den voet, als deze haar door hare formatie in carré en door haar vuren niet tot omkeeren dwingt. De infanterie moet zich op den grond werpen en de kavallerie over zich heen laten rijden, waarbij zij in den regel weinig zal lijden, dan opstaan en haar vuur in den rug der kavallerie afgeven.

Overkompleet.

Soldaten, die boven de normale sterkte bij eene troepenafdeeling voorhanden zijn. Als troepen door werving voltallig gehouden worden, heeft men daarbij bijzondere inrigtingen noodig. Bij de geworven legers in het begin van den nieuweren tijd vinden wij in dezen zin bijna algemeen het gebruik van passavolanten, dat is manschappen, die aan den kapitein van de kompagnie betaald werden, als of zij voorhanden waren, die hij echter naar zijn goedvinden al dan niet onder de wapens kon houden, altijd in de veronderstelling, dat zijne kompagnie voltallig was. Het geld wat voor den passavolant betaald werd, vormde voor den kapitein een werffonds. Op het laatst der 16de en in het begin der 17de eeuw rekende men op elke 10 man een passavolant Deze inrigting bereikte evenwel reeds toen haar doel in het

{==95==} {>>pagina-aanduiding<<}

geheel niet meer; zij strekte veeleer daartoe, om de tractementen der subalterne officieren te verhoogen, zoodat bijvoorbeeld een sergeant, die een contract met een' kapitein sloot, aanspraak maakte op zóó en zóó veel passavolanten, dat is het geld bedong, dat de vorst voor ben betaalde; daarbij nam hij oorspronkelijk de verpligting op zich voor de aanvulling van een aantal soldatenplaatsen in zijn vaandel te zorgen, welke verpligting echter spoedig in het vergeetboek geraakte. De passavolanten komen daarom, bijv. bij de Keizerlijken in de Nederlanden alleen ook onder de benaming van de tien percent voor. Gustaaf Adolf kon de inrigting der passavolanten, die te diep wortel geschoten had, wel niet opheffen, maar daar zij haar doel geheel miste, voegde hij daarbij, eene andere, de zoogenaamde verloren troep, die bij eene kompagnie van 156 man (met inbegrip der officieren) in den regel uit 48 muskettiers of twee escouades moest bestaan. Deze verloren troep zoude niet alleen aan de kapiteins betaald worden, maar moest werkelijk voorhanden zijn, opdat daaruit de ontbrekende manschappen konden aangevuld worden. In den regel was echter die verloren troep in veel kleiner aantal voorhanden en voor de overigen stak de kapitein het geld in den zak of deelde het met de overige officieren, even als zulks voor de passavolanten plaats had. - De verloren troep van Gustaaf Adolf werd behalve voor het genoemde doel somtijds ook gebezigd voor detachementen, voor de legerpolitie, enz., ook wel eens in het gevecht vooruitgezonden. Daaruit ontstonden de overkompleten van de 18de eeuw, waarvan bijv. bij de Pruissen eene kompagnie van 125 man (zonder officieren) er 10, eene kompagnie ruiters van 73 man er 6 moest hebben, die op rekening van den kapitein of ridmeester kwamen. In de slagorde stonden zij achterwaarts van hunne kompagniën en moesten vooral bij het vervoer der gekwetsten behulpzaam zijn.
De oningedeelden (Unrangirten), ook blaauwkielen (Blaukittel) genoemd, omdat zij geen metaal aan hunne uniform hadden, waren een korps overkompleten, door Frederik Wilhelm I tot gestadige aanvulling zijner garde opgerigt en waartoe elk regiment infanterie of kavallerie jaarlijks eenige lange manschappen moest leveren.

Overlaat.

Men verstaat door O. eene insnijding in de kruin van een' dam, tot op de hoogte, waarop men het water wil doen rijzen. Deze O. moet eene capaciteit bezitten, minstens gelijk aan die van het opgestopte water bij gewone waterstanden. De bodem van den overlaat wordt zorgvuldig bekleed met eene dubbele rij fascinen en deze overdekt met puin of kleizoden, tusschen zoogenaamde tuinen gelegd. Deze ontstaan door de uitstekende koppen der piketpalen, die tevens tot bevestiging der fascinen geslagen worden, met rijshout te omvlechten. Om het water op verschillende hoogte te kunnen ophouden, plaatst men in den overlaat sluisjes met schotbalken of schuiven gesloten. Tot voorkoming van ontgronding van den dam, wordt aan het benedenwaartsche talud een aanleg van 1 à 3 maal de hoogte gegeven en met rijshout bekleed en van onderen daar tegen een stortebed aangebragt, zijnde eene bekleeding ter versterking van het rivierbed.

Overladen mijn.

Zie Mijn.

Overlooper.

Gelijkstaande met deserteur.

Overrompeling.

Zie Overvalling, Vestingoorlog.

Overschenkelen.

Zie Rijden.

Over stag.

Zie Wendingen.

Overste.

Zie Officieren.

Overstrooming.

Gelijkluidend met inundatie.

Overtogt.

Gelijkluidend met overgang 1o.

Overvalling.

Men verstaat door O. het heimelijk naderen en het verrassend

{==96==} {>>pagina-aanduiding<<}

aantasten van eenen stilstaanden vijand. De overvallingen zijn geheel verschillend naarmate van de sterkte en den toestand des vijands, tegen wien ze gebezigd worden. Men kan een geheel oorlogstooneel overvallen, indien men daarop plotseling verschijnt (Frederik de Groote in Saksen in 1756 en in zekeren zin de Bondgenooten in de Krim in 1854); men kan een kamperend of bivouacquerend leger overvallen (Frederik II bij Hochkirch 1758, Marmont bij Athies 9 Maart 1814) of een leger in uitgebreide kantonnementen (de Bondgenooten in 1815 in de Zuidelijke Nederlanden of eene geslotene stad of vesting (zie Vestingoorlog) of eenige andere post. Elke overvalling, die dus gelijkluidend met verrassing of overrompeling wordt, heeft tot hoofdvereischten, geheimhouding en naauwkeurige kennis van de stelling des vijands. De eerste zal dikwijls nog het best verkregen worden door snelheid van beweging, somtijds ook door demonstratiën. Indien men met den vijand in aanraking komt, moet men snel doortasten en hem geen tijd tot bezinning laten, dewijl anders de O. hare voornaamste eigenaardigheid, het verrassende verliest. Als men zich, nadat men den vijand gelukkig ongemerkt genaderd heeft, eerst lang en geheel wil ontwikkelen, dan gaat het karakter der O. verloren en de vijand herstelt zich. De slag bij Roszbach was van de Pruissische zijde eene werkelijke O. van de Franschen. Hier werd na de ontmoeting dadelijk doorgetast. Geheel anders was het te Lutzen gesteld (1813) welke veldslag naar het plan van Scharnhorst van de zijde der Bondgenooten insgelijks eene O. zoude worden. Hier volgde eerst eene langdurige ontwikkeling, toen men onverwachts op het korps van Ney stiet, terwijl de Bondgenooten in weerwil van hunne overmagt in den beginne volstrekt geen gebruik van hunne kavallerie, het eigenlijke wapen der verrassing maakten. Bij Haynau vindt men een voorbeeld van eene O. verbonden met eene hinderlaag. - Daar kleinere afdeelingen niet zoo veel tijd noodig hebben om zich te ontwikkelen als groote korpsen, zoo vindt men veel meer voorbeelden van gelukte overvallingen op kleine dan op groote schaal. Het aanbreken van den dag is een geliefkoosd tijdstip tot het doen van O. omdat 's vijands wachtposten alsdan vermoeid en dus minder oplettend zijn. (Zie ook Camisade, Veiligheidsdienst). Folard noemde daarom dien tijd ook l'heure du berger de la surprise. Men zal buiten dat uur bij voorkeur des nachts, bij bedekt mistig weder of bij storm en sterken regen tot het doen eener O. overgaan. Als aanvalspunten kiest men alle zwakke plaatsen der vijandelijke stelling, bij voorkeur de flanken en den rug. De marsch naar den vijand geschiedt in de grootste stilte, langs de wegen, met eene voorhoede, die veel digter bij de hoofdtroep is dan anders. Die voorhoede uit infanterie bestaande, moet ongeladen geweren hebben omdoor ontijdig vuren, den vijand niet te spoedig opmerkzaam te maken. De aanval heeft op verschillende punten gelijktijdig plaats, liefst op een vast uur, dewijl hoorbare of zigtbare seinen te ligt 's vijands aandacht trekken. Met de grootste onstuimigheid moet men doordringen en vooral de alarmplaats en de persoon des opperbevelhebbers in handen trachten te krijgen.

Overvleugelen.

Eene afdeeling, eene stelling O.; men bezigt het woord als een der vleugels van de eigen stelling meer of minder ver voorbij de flank van de vijandelijke rukt. De overvleugeling is de inleiding tot den flankaanval of tot de omtrekking van den vijandelijken vleugel. Men zie Flank, Gevecht, Slagorde, Veldslag. Indien de beide vleugels der eigen opstelling voorbij de beide vleugels des vijands uitsteken, dan verkrijgt men eene dubbele overvleugeling; dit vooronderstelt eene groote overmagt of wel zwakke plaatsen in de eigen stelling, die dan den vijand gelegenheid kunnen geven ons centrum te doorbreken.

Overwigt

op den vijand. Dit ontstaat 1o. door de grootere getalsterkte;

{==97==} {>>pagina-aanduiding<<}

2o. door het betere zedelijke gehalte van het leger; 3o. door de betere uitrusting en bewapening; 4o. door de betere leiding; 5o. door eene doelmatige indeeling en eene juiste verhouding der wapens. De partij, die in getalsterkte minder is, kan dus nog op verschillende wijzen een O. bezitten.

Overzeesche expeditie.

Zie Landing.

Overzeilen.

Het op elkander loopen van twee schepen, ten gevolge van de duisternis, als de schepen geene lantaarns voeren of ten gevolge van onachtzaamheid of verkeerde manoeuvres.

Overzetten.

Eenig water door middel van vaartuigen overtrekken, in tegenstelling tot het overgaan door middel eener vaste brug. Troepen overzetten; ze op de aan beduide wijze over het water brengen.

Oxijbele.

Oud werptuig in de Byzantijnsche legers gebruikelijk.



P.

Paal.

Een boomstam van onbepaalde afmetingen, die met het eene einde in den grond is vastgezet. Piketpaal. Zie Pikettering. Schanspaal, stormpaal, gelijkluidend met palissaad. Men gebruikt ook palen tot het maken van eenen kistdam. Zie Kistdam.

Paalbrug.

Zie Bruggen.

Paalwerk.

Estacade. Zie Estacade.

Paard.

Het paard maakt onder de zoogdieren de orde der eenhoevige dieren (Solidungula) en daarvan het eenige geslacht uit. De soorten van dit geslacht zijn het eigenlijke paard, de ezel, tamme- of huis-ezel, de half-ezel of dschiggetai, de wilde ezel of onager, de zebra, de quagga en de twee soorten van dauws, de berg-zebra of dauw en de congo-dauw of angola-dauw. Het paard stamt af uit de woestijn Gobi in Middel-Azië; van daar heeft het zich over de geheele aarde verspreid, in Amerika eerst na de ontdekking van dat werelddeel door invoer uit Europa; in Afrika kwam het zeer vroeg; de Egyptische paardenfokkerij was reeds ten tijde van koning David vermaard en de Karthagers dreven eenen uitgebreiden handel in paarden. Het valt zeer te betwijfelen of er op de wereld nog eigenlijke wilde paarden bestaan; verwilderde daarentegen komen op verschillende plaatsen voor, hoofdzakelijk in de pampa's van Zuid-Amerika. De tamme paarden onderscheiden zich van de verwilderde, door regelmatiger, fraaijer en grooter vormen, deze laatste daarentegen door grootere taaiheid en door het vermogen om den invloed van het weder beter te kunnen verdragen, terwijl zij in het algemeen eene meer geregelde gezondheid genieten. Bij de opvolgende verspreiding over landen van een zeer verschillend klimaat is het paard, ten opzigte van het uiterlijk, het verband van afzonderlijke organen, temperament en aanleg zeer veranderd. Zoo zijn de meer of minder edele rassen ontstaan, waaronder het Arabische ras de voornaamste plaats bekleedt. Tot een zeker slag van paarden behooren de afstammelingen van eene of van verschillende familiën, die door inlandsche fokkerij vermeerderd zijn, wier eigenschappen langzamerhand erfelijk zijn geworden en die eene landstreek bevolkt hebben. Al naarmate het paard meer of minder geschikt als rij- of als trekpaard is, zegt men ook, dat het tot een' rijslag of wagenslag behoort. Even-
{==98==} {>>pagina-aanduiding<<}
eens verstaat men door de uitdrukking ras alleen de meerdere of mindere adel van het dier. Paarden, die tot geen bepaald ras of slag behooren zijn mestiezen, soms oneigenlijk bastaarden genaamd; zij ontstaan door kruising van paarden van verschillende rassen of slagen en kunnen hunne ouders in sommige eigenschappen verre overtreffen, hoewel die op hunne afstammelingen niet met even veel zekerheid overerven. Indien men de paarden van een zeker slag met die van een edeler ras kruist, dan veredelt men dit slag. Bij een regelmatig gebouwd paard, moeten de hoogte en lengte des ligchaams aan elkander gelijk zijn, dat is de loodlijn van den bodem tot aan de schoft moet gelijk zijn aan de horizontale lijn van de punt des boegs tot aan de punt van de billen. De hoogte van een paard wordt altoos naar die loodlijn berekend en bij ons te lande in Nederlandsche ellen aangegeven. Het paard is naar zijnen aard en zijnen bouw meer geschikt tot het trekken dan tot het dragen van lasten. Hoe langer en hoe buigzamer de rug en de lendenen zijn, des te minder is het paard voor rijpaard geschikt. Een goed trekpaard moet eene breede borst, vlakken boeg, sterke ledematen en eene regelmatige beweging bezitten, om het haam gemakkelijk te dragen en niet door verkeerde bewegingen spoedig te bederven; een goed rijpaard moet een' vasten en regelmatigen gang, een levendig temperament, snelle en gemakkelijke bewegingen en eene volkomen gehoorzaamheid bezitten; van een goed kavalleriepaard vereischt men een goed aangezet en bewegelijk hoofd en hals, een' scherpen schoft, een' regten rug, sterke en goed geplaatste ledematen, een' gezonden hoef; daarbij mag het geen lang ligchaam hebben, en van voren niet te laag zijn. In alle Europesche legers bestaan bepalingen omtrent de hoogte der paarden voor de verschillende kavalleriesoorten; daarvan is de grootste die van de Engelsche lijfwacht welke 63, 13 rijnlandsche duim (1,651 el), de kleinste die voor de Wurtembergsche kavallerie, welke 56,7 rijnl. duim (1,483 el) bedraagt. Bij ons te lande vereischt men voor het zware kavalleriepaard 1,555 tot 1,585 el, voor het ligte dragonderspaard en het rijpaard der rijdende-artillerie 1,515 tot 1,535 el, voor het lancierspaard 1,505 à 1,515 el, voor het huzarenpaard 1,485 à 1,505 el. Voor het trekpaard en het rijpaard der veld-artillerie en transporttrein 1,540 à 1,580 el. Inrigtingen waarin de paarden gefokt en veredeld worden, dragen den naam van stoeterijen.
De paardenkennis bevat de eigenlijke natuurlijke geschiedenis van het paard, de kennis van zijnen ligchaamsbouw in het algemeen, met bijzondere inachtneming van die deelen, welke voor de rijkunst het belangrijkst zijn, in den gezonden, zoowel als in den zieken toestand, de kennis van de behandeling des paards en van den koop en verkoop van paarden, ook in regterlijk opzigt. Onder uitwendige paardenkennis verstaat men die leer, welke zich bezig houdt met de beschouwing der eigenschappen en gebreken van het paard in de uitwendige deelen, de kennis van den ouderdom (zie Hoofd), somtijds ook de leer van de oppassing en verzorging van het paard. De inwendige paardenkennis leert ook de inwendige zamenstelling van het paard kennen, is dus de onmisbare grondslag voor de uitwendige paardenkennis. Bronnen: Hochstetter, Theoretisch-praktisches Handbuch der aüszeren Pferdekentnisz; Tennecker, Lehrbuch der speciellen Pferdekentnisz; Hering, Vorlesungen für Pferdeliebhaber; Hertwig, Taschenbuch der ges. Pferdekunde; Van der Poll, Handleiding tot de paardenkennis (vermeerderd en verbeterd door Laseur); Cardini, Dictionnaire d'hippiatrique et d'équitation.

Paarden.

Men gebruikt dikwijls bij sterkte opgaven van troepen, in plaats van het woord ruiters, dat van paarden. Bij het gebruik van het woord heerscht echter in de werken over krijgsgeschiedenis niet de noodige naauwkeurigheid. De uitdrukking: het

{==99==} {>>pagina-aanduiding<<}

leger telde 30000 man en 5000 paarden zoude toch steeds moeten beteekenen, het telde 30000 man infanterie en 5000 ruiters; dikwijls echter beteekent zij dat het leger 25000 infanteristen en 5000 ruiters telde, terwijl deze laatsten reeds onder het eerste getal zijn medegerekend. Somtijds worden onder de paarden, dikwijls de paarden der artillerie medegeteld, terwijl het aantal artilleristen onder het getal manschappen begrepen is en regtens de sterkte der artillerie alleen in vuurmonden moet aangegeven worden, indien geene zeer juiste sterktestaten medegedeeld worden. Het ergste is evenwel als door slordigheid in één en hetzelfde werk, de opgaven nu eens naar het eene, dan weder naar het andere der genoemde stelsels voorkomen.

Paardenarts.

Zie Geneeskundige Dienst. Het personeel bestaat bij ons uit 1 directeur der veterinaire dienst (majoor), 5 paardenartsen der 1e klasse (kapitein), 5 der 2e klasse (1e luitenant) en 5 der 3e klasse (2e luitenant).

Paardenkracht.

Zie Maten.

Paardentuig of harnachement.

Bij ons te lande bezigt men den rijzadel, een gewijzigde Hongaarsche bok, en de draagzadel en het pakkussen.
a. Zadel. De meest gebruikelijke zadels zijn: 1o. de Hongaarsche bok met een kort en smal zitvlak, hoog van voren en van achteren; 2o. de Duitsche zadel breed en vlak; 3o. de Engelsche zadel, eene wijziging van den Duitschen zadel, vlak en bij de meeste legers als officierszadel gebruikelijk.
De rijzadel der kavallerie bestaat uit den zadelbok en de bekleeding. De zadelbok van ijpenhout vervaardigd, bestaat uit den vóórboom en den achterboom, door de stegen met elkander verbonden, dat zijn platte houten, die evenwijdig met den ruggegraat van het paard loopen. De kamers of schoftvrijheden van den vóór- en achterboom zijn met ijzer beslagen; het hoogste gedeelte van den vóórboom heet knop of zadelknop, dat van den achterboom lepel. Er bestaan verschillende tailles van bokken, zoodat men er voor elk paard een kan uitzoeken. Op den bok is de lederen wolf gespijkerd, zijnde de zit des ruiters; hij is door twee strikriemen met de stegen verbonden. De wolf wordt bedekt door het zadelzitkussen, dat tevens de zijbladen, kwartieren of zweetbladen bedekt, deze laatsten dienen ter bedekking van de gespen en stooten van den ondersingel, ten einde het kwetsen van de beenen des ruiters te voorkomen. De ijzeren stijgbeugels gedragen door de stijgbeugelriemen dienen om te paard te stijgen en de beenen des ruiters te ondersteunen. De genoemde riemen worden door openingen van de zijbladen en door insnijdingen in de stegen getrokken. De ondersingel dient om door middel van singelstooten den zadel op het paard te bevestigen. De hoefijzerzakjes bevatten elk één hoefijzer en 10 hoefnagels en worden aan den halfronden ring bevestigd. Deze ring staat op staartriemkappen, die bestemd zijn om den staartriem aan den rijzadel vast te gespen. Even zoo heeft men aan den vóórboom nog twee borststooten, die dienen om de twee riemen van den borstriem aan den zadel te bevestigen. De regter poetszak uit leder vervaardigd dient tot berging van de schoenen en een gedeelte van het poetstuig. Hij is door een' lederen aanslagriem aan den vóórboom bevestigd en is voorzien van verschillende passanten tot het doorlaten van riemen. De linker poetszak is met of zonder pistoolholster, naarmate de ruiters al of niet met pistool gewapend zijn; de holster is voorzien van een patroonzakje met lamsvacht bekleed. Overigens heeft de poetszak nagenoeg denzelfden vorm als de vroeger omschrevene en wordt op dezelfde wijze bevestigd. Om den zadel op te hangen dient de ophanglis; om den mantel of overjas vóór boven op den rijzadel te bevestigen heeft men den kopmantelriem, terwijl de zijmantelriemen den mantel aan de poetszakken moeten bevestigen.

{==100==} {>>pagina-aanduiding<<}

Nog heeft men twee sluitriemen om de poetszakken op de stegen en den waltrap voor om de bepakking te bevestigen en de pakriemen tot bevestiging van den mantelzak, eindelijk den bovensingel om den waltrap op den zadel te bevestigen. Voor de ruiters met karabijnen bewapend is de zadel nog voorzien van een karabijnschoen met riem om de karabijn te dragen en van een slagriem om haar te bevestigen. Tot bedekking van den zadel en de bepakking dient de waltrap, van laken vervaardigd en omzoomd met een galon en op de punten het nommer van het regiment of het zinnebeeld van het wapen, terwijl de wollen deken onder den zadel gelegd en door den dekensingel bevestigd wordt om het drukken of schaven van de stegen op de ribben van het paard te voorkomen. Men kan al verder tot het zadeltuig rekenen de borstriem en de staartriem, dienende om het te veel achter- of vooruitschuiven van den rijzadel te beletten. De rijzadel der artillerie stemt hiermede, behoudens eenige kleine wijzigingen geheel overeen.
De draagzadel bestaat uit een' bekleeden zadelboom, waartegen het zadelkussen gespijkerd is. De zadelboom van beukenhout is met linnen benaaid en is zamengesteld uit den vóórboom, den achterboom en twee stegen met ijzer beslag versterkt. Uitwendig heeft de draagzadel eene zitting met aangenaaide zijbladen, welke twee gaten hebben ter doorlating van den draagriem en twee passanten waardoor de singel en de singelstoot gestoken worden. De draagriem dient tot het dragen van de twee draagoogen, die door een' buikriem vereenigd zijn en welke de lamoenberriën moeten dragen; voorts heeft men den haamstoot, een singel tot bevestiging van den zadel, drie pakriemen tot bevestiging der goederen van den stukrijder, enz. Onder den draagzadel wordt een blaauwe deken gelegd.
Het pakkussen bij de veldartillerie in gebruik, dient tot het medevoeren van twee mantelzakken en twee overjassen van onbereden manschappen, voorts tot het ophouden der strengen, het bevestigen van staartriem en haamstoot en het zamenhouden der stangteugels door middel van het lederen oog. Het bestaat uit een lederen kussen met opvulsel, waaraan zijbladen of kwartieren bevestigd zijn en dat voorzien is van een belegstuk, een vóór- en een achterbelegstuk. Op het laatste is een lederen fronk met koehaar gevuld, geplaatst. Op de voorzijden bevinden zich lederen poetszakken, voorts heeft men nog een onder- en bovensingel, een enkel kussen en passanten, pakriemen, enz.
De bereden officieren bij de staven en bij de troepen te voet hebben een zadel van Engelsch model, pistoolholsters voorzien van eene kardoes voor zes patronen en holsterkappen van zwarte beerenhuid. In plaats van waltrap hebben zij daarbij eene lakensche schabrak. De officieren bij de troepen te paard hebben hun harnachement in overeenstemming met dat van den troep; zij hebben insgelijks pistoolholsters zoo als hierboven gezegd is.
b. Hoofdstel. Het hoofdstel, dat zoowel voor rij- als voor trekpaarden dient, ook als stalhalster kan gebruikt worden, bestaat hoofdzakelijk uit het kopstuk met keelriem en reserve-kinketting met haak, het dient om het hoofdstel op het hoofd van het paard te doen dragen, den frontriem om het achteruitschuiven van het kopstuk te beletten, twee bakstukken om de streng en het trensgebit te dragen, een neusriem tot bevestiging der bakstukken en teugels tot besturing van het paard door middel van de stang; deze werkt als een hefboom op de lagen van het paard en wordt verdeeld in het mondstuk met tongvrijheid, de scharen met oogen voor de stooten der bakstukken en voor de haak en de S. van den kinketting en sleuven, waarin de teugelringen zich bewegen; de kinketting van tien of twaalf schakels, met haak en S., vormt het steunpunt van den hefboom;

{==101==} {>>pagina-aanduiding<<}

ligt zij te los of ontbreekt zij, dan kan de stang niet werken; de trens, die hetzij met hoofdstel en stang of afzonderlijk met veldhalster gebezigd wordt, dient insgelijks om het paard te bestuven en bevat het gebit, dat eene zachtere werking op de lagen doet dan de stang; het is in het midden gebroken en aan iedere zijde van een oog voorzien, waarin een ring voor de teugels en de stooten; de stooten, welke dienen om het gebit aan de bakstukken vast te maken en de teugels welke het gebit doen werken.
c. Veldhalster. De veldhalster dient om bij gemis van den stalhalster het paard vast te zetten of om het teugelgebit daaraan te bevestigen, wanneer dit afzonderlijk gebezigd wordt. Hij bestaat uit twee bakstukken, waarvan het regter tevens het kopstuk vormt, den frontriem, den keelriem, den neusriem, het kinstuk dienende om den halster onder om het hoofd van het paard te bevestigen, den schaarriem, om het afschuiven van den halster te beletten en de longe.
d. Watersnaffel en Stalhalster. Deze worden alleen in het garnizoen gebezigd.
Van de teugels is de regter twee duim korter dan de linker, daar deze om een vinger meer loopt dan gene; een schuifpassant dient om ze gelijk te houden, moet dus slechts moegelijk verschuifbaar zijn. Alle teugels behalve de stangteugel en de gebitteugel dragen den naam van hulpteugels; zij dienen om het berijden van lastige paarden gemakkelijker te maken en enkele ondeugden te verhelpen; de springteugel wordt met het eene einde onder den buik in den singel, met het andere aan den neus- of keelriem bevestigd; de springriem met het eene enkele einde aan den singel vastgegespt, is aan het andere einde gesplitst en eindigt hier in ringen, waardoor de teugels loopen, zoodat deze door de werking van den springriem onder stompe hoeken naar onderen gebroken worden. De hand doet dus zijne werking van onderen naar boven of minstens waterpas, daar de ringen van den springriem nooit hooger dan de mondspleet mogen zijn; de beide genoemde hulpteugels hebben het nadeel, dat zij eens aangegespt zijnde niet gemakkelijk verlengd of verkort kunnen worden, het paard dus hinderen en het weerspannig maken. Daarom is de dubbele springteugel te verkiezen; deze is in twee riemen gesplitst, welke aan de uiteinden van ringen zijn voorzien. De teugels der kleine trens worden door de ringen gestoken en benevens de andere teugels in de hand gevat, waardoor men vooral bij de eerste afrigting hunne werking op den mond van het paard beter kan regelen. Tot het oprigten dienen de opzetteugels van verschillende gedaante, doch allen in de teugelringen gegespt en door de opzetringen getrokken, die hooger of lager aan de bakstukken bevestigd zijn; zij worden door den ruiter in de hand genomen of aan den zadel bevestigd. Zij beletten te gelijkertijd het bukken, maken echter dikwijls het paard koppig.
Eindelijk heeft men nog de bijzetteugels, die als zeer doelmatig te beschouwen zijn om het paard bij te brengen. De dubbele bijzetteugel bestaat uit twee teugels, die ter weêrszijden aan de singelstooten bevestigd, door een' aan den borstriem aangebragten ring loopen, vervolgens door de ringen van de trens en zich vereenigen in de hand des ruiters. De korte bijzetteugels worden bevestigd voor aan den zadel of onder aan de singelstooten en loopen door de trensringen, van buiten naar binnen om zich in de handen van den ruiter te vereenigen. De enkele bijzetteugel wordt aan de singelstooten bevestigd, loopt onder het opgaande stuk van den borstriem door, dan door den ring van den borstriem, vervolgens door het kinstuk van onderen naar boven, daarna weder door den ring en wordt eindelijk met het uiteinde boven op den zadel bevestigd, om vereenigd met den regter trensteugel in de regterhand genomen of losgelaten te kunnen worden.

{==102==} {>>pagina-aanduiding<<}

Opzadelen en oppakken. Daartoe wordt de deken in zessen gevouwen, door eerst de lengte in drieën toe te slaan en daarna de breedte dubbel te vouwen. De deken wordt midden op den rug van het paard met den gesloten kant naar voren en de twee vouwen regts gelegd. Voorts wordt de zadel waarover singel, borstriem, staartriem en stijgbeugels zijn gelegd met de linkerhand aan den achterboom en de regter aan den vóórboom aangevat en terwijl men regts staat, zacht op den rug van het paard gelegd, zoodanig dat de vóórboom ongeveer 2 palm achter de schoft komt; de singel, borstriem, enz. worden dan afgehangen en de staart van het paard door den ondervork van den staartriem gestoken. Vervolgens gaat men links van het paard, ligt den zadel op en legt hem zoodanig dat het voorste der stegen aan het achtereinde der schouder komt, singelt den zadel ligt aan, waarbij men de regterhand aan den lepel brengt om dezen naar zich toe te trekken, duwt voorts de deken in de kamer naar boven om schoftdrukking te voorkomen, singelt dan den zadel aan en gespt den borstriem vast. Het bepakken der poetszakken geschiedt naar de bepaalde voorschriften; de mantel ter lengte van 1,01 el en ter breedte van 2 palm gevouwen zijnde, wordt op den vóórboom geplaatst en door de verschillende riemen bevestigd; een mondzak en de fourragestrik worden ter regterzijde en een mondzak ter linker zijde tusschen den poetszak en den mantel geplaatst; de haverzak komt onder het kussen op den wolf zooveel mogelijk onder den vóórboom. Voorts wordt de waltrap over den zadel gelegd en de bovensingel om het geheel heen bevestigd. De mantelzak wordt eindelijk door middel van de pakriemen zoodanig bevestigd, dat het midden drie duim boven den waltrap verheven is, terwijl hij naar het beloop van den rug wordt gewrongen. Zoo er hooi wordt medegenomen, wordt dat boven den mantelzak of in hooinetten ter zijde van het paard bevestigd.
Wanneer de karabijn niet in de hand moet worden gedragen, wordt zij met den loop onder den regter poetszak heen, in de schoen geplaatst, de slagriem tweemaal om de greep geslagen en de karabijn zoodanig bevestigd, dat de kolfplaat bijna regt op en neer is en het hoogste gedeelte daarvan een palm boven den rand van den mantelzak uitsteekt en de punt van de karabijnschoen in de strekking van den schouder van het paard is geplaatst.
Optoomen. De linkerarm wordt door de teugels en tusschen het kopstuk en den frontriem van het hoofdstel en den veldhalster gestoken, zoodanig dat men den frontriem naar zich toegekeerd heeft, terwijl de longe tevens over dien arm gelegd is. Aan de linkerzijde van het paard gaande, ontdoet men het van den stalhalster, vat met de regterhand het kopstuk van den veldhalster boven aan, steekt den mond van het paard door den neusriem, brengt het kopstuk over de ooren, gespt den keelriem toe en schuift den voorsten schuifknoop daarvan, als ook dien van den neusriem ligt aan. Vervolgens neemt men de longe in het midden van hare lengte dubbel, steekt dit dubbel gedeelte 2 palm door het ijzeren beugeltje van den linker sluitriem, legt dit naar voren om en omwindt dit gedeelte bijna geheel met het bovenste der longe, welks uiteinde men voorts doorsteekt ter bevestiging van het niet omwondene.
Daarop wordt het hoofdstel, waarvan de keelriem en kinketting der longe los zijn, met de regterhand bij het kopstuk en met de linkerhand bij het mondstuk der stang aangevat, de mond van het paard geopend door met den linkerduim op de linkerlaag te drukken, het mondstuk en het trensgebit in den mond geplaatst, het kopstuk over de ooren gebragt, de maanlok of frontlok bevrijd en de keelriem zeer los aangegespt. Eindelijk wordt de neusriem vastgegespt en de kinketting op zijn plat gedraaid en ingehaakt.
Aftoomen. Men gaat links van het paard, maakt de kinketting, de neus- en

{==103==} {>>pagina-aanduiding<<}

keelriemen van hoofdstel en veldhalster los, ontrolt de longe, neemt de teugels in de regterhand, waarmede het kopstuk van het hoofdstel en de veldhalster wordt aangevat, doet dit van het hoofd van het paard af en steekt den linkerarm door de teugels, waarna het paard onmiddelijk van den stalhalster wordt voorzien.
Afpakken en afzadelen Nadat men de karabijn weggenomen heeft, maakt men de pakriemen los, neemt het hooi, de mondzakken en den mantelzak af, ontgespt de sluitriemen, slaat den waltrap van voren op en neemt de pistool uit den holster, maakt den mantel los, neemt bovensingel, waltrap en fourragestrik af, ontpakt de poetszakken en bergt hun inhoud in den haverzak en rolt den mantel en de pakriemen op. - Staande aan de linkerzijde van het paard ontdoet men het van den staartriem, schuift den linker stijgbeugel aan den riem op, maakt den borstriem aan de linkerzijde los, ontgespt den singel en ontdoet hem van het oog van den borstriem. Voorts ter regterzijde van het paard gaande, schuift men den regterstijgbeuop, legt den staartriem, borstriem en singel over den zadel, neemt dezen aan met de regterhand aan den vóór-, met de linkerhand aan den achterboom, ligt hem op en neemt hem af, waarna de deken insgelijks afgenomen wordt.
Schreiner. Reitkunst. Klatte. Die Zäumungskunst. Tennecker. Die Fertigung der Sattel und Geschirre. von Barth. Nieuw stelsel van harnachement en bepakking voor de kavallerie en artillerie (uit het Duitsch vertaald door Dubois).

Paffus.

Soort van strijdbijl uit de middeleeuwen.

Pagaai.

Schepriem. Pagaaijen. Een vaartuig door middel van een' schepriem in beweging stellen.

Paixhans.

Naam, die dikwijls aan de tegenwoordige granaatkanonnen gegeven wordt. Het was vooral de generaal Paixhans die de invoering dier vuurmonden bij de marine- en kustartillerie bewerkte.

Pakkussen.

Zie Bespanning, Paardentuig.

Pakpaard.

Een paard tot vervoer van bagaadje dienende. Bij de Oostenrijkers noemt men die pakpaarden der troepen, welke de kookketels dragen, ook ketelpaarden. Daar het paard beter geschikt is om te trekken, dan om te dragen, zoo doet men beter de pakpaarden door bagaadjekarren, enz. te vervangen. Alleen ingeval men de bagaadje, die de manschappen onmogelijk zelf vervoeren kunnen bij detachementen in zeer kleine hoeveelheden wil verdeelen en vervoeren of als de gesteldheid van het terrein en der wegen het gebruik van voertuigen onmogelijk maakt, kunnen uitzonderingen, hierop geregtvaardigd worden.

Pakzadel.

Zie Bespanning.

Palander.

Verouderde benaming voor bombardeergaljoot.

Palanka.

Versterking van palissaden van de Hongaarsche en Turksche steden en grensposten, waarbij de palissadering meestal tot bekleeding van een' aarden wal dient, die daarachter is opgeworpen. Van daar dat men bij ons dien naam ook wel geeft aan tamboers uit zwaar hout vervaardigd.

Palikaren.

Grieksche of Albanesche huurlingen, die op Albanesche wijze gekleed en gewapend, vroeger in Turksche dienst stonden. - Men geeft dien naam ook aan de ongeregelde infanterie in het koningrijk Griekenland.

Palintona.

Zie Geschut.

Palissaden.

Stormpalen, schanspalen, palen van 0,50 à 0,65 el omtrek en 3,20 à 3,50 el lengte, van boven aangepunt. Indien zij loodregt of onder eene geringe helling, digt nabij elkander in eene rij in den grond geplaatst zijn, dan verkrijgt men eene palissadering; deze wordt hetzij tot versterking van verschansingen en veldwerken, deels tot vorming van zelfstandige vlugtige veldwerkjes gebruikt. In het

{==104==} {>>pagina-aanduiding<<}

eerste geval behooren de P. tot de hindernissen. Men gebruikt ze zoo gedeeltelijk op den bodem der grachten, in vóórgrachten of ter afsluiting van toegangen, gedeeltelijk op de banketten der werken, vooral op die van den bedekten weg bij het armeren der vestingen. Onder al deze omstandigheden moeten zij zoodanig geplaatst worden, dat zij zoo veel mogelijk aan het gezigt en het vuur van den vijand onttrokken zijn. Indien eene palissadering door daarachter geplaatste infanterie moet verdedigd worden, dan moeten de P. op eenen onderlingen afstand van 6 à 8 duim geplaatst worden, wat overigens meest altijd plaats vindt om het geweer er door te steken. Men gebruikt de P. alleen tot daarstelling van zelfstandige werken, als een aanval des vijands met geschut niet waarschijnlijk is, bijv. bij de versterking van moeijelijk te genaken hoogten of tot sluiting van de keel der werken, die in eerste linie liggen en waarachter zich nog andere werken of stellingen bevinden. Deze wijze van afsluiting levert hier nog het voordeel op, dat als de vijand die werken bemagtigt, men de keel door het vuur der achterliggende werken gemakkelijker kan opruimen dan als zij door eene aarden borstwering gesloten was. Men kan dan buitendien de palissadering nog op verschillende wijzen versterken; eene dier wijzen bestaat daarin, dat men achter de openingen tusschen de P. eene tweede rij stelt van welke tweede rij de koppen niet gepunt en slechts 1,30 boven den grond geplaatst worden; ook kan men de P. langer nemen en dan daarachter een aarden of houten banket opwerpen. Eene dergelijke palissadering wordt ook wel op den bodem van breede grachten aangebragt om deze te bestrijken; het banket vormt hier tusschen de palissadering en de escarp eene soort van gemeenschapsgalerij, die men als zij niet te smal is, nog door kleinere, loodregt daarop staande palissaderingen in verschillende gedeelten kan verdeelen. Ook kan men die gemeenschapsgalerij gedeeltelijk blinderen, om haar op die wijze tegen enfileerschoten te dekken. Twee rijen palissaden op weinig afstand, 2 à 3 el, evenwijdig met elkander geplaatst en geblindeerd kunnen tot vorming van eene bedekte communicatie, van eene caponnière, enz. dienen.
In de zijwanden der blokhuizen stelt men de P. in den regel digt naast elkander, zonder tusschenruimten; het is dan echter noodig daarin schietgaten of schietsleuven te snijden. Ditzelfde heeft ook dikwijls plaats, als de P. tot vorming van barrièren, als afsluiting van ingangen gebezigd worden. Eene verdere versterking der palissaderingen, die in den regel slechts voorkomt, als zij zelfstandig gebruikt worden, is eene daarvoor gemaakte gracht, waarvan de aarde er buiten tegen geworpen wordt tot iets minder dan de hoogte van den aanleg. - Om het uitrukken der P. door den vijand moeijelijk te maken worden zij door eene gording, die aan de binnenzijde op 1,25 of 1,30 el boven den grond vastgespijkerd is, verbonden; somtijds nog door eene tweede op 3 à 4 palen boven den grond. In vroeger tijden bezigde men wel eens gekoppelde P., waardoor men een vak 4 à 6 P. verstond, die door twee gordingen vereenigd waren en die spoedig opgesteld en door touwen als anderzins verbonden, eene palissadering daarstelden. Zulks geschiedde vooral bij de inwendige verdediging van vestingen om spoedig afsnijdingen daar te stellen
Een tamboer is eene afsluiting van palissaden of zware boomstammen, zamengesteld tot verdediging van den uitgang van eenig werk, tot reduit, tot bestrijking van muren, gebouwen, enz. Zij verkrijgen meestal den vorm eener flèche of eener lunette. Als zelfstandige werken geeft men hen meestal eenen spiraalsgewijzen vorm en zij verkrijgen dan den naam van veldtamboers.
Somtijds gebruikte men ook palissaden, die met hun benedeneinde in eenen balk bevestigd waren, welke om zijne horizontale as kon draaijen. Hierdoor kon men de palissadering op den grond nederslaan en eerst oprigten als de vijand zijn vuur

{==105==} {>>pagina-aanduiding<<}

eindigde en tot de bestorming overging. De P., die in de 17de eeuw onder den naam van Turksche ambosaten zeer gebruikelijk waren, hadden op den stomp afgesneden kop eene ijzeren punt en daaronder op het vlak naar den vijand gekeerd, nog twee ijzeren punten, die met elkander eenen hoek van 30o vormden.
Twee gravers, twee timmerlieden en één handlanger kunnen in 10 werkuren 50 à 60 strekkende ellen palissadering zetten; twee timmerlieden kunnen 80 P. per dag behakken en aanpunten. De gesteldheid van den grond, de hoedanigheid van het hout en de geoefendheid der manschappen zullen hierop natuurlijkerwijze eenen grooten invloed hebben. Om eene palissadering te zetten bakent men eerst de rigting af, graaft dan eene geul uit, ter diepte waarop men de P. wil zetten en niet breeder dan noodig is om genoegzame ruimte te hebben. Daarna stelt men van afstand tot afstand eenige P. in de rigting en op de juiste diepte en spant over hunne punten een koord. Eindelijk plaatst men de overige P. zoodanig, dat zij met de punten tegen het koord komen, vult dan de geul met aarde en stampt deze zoo vast mogelijk aan.

Pallasch.

Lange, regte of slechts aan de punt een weinig gekromde sabel als steek- en houwwapen kunnende dienen, het gewone wapen der zware kavallerie.

Palm.

Zie Maten.

Pan.

1o. Van het slot aan het vuursteengeweer, pandeksel zie Slot. 2o. Tappannen zie Affuiten.

Panache.

Staande pluim of vederbos.

Pancerne.

Poolsche ruiter.

Pandoeren.

Dit waren aanvankelijk roovers en huurlingen, die in de 16de en 17de eeuw in Hongarije op de grenzen tusschen Turkije en Oostenrijk rondzwierven en wier diensten door de verschillende partijen der Hongaarsche magnaten afwisselend gebezigd werden. Hunne uitrusting bestond uit een lang geweer, twee pistolen in den gordel, eenen Hongaarschen sabel en één, somtijds twee Turksche messen. In den Spaanschen successie-oorlog streden zij eerst te voet, doch in gering aantal; later in eenige oorlogen tegen de Turken en in 1740 verschenen zij in den Oostenrijkschen successie-oorlog het eerst in Duitschland, waar zij door hunne roofzucht en wreedheid alom vrees verspreidden. Een hunner voornaamste aanvoerders in dezen oorlog was de bekende Von der Trenk, die op eigen kosten een korps P. oprigtte. Hij vermeerderde zijn korps tot op 4000 man, waaruit in 1743 een regiment Hongaarsche infanterie werd gevormd, dat den naam van P. bleef behouden. Hierbij wierf hij nog 600 huzaren en 150 jagers, waarmede hij grootere ondernemingen kon uitvoeren. Men had zooveel dienst van deze ligte troepen, dat zij vermeerderd werden en in 1744 bestonden er reeds verscheidene bataillons van. In den loop van den 7-jarigen oorlog werden zij gereorganiseerd tot grensregimenten, zoodat hun naam verdween.

Panoplie.

Volledige wapenrusting van een' ridder.

Pantometer.

Oude benaming voor hoekmeter.

Pantser, Pantserhemd.

Zie Verdedigingswapenen.

Papenmuts, Papenkap of Bonnet de prêtre.

Een eenvoudige inspringende hoek, waaraan twee vleugels zijn aangebragt. Indien de twee vleugels naar elkander toe loopen, dan noemt men het werk ook wel zwaluwstaart, wordende deze vorm zooveel mogelijk vermeden, omdat de uitspringende hoeken, door deze rigting der vleugels te scherp worden.

Parade.

1o. Zie Schermkunst, 2o. Zie Rijden. 3o. Een militair schouwspel; de troepen, die P. moeten maken voor eenen vorst of eenen hoogen bevelhebber stellen zich in groote tenue, in verschillende liniën, hetzij in linie of in kolonne op, waarbij

{==106==} {>>pagina-aanduiding<<}

meestal de infanterie en veld-artillerie in eerste, de kavallerie en rijdende artillerie in tweede linie (orde van parade) komen. Nadat degene voor wien geparadeerd wordt, langs het front gereden is, waarbij de bataillons enz., waarlangs hij gaat, muzijk maken en eerbewijzen verrigten, laat hij de troepen defileren, gewoonlijk eerst de infanterie met divisiën in open kolonne, de kavallerie in kolonne met pelotons, de artillerie in kolonne met sectiën. Somtijds wordt ten tweeden male door de infanterie met den pas de route, door de kavallerie en artillerie in draf gedefileerd, in Pruissen i geslotene kolonnen. De Russen defileren met regiments-kolonnen, waarbij de bataillons van een regiment naast elkander in gesloten kolonnen zijn geformeerd. Een geoefend oog zal in de wijze, waarop de troepen defileren eenen vrij zekeren maatstaf voor hunne oefening hebben; evenwel is die maatstaf niets meer waard, indien de parademarsch niet voor de vuist volbragt, maar ingestudeerd wordt. Dit geschiedt echter somtijds weken lang en er wordt een kostbare tijd verspild, die zeker nuttiger voor de oefening van den soldaat besteed kon worden. 4o. Wachtparade. Zie Wacht.

Paraderen.

Parade maken. Zie Parade.

Parados.

Rugweer. Zie Traverse.

Paraflanc.

Zie Traverse.

Paraliseren.

Zie Neutraliseren.

Parallel.

Zie Vestingoorlog.

Parallelkazemat.

Zie Kazemat.

Parataxe.

Eene Grieksche krijgsafdeeling van 256 man. Ook gaf men dien naam aan eene zekere slagorde.

Pardoen.

Zie Mast.

Pardon.

Genade of kwartier. De overwonneling vraagt P. als hij zich op genade of ongenade overgeeft en de overwinnaar schenkt P. als hij het leven van zijnen tegenstander spaart. Naar onze hedendaagsche denkbeelden van menschelijkheid, die trouwens ten allen tijde bij beschaafde volken heerschten, is het ruw en onmenschelijk den vijand, die zich gevangen geeft, te dooden; intusschen kunnen bijzondere omstandigheden deze wreedheid wel eens vergeeflijk maken. Het is echter strijdig met de eer. P. te vragen, zoo lang er nog mogelijkheid tot tegenstand overblijft en zoo lang alle middelen tot tegenweer nog niet zijn uitgeput. Zoo zijn er ook ten allen tijde, bij alle langdurige oorlogen afdeelingen geweest, die tot regel aannamen, nooit P. te vragen. Dit was de regel in het begin van den tachtigjarigen oorlog en werd nogmaals door Mansveldt in 1593 gelast. Pappenheim's kurassiers volgden dezelfde wet en insgelijks de Pruissische zwarte huzaren (Doodshoofdshuzaren) in den zevenjarigen oorlog en de vrijkorpsen van Schill en van Lützow; terwijl Napoleon's garde bij Waterloo tot de overgave aangespoord, antwoordde: ‘La garde meurt, elle ne se rend pas.’ - Generaalpardon is eene algemeene kwijtschelding van straf. Zoo wordt bij voorbeeld een generaalpardon gegeven aan alle deserteurs, die binnen zekeren tijd zich weder bij hunne korpsen vervoegen of na verloop van eenen oorlog, aan hen, die in een zeker tijdsbestek gedeserteerd zijn, enz. Eindelijk dient nog gezegd te worden, dat in plaats van het woord P. dikwijls het woord kwartier gebezigd wordt. Zie ook Kwartierhouden. Bij onze militaire wet wordt het roepen van P. of genade door militairen, die bij de executie van een doodvonnis onder de wapens staan met de doodstraf bedreigd.

Pareren.

Een stoot of slag P. Zie Schermkunst.

Park, Artilleriepark, Geniepark.

Men geeft bij belegeringen deze namen aan de depôts van het geheele materieel der artillerie of der genie, waar het geregeld bijeengebragt is (zie Vestingoorlog); tot dit materieel behooren nu ook voorna-
{==107==} {>>pagina-aanduiding<<}
melijk de voertuigen. Men noemt dus ook de regelmatig opgestelde voertuigen eener batterij, eener afdeeling transporttrein, wagenpark of eenvoudig park; vuurmonden, voertuigen parkeren is ze in parken opstellen. Eindelijk noemt men ook park eene bepaalde afdeeling voertuigen, vooral van de artillerie, ook zelfs dan als zij niet geparkeerd zijn. Zoo spreekt men van divisiepark, dat wil zeggen de gezamenlijke artillerie-voertuigen van eene divisie, welke niet bij de batterijen zijn ingedeeld; van het groote park, dat is de gezamenlijke artillerie-voertuigen, die niet bij de divisiën, noch bij de reserve zijn ingedeeld, maar eene tweede reserve der munitie, enz. voor het leger medevoeren. Zie ook Trein. Men noemde vroeger het zware veldgeschut, dat niet bij de troepen was ingedeeld, doch vereenigd in reserve gehouden werd, ten einde in den slag op beslissende punten in groote batterijen gebezigd te worden, parkgeschut.

Parkwagen.

Een wagen bij onze artillerie in gebruik tot vervoer van verschillende behoeften en gereedschappen. Vroeger waren zij onder den naam van prolongewagens, later onder dien van ladderwagens bekend. De wagen kan eene lading van 4000 pond vervoeren. Zie Voertuigen.

Parlementair.

Zie Volkenregt.

Parma.

Rond schild. Zie Schild, Legioen.

Parool.

Het P. en het contresigne dienen tot herkenning voor de voorposten en patrouilles te velde of voor de rondes en patrouilles in de garnizoenen. Het P. is de naam van eenen man, het contresigne de naam van eene stad. De beide woorden worden dagelijks uitgegeven en dagelijks veranderd; zij worden aan alle generaals en hoofdofficieren medegedeeld en aan die officieren en verdere manschappen, die ze voor de wacht- of voorpostendienst noodig hebben. De schildwachten laten niemand door, die niet bekend is met de vereischte woorden. Deze woorden beginnen gewoonlijks met dezelfde letter, bij voorbeeld: Willem, Waterloo en worden ook gezamenlijk met den naam van parool bestempeld. Bij elke veldwacht bepaalt de kommandant buitendien een herkenningsteeken, hetwelk uit een woord of uit eenig zigtbaar of hoorbaar teeken bestaat, waardoor de schildwachten, de patrouilles der eigen veldwacht niet zoo dikwijls behoeven aan te roepen. Het P. is voor een geheel leger hetzelfde, het herkenningsteeken wordt door iederen veldwachtkommandant naar willekeur vastgesteld. Reeds in overoude tijden was het gebruik van het P. bekend en zelfs Aeneas spreekt in zijne verhandeling over de verdediging van steden, breedvoerig over de keuze der woorden en over de middelen om het gevaar van het verraden daarvan te voorkomen. Het openbaren van het P. aan den vijand, wordt volgens onze wetten met den strop gestraft.

Partijganger.

De bevelhebber van eene door hem zelven georganiseerde magt, waarmede hij geheel op zich zelven handelt, onverschillig of die magt 100 man bedraagt, dan of zij een klein leger vormt. Een partijgangerskorps bestaat uit infanterie of uit kavallerie, naarmate de landstreek, waar het werkzaam moet zijn; somtijds zelfs bestaat het uit de drie wapenen. De troepen moeten zoo ligt mogelijk gekleed en uitgerust zijn, omdat snelheid van beweging een volstrekt vereischte van een partijgangerskorps is; wagens en voertuigen mogen er zich niet bij bevinden en de allernoodzakelijkste behoeften moeten op pakpaarden medegevoerd worden. De officieren en manschappen moeten in alle opzigten uitmunten, zelfstandig weten te handelen en gehard zijn tegen allerlei vermoeijenissen, vooral tegen lange, aanhoudende marschen. De bevelhebber moet in het klein alle hoedanigheden van een goed veldheer bezitten. Eenige gidsen en spionnen zullen bijzonder goede diensten kunnen verrigten.

{==108==} {>>pagina-aanduiding<<}

De werkzaamheden van den P. zijn vooral: het observeren van den vijand, het afsnijden van diens communicatiën, zoowel tusschen de verschillende afdeelingen onderling, als met de operatie-bazis, het opligten van koeriers, het aanvallen van kleine detachementen of posten, in één woord het onophoudelijk verontrusten van de vijandelijke troepen. De taak zal meer of minder gemakkelijk zijn, naarmate de terreinsgesteldheid en de geest der bevolking hem begunstigen. De naauwkeurige kennis van het land zal een voornaam hulpmiddel voor den P. zijn, om in zijne ondernemingen te slagen en aan de vervolging des vijands te ontkomen. Zijne voornaamste eigenschap moet rustelooze snelheid zijn. Indien de vijand eene nederlaag geleden heeft, moet hij zijne werkzaamheid verdubbelen om uit de ontstaande verwarring, groote voordeelen te behalen; is het eigen leger geslagen, dan moet de P. trachten kleine voordeelen op den vijand te behalen om het moreel der troepen weder op te wekken.
De beroemdste partijgangers van den nieuweren tijd waren Von Schill, de hertog Van Brunswijk-Oels, Von Tetteborn, Czernitscheff, Von Geismar, Colomb, Lützow, Zumala-Carreguy en Garribaldi.

Partizaan.

Zie Halve Piek.

Pas.

De gewone pas van de Pruissische infanterie der vorige eeuw, welke bij alle bewegingen in het gevecht gebruikt werd, daarbij het vuren en het voor- en achterwaarts rukken in acht genomen, was 70 duim lang en had eene snelheid van 76 of 77 in de minuut. Het is een onnatuurlijke, langzame pas, waarin de man kunstmatig moet geoefend worden. De natuurlijke tijdmaat van een bedaard marcherend man bedraagt 100 in de minuut. In tegenstelling tot den bovengenoemden gewonen pas noemde men gezwinde pas, den P. van 108 in de minuut, die gedurende de Fransche omwenteling voor de beweging van gesloten troepen op het slagveld gebezigd werd en die thans bij eene lengte van 75 duim onze gewone P. is. Bij 130 in de minuut verkrijgt men den versnelden pas, die als stormpas (pas de charge) voor bajonetaanvallen gebezigd wordt. Indien gesloten infanterie gedurende de beweging voorwaarts of achterwaarts evolutiën verrigt, dan moeten de evolutie-eenheden, welke daarbij den grootsten afstand hebben af te leggen, een nog sneller P., den looppas van 165 in de minuut en van 80 duim lengte gebruiken. Deze wordt ook door de kavallerie bij het verspreiden, het verzamelen, enz. gebezigd. De looppas bij de Franschen gebruikelijk (Pas gymnastique) heeft eene lengte van 83 duim en eene snelheid van 165 à 180 in de minuut. De Fransche jagers gebruiken dezen P. ook in gesloten orde en voor groote afstanden, zoodat zij in 27 minuten eenen afstand van 4000 el afleggen. Het voornemen om dezen P. bij de geheele Fransche infanterie in te voeren is voorloopig uitgesteld. Overigens bezigt tegenwoordig de infanterie van alle legers den looppas tot bewegingen in gesloten orde, hoewel niet op zulke groote afstanden als de Fransche jagers, waar de zaak wel wat overdreven wordt. De veldtogt in de Krim heeft trouwens bewezen, dat de eischen, die men aan de jagers en de overige ligte infanterie in naam deed, in der daad niet zoo groot waren. De lange-wegpas (pas de route) is bij de instructie gelijk aan den gewonen pas: bij eene kolonne op weg zal ze naar de omstandigheden geregeld worden. Bij eene afdeeling, die den P. verloren heeft, wordt het kommando: In den pas! gedaan, waarop de manschappen de oogen naar de guides wenden en den P. aannemen. Bij marschen behoeven de manschappen niet in den P. te loopen; het is voldoende, dat zij op hunne plaatsen blijven.

Pas-de-souris.

Men geeft dezen naam aan de trappen, die in de afrondingen en de inspringende hoeken eener contrescarpe zijn aangelegd om eene gemeenschap tusschen de drooge gracht en den bedekten weg daar te stellen.


{==109==} {>>pagina-aanduiding<<}

Passavolanten.

Zie Overkompleet.

Passieve verdediging.

Zie Gevecht.

Patentboussole.

Zie Boussole.

Patricks-orde. (St.)

Den 5den Februarij 1783 door koning George III voor Ierland gesticht. Het aantal ridders is op 16 bepaald.

Patrijsmortier.

Een mortier in 1693 door Petri uitgevonden en waaruit eene bom en 13 handgranaten gelijktijdig geworpen werden. In de zeer dikke wanden van den mortier waren verschillende uitboringan evenwijdig aan de as, welke door middel van zundgaten met de ziel van den mortier in gemeenschap stonden. De granaten werden nu in deze uitboringen geladen. Somtijds verving een houten spiegel met gaten voor de granaten, de verschillende zielen.

Patroon.

Een gereed schot, waarbij het projectiel en de buskruidlading tot een geheel vereenigd zijn of ook wel alleen de buskruidlading in eenen zak of huls besloten, hetzij voor vuurmonden, wier projectiel niet met de lading kan verbonden worden, hetzij voor seinschoten, enz. De patronen worden onderscheiden in patronen voor draagbare vuurwapenen en in patronen voor kanon en houwitser, meer algemeen kardoezen genoemd.
Voor draagbare vuurwapens heeft men scherpe en losse patronen, waarvan de eersten met, de anderen zonder kogel zijn. Bij ons te lande bestaan de hulzen der patronen uit eene binnenhuls van kaartpapier en wit patroonpapier en eene buitenhuls van wit patroonpapier. Uit een vel kaartpapier snijdt men 156 regthoeken en uit een vel patroonpapier 28 stukken voor de binnen- of 18 stukken voor de buitenhulzen. Eerst vervaardigt men de binnenhuls door kaart- en patroonpapier om den rolder te wikkelen en de huls te sluiten door het overschietende patroonpapier naar binnen te drukken. De kogel komt voorts met de punt in de binnenhuls en daarom heen wordt nu de buitenhuls gerold en digtgeplooid; voorts wordt de P. met de behoorlijke lading buskruid gevuld en daarna digtgemaakt door het papier boven de buskruidlading ineen te draaijen engedeeltelijk naar binnen te drukken. De P. wordt dan onderzocht en gemald en eindelijk het kogeleinde ter diepte van 2 duim in een mengsel van gesmolten vet en was gedoopt. Tien patronen worden met een pakje van 12 slaghoedjes tot één pakje vereenigd. Om met de genoemde patroon te laden, scheurt men het papier boven het buskruid af, schudt dit in den loop, draait dan de patroon om, zet haar in de monding, scheurt het papier weg dat boven het cylindrische gedeelte van den kogel zit en zet het projectiel aan. In Engeland gebruikt men patroonpapier, dat waterdigt gemaakt is en zoodanig zamengesteld, dat het even als de lading volkomen verbrandt. De losse patronen bestaan slechts uit ééne huls van blaauw patroonpapier; men verkrijgt er 20 uit een vel en de patronen worden van onderen met bindtouw vastgebonden en van boven met eene dubbele vouw gesloten.
De oudste patronen voor draagbare vuurwapens kunnen wij ontdekken in de houten of koperen kruidmaatjes der muskettiers (zie Bandelier en Handvuurwapens) en gelijktijdig met deze schijnt Alva in 1567 aan zijne haakboogschutters te paard patronen gegeven te hebben in lederen zakjes, die echter evenmin als de genoemde kruidmaatjes het projectiel bevatten; zij werden in een buskruidzak aan den bandelier gedragen. De papieren patronen kwamen eerst onder Gustaaf Adolf in gebruik en daarmede ook de patroontasch. De papieren patroonhulzen voor de infanterie, die gelijktijdig den kogel bevatten, waarbij echter nog de kruidhoorn bleef bestaan om kruid op de pan te schudden werden eerst algemeen na de invoering van het bajonetgeweer, dat is op het einde der 17de eeuw.
De artillerie-patronen of kardoezen worden onderscheiden in saaijen, papieren met

{==110==} {>>pagina-aanduiding<<}

saaijen bodems en papieren. De laatsten worden bij het batterijgeschut gebezigd, dat meestal zeer langzaam vuurt, waardoor men na ieder schot den teruggebleven bodem van de kardoes uit de ziel kan verwijderen. Men geeft aan die papieren kardoeszakken bij voorkeur saaijen bodems en verkrijgt daardoor nog eene aanzienlijke bezuiniging met betrekking tot saaijen zakken. Deze laatsten worden uitsluitend tot het veldgeschut gebezigd, daar de saai weinig rekt of afscheurt en geene vonken in de ziel achterlaat. Bij het veldgeschut worden de kogels opgeklost, en bij de 6 
{== afbeelding 	==} {>>afbeelding<<}
    
 kanonnen de kardoes aan den opgeklosten kogel vastgebonden. De kartetsen van 6 
{== afbeelding 	==} {>>afbeelding<<}
    
, de kogels en kartetsen van 12 
{== afbeelding 	==} {>>afbeelding<<}
    
 worden niet met de kardoezen verbonden.
Volgens Fronsperger zouden de kardoezen reeds omtrent de helft der 16de eeuw in gebruik geweest zijn; volgens Moritz-Meijer zoude Gustaaf Adolf ze eerst in 1620 hebben ingevoerd, terwijl weder anderen beweren, dat zij eerst in de helft der vorige eeuw algemeen werden.

Patroonkaisson.

Zie Kaisson.

Patrouille.

Zie Veiligheidsdienst.

Pauk.

Zie Keteltrom. In de vorige eeuw kregen de regimenten ligte kavallerie, die zich bijzonder onderscheiden hadden, als belooning de vergunning om P. te mogen voeren. Van daar kregen zij eene groote waarde en achtte men hun verlies voor den vijand, niet minder dan dat van den standaard.

Pavesa.

Zie Schild.

Pedites.

Voetvolk bij de Romeinen.

Pees.

P. van den boog. Zie Boog.

Peik.

Lijfwacht van den Turkschen sultan. Peik-bachi. Hoofdman, bevelhebber van de lijfwacht.

Peillood.

Lood om de waterdiepten te meten, te peilen.

Peilschaal.

Een verdeelde maatstok, die loodregt in het water gestoken wordt en waarop men de waterdiepten kan aflezen.

Pekkransen, Pekfascines.

Deze dienen deels tot verlichting van batterijen, loopgraven, enz. deels tot in brand steking van bruggen, blokhuizen of ander houtwerk.

Peloton.

Eene afdeeling van een bataillon en daarvan de evolutie-eenheid. Eene kompagnie wordt tegenwoordig gewoonlijk in twee pelotons verdeeld; waar echter de kompagniën zeer zwak zijn, vormen zij slechts één P. (zie Formatiën). In vroegere tijd verstond men door P. elke willekeurige kleine gesloten afdeeling in tegenstelling tot het bataillon, dat steeds eene grootere afdeeling was. Pelotonsvuur is dat vuur der infanterie, waarbij de pelotons afwisselend vuren, bijv. eerst opvolgend de onevene en daarna de evene. Bij de Pruissen uit de 18de eeuw en naar hun voorbeeld ook bij de meeste andere legers, maakte het P. dat aan de beurt was om te vuren drie passen vooruit, als het bataillon stilstond of avanceerde, terwijl het bij het retireren drie passen achterbleef; de pelotons-kommandant maakte aan den regtervleugel één pas vooruit om het vuur te kommanderen. Het pelotons-vuur te kunstmatig en zelden te pas komende is thans ook bij ons afgeschaft; echter zoude het in het avanceren of retireren bij straatgevechten met vrucht kunnen worden gebezigd. Men gaf in de 17de eeuw ook den naam van P. aan de kleine afdeelingen muskettiers van 24 tot 40 man, die men tusschen de eskadrons kavallerie verdeelde.

Pels.

De P. is een kleedingstuk van de huzaren, die dolmans dragen. In den oorsprong was het eene gewone schapenvacht, die als mantel diende, later werd de P. los om den hals geslagen en werd het een nutteloos sieraad. De P. hebben niet altijd dezelfde kleur als de dolmans. Indien regimenten huzaren naar hunne kleeding roode, groene, blaauwe huzaren genoemd worden, dan bedoelt men daar-
{==111==} {>>pagina-aanduiding<<}
mede de kleur der dolmans. Waar de attila ingevoerd is, dragen de huzaren geene pelsen.

Peltasten.

Een soort van voetvolk, het midden houdende tusschen de zwaaren ligtwapenden. Zij droegen hunnen naam naar een klein schild pelta en werden bij voorkeur aan het hoofd der aanvallende troepen geplaatst.

Pempade.

Afdeeling van 5 man bij de Grieksche krijgsmagt.

Pensioen.

Een jaargeld, hetwelk aan officieren en soldaten, die wegens ouderdom of ongeschiktheid niet meer kunnen dienen, wordt uitbetaald. De pensioenen zijn natuurlijk niet ouder dan de staande legers (zie Invalide); hun bedrag vermeerdert met den rang en den diensttijd van den gepensionneerde; in den regel tellen daarbij oorlogsjaren dubbel, somtijds nog meer, zoo als bijv. in den jongsten tijd den verdedigers van Sebastopol, bij bijzonder keizerlijk besluit elke maand van het beleg voor een dienstjaar werd berekend. Het bedrag van het P. is in verschillende staten zeer ongelijk; het hoogst is het in Engeland, het laagst in Rusland. Hooge pensioenen zullen bij den gewonen loop der zaken en onder overigens gelijke omstandigheden het vrijwillig verlaten van de dienst bevorderen en vermeerderen, lage daarentegen dit belemmeren. Indien de pensioenen zeer hoog zijn, willen ook de regeringen niet gaarne pensionneren en dit leidt tot het behouden van eene overgroote menigte oude officieren, die naauwelijks meer hunne pligten kunnen vervullen, en waarmede men ten slotte te velde moet trekken of die men bij eenen dreigenden oorlog met geheele massa's moet pensionneren, welke beide gevallen niet zeer voordeelig zijn. Pensioenfonds noemt men eene kas, voor de betaling der pensioenen die gedeeltelijk door kortingen op het tractement der dienstdoende officieren, gedeeltelijk door toelagen van den staat of andere inkomsten gevormd wordt. Onderstandsgelden noemt men eene soort van P. aan ontslagen officieren, hetzij voortdurend, hetzij voor een bepaald aantal jaren gegeven, waardoor zij tijd moeten winnen om een ander beroep te kiezen.
De bepalingen in de wet van 18 Augustus 1851 bij ons te lande omtrent het P. bestaande, zijn de volgende:
Officieren worden op hunne aanvrage op pensioen gesteld: a. in geval van 40-jarige dienst gepaard met 55-jarigen ouderdom, b. in geval van verwonding of verminking in den strijd bekomen of veroorzaakt door gevorderde of bevolene diensten of ter zake van ziels- of ligchaamsgebreken, die het gevolg zijn van omstandigheden, verrigtingen en vermoeijenissen aan de uitoefening van de militaire dienst verbonden, voor zoo verre die verwonding, verminking, ziels- of ligchaamsgebreken den belanghebbende tot de verdere waarneming van de militaire dienst voor altijd ongeschikt maken. In beide gevallen kan de officier zijn regt op pensioen doen gelden. Officieren kunnen zonder hunne aanvraag op pensioen worden gesteld in de gevallen: a. van 40-jarige dienst, al of niet gepaard gaande met 55-jarigen ouderdom, b. van 55-jarigen ouderdom, ofschoon geen 40 jaren dienst hebbende, c. van punt b hierboven gemeld, verwonding of verminking, enz., d. van geheele ongeschikt heid voor den stand van officier, door het verlies van die vermogens van geest en ligchaam, welke daarvoor gevorderd worden, na minstens dertig jaren dienst en niet vallende in de termen van lett. c en e; e. van verwonding, verminking, ziels- of ligchaamsgebreken, hoezeer niet ontstaan in den strijd, of veroorzaakt door omstandigheden, verrigtingen of vermoeijenissen aan de militaire dienst verbonden, maar ook niet het gevolg van eigene moedwillige handelingen of van ongeregeld gedrag, voor zoover die verwonding, verminking, ziels- of ligchaamsgebreken den belanghebbende tot de verdere waarneming van de militaire dienst voor altijd ongeschikt maken

{==112==} {>>pagina-aanduiding<<}

en hij minstens 20 jaren dienst telt. Zoo die diensttijd minder mogt zijn, wordt hij tijdelijk op pensioen gesteld.
Gepensionneerde officieren kunnen in tijden van oorlog of gevaar opgeroepen en weder in dienst gesteld worden. Zoo zij zonder geldige redenen aan de oproeping niet voldoen, dan wordt hun pensioen tijdelijk geschorst, tot dat de gepensionneerde officieren, die aan de oproeping hebben voldaan, bij algemeenen maatregel van hunne verpligting tot de dienst worden ontslagen.
De pensioenen zijn op de volgende wijze vastgesteld: luitenant-generaal ƒ 3000, generaal-majoor ƒ 2400, kolonel ƒ 1800, luitenant-kolonel ƒ 1500, majoor ƒ 1300, kapitein ƒ 900, 1e luitenant ƒ 600 en 2e luitenant ƒ 500. Voor het verlies van een der ledematen wordt dit P. met 1/4, voor dat van twee of meer ledematen met 1/6 verhoogd; dit laatste ook bij het geheelen onherstelbaar verlies van het gezigtsvermogen in beide oogen. Een subaltern officier die zes jaren gediend heeft in den rang, waarnaar zijn pensioen moet worden berekend, verkrijgt eene verhooging van 1/10 van dat pensioen. Voor elk jaar dat hij langer denzelfden rang heeft bekleed, wordt het P. nog met 1/60 verhoogd; evenwel zoodanig dat de geheele verhooging niet meer dan 1/5 mag bedragen. Indien de officier zijne volle dienstjaren niet bezit, dan wordt elk dienstjaar op 1/40 van het geheele pensioenbedrag berekend. Bij minder diensttijd dan van twintig jaren wordt het pensioen op de helft van het volle pensioenbedrag bepaald.
Voor militairen beneden den rang van officier zijn dezelfde regels in de hoofdzaak geldig. De diensttijd is daarbij op 30, de ouderdom op 50 jaren bepaald.

Pentacosiarchie.

Grieksche afdeeling van 500 voetknechten.

Pentecontarchie.

Bende van 64 ligtgewapende voetknechten.

Pentécostijs.

Bende van 50 krijgslieden.

Percussiebuis, Percussieprojectilen.

Zie Ontstekingsmiddelen.

Percussiemijn.

Zie Mijnen.

Percussieslot.

Zie Slot.

Periactes.

Grieksch krijgstuig.

Permanent.

Duurzaam. Permanente werken of versierkingskunst in tegenstelling tot veldwerken en veldverschansing.

Pers.

Velddrukpers. Men voert te velde bij den grooten generalen staf, alsook bij de staven van legerkorpsen gewone boekdrukkers- als ook steendrukkerspersen mede, ten einde orders, proclamatiën, enz. met snelheid te vermenigvuldigen. De soort van steendruk, die voor het gebruik te velde het meest geschikt is, is eene soort van autographie. Het stuk, dat vermenigvuldigd moet worden, wordt met eene bijzonder toebereide soort van inkt op een geprepareerd papier geschreven, daarna op steen overgebragt en eindelijk door middel van de P. op gewoon papier gedrukt. Men kan op deze wijze ongeveer 500 afdrukken maken. Is een grooter aantal afdrukken noodig, dan moet de boekdrukkerspers gebezigd worden. Het materieel van eene veldpers moet op afzonderlijke wagens vervoerd worden. In den laatsten tijd heeft men proeven genomen, om den geheelen toestel zoodanig in te rigten, dat het drukken op den wagen zelf kan plaats hebben. Waar men zulk eene inrigting niet heeft, moet het personeel der veldpers goed geoefend zijn om den toestel spoedig af te laden, op een geschikt punt op te slaan en na het gebruik weder snel op te laden.

Persen.

1o. P. van de kruidsas. Zie Buskruid. 2o. P. van ronde geweerkogels uit cylindrische staven gegoten lood door de werking van twee stempels, die elk de gedaante van eenen uitgeholden halven bol hebben. De geperste kogels hebben eene meer gelijkmatige digtheid dan gegoten. Deze wijze van vervaardiging wordt

{==113==} {>>pagina-aanduiding<<}

bij puntkogels gewoonlijk niet toegepast, eensdeels door de moeijelijkheid om stempels daarvoor te vervaardigen, anderdeels omdat de ongelijke digtheid, daarbij vrij onverschillig is. 3o. P. van hooi onder eene hydraulische pers, om het voor vervoer te water of te land minder ruimte te doen beslaan, - ongeveer 1/10 van de oorspronkelijke. Zie Milit. Spectator VIe Deel.

Persien.

Schild, dat tot bedekking der werklieden diende.

Perspectief.

Zie Teekenen.

Petard.

1o. Eene soort van metalen mortier met een zundgat in den bodem, die met buskruid gevuld met de monding op eene plank geschroefd wordt, waarmede hij aan poorten, muren, palissaderingen, enz. gehangen wordt, om deze door het ontbranden zijner lading te doen springen of er een gat in te slaan. De uitvinding der P. wordt volgens sommigen toegeschreven aan de Hugenoten, die er het eerst gebruik van maakten, tegen een klein kasteeltje in Rouergue, terwijl Hendrik IV er in 1579 de poorten van Cahors mede liet springen. De P. is tegenwoordig zelden meer gebruikelijk; men bereikt het doel even goed met een zak buskruid, die zoo mogelijk ingegraven of met zandzakken bedekt wordt. 2o. Eene met buskruid gevulde uitholling in rots of metselwerk.

Petarderen.

Hierdoor verstaat men het maken van kleine mijnkamers in rots of metselwerk, die over een gedeelte harer lengte met buskruid gevuld en voorts met klei, steengruis en zand toegestopt worden. Om deze werkzaamheden te verrigten zijn de mineurs voorzien van een petardeerijzer, eene petardeernaald, een uithaler, eene ruimnaald, een aanzetter en een handmoker.

Petrinal.

Zie Handvuurwapens.

Phalangarch.

Bevelhebber eener phalanx.

Phalangarchie.

Kleine phalanx.

Phalangiten.

De troepen, die de phalanx uitmaakten, namelijk de hopliten en de peltasten.

Phalanx.

Met dezen naam bestempelden de Grieken zoowel een zelfstandig korps, in welke beteekenis de phalanx met de zamengestelde divisie der nieuwere tijden kan vergeleken worden, als de gevechtsstelling hunner geharnaste voetknechten, de hopliten en de peltasten. Deze droegen gezamenlijk den naam van phalangiten, terwijl de bevelhebber eener P. phalangarch genoemd werd.
De oorsprong dezer taktische opstelling klimt tot de tijden van den Trojaanschen oorlog op. Wel is waar is de opstelling in groote massa's op een groot aantal gelederen steeds eigen geweest aan de oude volken van Azië en Afrika, maar tot nog toe hadden de Grieken hoogstens massa's van 500 man gevormd, omdat de meeste Grieksche staten zelden meer zwaargewapenden te velde bragten en hunne ligtgewapenden eerst later eene taktische formatie kregen. Toen evenwel tallooze Grieksche volksstammen zich in den Trojaanschen oorlog vereenigden en lang te zamen bleven, gevoelde men de noodzakelijkheid van eene nieuwe opstelling. De syntagme of xenagie, de kompagnie, eene afdeeling van 256 man op 16 gelederen schijnt de taktische eenheid geweest te zijn; twee syntagmes naast elkander geplaatst vormden de pentacosiarchie, het bataillon; vier de chiliarchie, het regiment; acht de merarchie of telarchie, de brigade, en zestien de eenvoudige P. die alzoo uit 4096 zwaargewapenden op 16 gelederen bestond. Ook de onderdeelen van de syntagme hadden hunne bijzondere namen. Zoo heette één rot van 16 man lochos, de zamenvoeging van twee rotten dilochie, die van twee delochiën tetrachie en die van twee tetrachiën taxiarchie.
Volgens sommigen moet deze geheele magt een gesloten geheel gevormd hebben,

{==114==} {>>pagina-aanduiding<<}

volgens anderen waren reeds de syntagmen, ten minste de pentacosiarchiën door intervallen van elkander gescheiden. Hierbij moet men opmerken, dat de Grieken, zoo wel in gesloten als in geopende stelling streden; in het eerste geval bedroeg de onderlinge afstand der manschappen ongeveer ééne el (bij de geheel gesloten stelling slechts één halve el), in het laatste geval twee el. Daaruit volgt noodzakelijk dat de syntagmen reeds met tusschenruimten moesten staan, om zonder tijdverlies de eene of andere opstelling aan te nemen; bij de geopende stelling verdwenen dan waarschijnlijk de oorspronkelijke intervallen. - De eenvoudige P. waarbij nog een onbepaald aantal psiliten of ligtgewapenden kwam, bleef eeuwen lang de grootste taktische legerafdeeling en de phalangarchen waren geheel zelfstandig. In den slag bij Marathon vormde men voor het eerst eene diphalangarchie of dubbele P. en later onder Philippus van Macedonië werden zelfs vier gewone phalanxen naast elkander geplaatst. Zulk een tetraphalangarchie, gewoonlijk groote Macedonische phalanx genoemd, bestond in ronde getallen uit 16000 hopliten, 8000 peltasten, 4000 psiliten en 4000 cataphracten of geharnaste ruiters. Dit was geruimen tijd de normale formatie, hoewel men natuurlijk daarvan wel eens afweek, als het voorhanden aantal strijders van eene soort niet voldoende was.
De Lacedemoniërs hadden eene andere indeeling en zamenstelling der P. aangenomen. Bij hen bestond de P. slechts uit drie chiliarchiën; elk daarvan bestond uit 2 mora's of 4 taxiën. De zwaargewapenden waren op 12 gelederen gesteld; ligtgewapenden hadden zij zeer weinig en ruiters eerst in latere tijden.
Onder Alexander den Grooten had gedurende de oorlogen in Azië eene aanzienlijke vermindering van het aantal gelederen plaats, vooral omdat zijne tegenstanders hem altijd trachtten te overvleugelen. Hij moest dien ten gevolge zijn front, ten koste van de diepte verlengen, het leger daarentegen door vermeerdering van het aantal zelfstandige korpsen manoeuvreervaardiger maken. De normaalstelling der P. was nu op 8, somtijds slechts op 6 gelederen.

Philarch.

Generaal der ruiterij van de gealliëerden.

Piek.

1o. De P. is een stootwapen met lange schaft en dunne ijzeren punt en was het voornaamste wapen der zware infanterie vóór de algemeene invoering van het bajonetgeweer. De P. der oude Grieksche phalangiten was ongeveer 8 à 10 voet lang. Iphicrates verlengde hem tot op 12 voet en onder de Macedonische koningen kreeg de P. aldaar saris genoemd, zelfs eene lengte van 16 voet, waarbij hij niet in het midden, maar met beide handen aan het achtereinde werd vastgehouden, zoodat bijna zijne geheele lengte voor het front van het gelid uitstak. De Zwitsersche pieken tot op het einde der 15de eeuw waren niet langer dan 10 voet, in Italië begon men met de schaft te verlengen en in het eerste vierde gedeelte der 16de eeuw kwam bij het voetvolk van alle mogendheden eene P. van 17 à 18 voet lengte in gebruik, die op dezelfde wijze als vroeger de saris gehanteerd werd. Alleen de Zwitsers maakten hierop eene uitzondering en vatten de schaft in het midden aan. In de 17de eeuw werd de piek of spies weder korter gemaakt tot op 14 à 15 voet. Na de invoering van het bajonetgeweer behielden alleen de officieren en onderofficieren nog halve pieken, partizanen, spontons, enz. en tegenwoordig is dit wapen bij de infanterie geheel verdwenen. Zie ook Halve piek, Lans. Tot de uitrusting der schepen behooren ook thans nog enterpieken. 2o. In de oorlogsschepen het onderste, smalle ruim in het achterste gedeelte van het schip, waarin de konstabel zijn voorraad aan laadgereedschap bewaart.

Piekenier.

Spiesdrager. Zie Infanterie en vergelijk Kavallerie.

Pijl.

1o. Projectiel van den handboog, terwijl de schicht of bout dat van den

{==115==} {>>pagina-aanduiding<<}

voet- of kruisboog is. 2o. Vuurpijl. Zie Vuurpijlen. 3o. P. van een gewelf. Zie Kazemat.

Pijler.

Zie Bruggen.

Pijper.

Zie Muzijk.

Pik.

IJzeren werktuig van eane langwerpig vierkante gedaante, die in een punt te niet loopt. Het is voorzien van een gat tot inlating van den houten steel.

Piket.

1o. Zie Veiligheidsdienst. 2o. In het algemeen een beschikbare troep. In Zwitserland noemt men een troep op piket stellen, haar aankondigen dat zij zich gereed moet houden om elk oogenblik te kunnen uitrukken. Eenige troepenafdeelingen, die in bepaalde tijdperken naar dienstbeurt afgelost worden zijn in elk kanton bestendig op piket. Wanneer nu gedurende dien tijd troepen opgeroepen worden, zijn zij het eerst aan de beurt.

Pikettering.

Eene P. bestaat uit een aantal aangepunte piketpaaltjes van 3 à 4 duim dikte en 0,6 à 1 el lengte, die in rijen en in verband digt bij elkander in den grond geslagen worden, zoodat er 50 à 60 per vierkante el komen. Zij worden geplaatst tusschen de wolfskuilen, op de berme, aan den voet van het contres-carp-talud, vóór palissaderingen tot verdediging ingerigt, op smalle toegangen, enz. De P. moet binnen het bereik van het geweerschot aangebragt worden en de paaltjes zoo digt bij elkander staan, dat men er de voeten niet tusschen kan plaatsen. Tevens moeten zij op ongelijke hoogten en schuins met de punt naar den vijand ingeslagen worden, terwijl de P. 3 à 4 ellen breed moet zijn, opdat de vijand er niet over heen zoude springen. Twee man kunnen ongeveer 14 vierkante ellen P. per dag stellen.

Pikhouweel.

Dit werktuig bestaat uit een houweel aan de eene en een pik aan de andere zijde, waartusschen zich een gat bevindt tot inlating van den steel.

Pilum.

De eigenaardige werpspies van het oude Romeinsche voetvolk. Men onderscheidde het zware P., dat aan eene houten cylindervormige of vierkante schaft van 1,41 el (4 1/2 voet) eene ijzeren punt van dezelfde lengte had, die ter halver lengte in de schaft was ingelaten en van een' weerhaak voorzien was. Het geheel woog 5 pond. Dit P. was van de Punische oorlogen af, tot in den lateren Romeinschen keizertijd gebruikelijk.
Buitendien had men in vroeger tijden een ligt P. van dezelfde lengte, doch van minder gewigt. Het zware P. kon slechts op zeer korten afstand, 10 à 15 passen, geworpen worden en diende tot onmiddelbare voorbereiding van den aanval met het zwaard in de vuist.

Pin, Pinkussen.

Zie Voorwagens.

Pionnier.

Zie Genietroepen.

Pionniers-gereedschap.

Het gereedschap, dat tot militaire werkzaamheden in het veld gebezigd wordt. Het wordt gedeeltelijk gerequireerd en bij uitgestrekte werken zal men dit middel niet kunnen ontberen, gedeeltelijk wordt het door de genietroepen en in de genieparken op wagens (parkwagens) medegevoerd, gedeeltelijk eindelijk door de manschappen zelf gedragen. Dit laatste is het draagbare gereedschap. Bij de genietroepen draagt elke man in den regel een grooter stuk, hetzij een bijl, een pikhouweel, een schop, elke onder-officier twee kleinere stukken, namelijk een handbijl en eene rondzaag, alles in lederen foudralen en door middel van riemen over de schouders gehangen. Bij de infanterie en de kavallerie voeren bij elke kompagnie of eskadron slechts zeer weinig manschappen een stuk gereedschap mede voor de meest noodzakelijke werkzaamheden. Bij de artillerie wordt het P. niet gedragen; de affuiten en andere voertuigen bieden gelegenheid genoeg aan, om het

{==116==} {>>pagina-aanduiding<<}

gemakkelijk te vervoeren. In den 80-jarigen oorlog in de Nederlanden in het begin der 17de eeuw vond men het reeds doelmatig, dat bij iedere kompagnie haakbus-schutters te paard, ongeveer 6 man elk een bijl medevoerden, om daarmede kleine technische werkzaamheden, het vernielen van bruggen of versperringen, enz. te kunnen verrigten.

Pistool.

Zie Handvuurwapens. Draaipistool, gelijkluidend met revolver.

Pistoolholster.

Kokers van sterk leder aan weerszijden van den zadel geplaatst.

Pivot.

Spil. Bewegingen au P. mouvant, met bewegelijke spillen, waarbij men zonder halt te houden tot eene andere formatie overgaat. Zie Spil, Evolutiën.

Plaats.

In de militaire taal elke plaats, waarin bezetting ligt. In iedere P. bevindt zich een plaatselijk kommandement, dat bestaat uit den plaatselijken kommandant en de officieren, die hem als plaatselijke adjudanten zijn toegevoegd. Indien er geen afzonderlijke plaatselijke kommandant aanwezig is, dan wordt die betrekking waargenomen door den oudsten in rang zijnden officier in de P.; in zeer belangrijke plaatsen draagt hij dikwijls den titel van gouverneur. De plaatselijke kommandant houdt de militaire politie in de P., regelt alles wat de garnizoensdienst betreft en heeft regtsmagt over alle militairen, benevens alle militaire ambtenaren, die niet bij de troepenafdeelingen zijn ingedeeld of daartoe behooren. Bij eenige legers dragen de plaatselijke adjudanten den naam van plaatsmajoor, hetgeen ook vroeger bij ons het geval was. De plaatselijke staf bij ons leger bestaat thans uit 2 plaatselijke kommandanten der 1e klasse (kolonels), 4 der 2e klasse (kolonels of luitenant-kolonels) en 3 der 3e klasse (luitenant-kolonels of majoors), 10 plaatselijke adjudanten der 1e klasse (kapiteins) en 16 der 2e klasse (1e of 2e luitenants).

Plakwerk.

Eene bekleeding van taluds met vette leem of klei. Deze leem of klei, goed vochtig en kneedbaar, wordt in lagen van 30 duim dikte en 30 à 50 duim breedte opgewerkt en sterk aangestampt en voorts met eene zoogenaamde aardplak onder het bestaande profiel geslagen. Het P. wordt alleen gebezigd voor niet te steile hellingen, buitentaluds, escarp- of contrescarp-taluds en is in het veld weinig in gebruik, daar het werk slechts langzaam voortgaat. Vijf arbeiders kunnen in één dag ongeveer 14 vierkante ellen talud met P. aanleggen.

Plakzoden.

Zie Zoden.

Plan.

1o. Platte grond van eene landstreek, van eenig werk, van een gebouw, enz. Zie ook Kaart. 2o. Gelijkluidend met voornemen, beschikking tot eenige militaire onderneming. 3o. P. van bewapening. Zie Armement.

Planchet.

Zie Meettafel.

Planton.

Zie Ordonnans.

Plateau.

Gelijkluidend met hooge vlakte. Zie Armement.

Plathoef.

Zie Hoef.

Platinadraad.

Zie Ontstekingsmiddelen.

Platteforme.

Bovenplat der gekazematteerde torens of defensieve kazernes, meestal tot plaatsing van geschut ingerigt.

Platte grond.

Gelijkluidend met horizontale projectie.

Plegtanker.

Zie Anker.

Pleister.

Lapje met vet doortrokken tot het laden van den paskogel. Zie Projectilen.

Plesion.

Langwerpig bataillon.

Pletmolen.

Zie Buskruid.

Plongée.

Zie Borstwering.


{==117==} {>>pagina-aanduiding<<}

Plongeren.

Een vuurmond zoodanig rigten, dat de as der ziel beneden het horizontale vlak ligt. Plongerend of borend schot, een schot uit de hoogte naar de laagte.

Pluksel.

Uitgerafeld oud linnen of ook in den nieuweren tijd katoen (zie Collodium), van het uitgestrekste gebruik bij het behandelen van wonden. Bij alle verbanden op het slagveld komt het er op aan, dat de wonden tot dat de gekwetste aan het hospitaal komt niet droog worden en bij de aankomst aldaar het verband gemakkelijk kan afgenomen worden. Daar echter het P. zoo zeer aan de wonde kleeft, dat het zelfs na langdurig bevochtigen niet goed loslaat, zoo heeft men onlangs voor verbanden op het slagveld het gebruik van natte compressen, waarin een dun vlies van gutta-percha gelegd wordt, aangeraden.

Plunderen.

Eene stad, een kamp P., aldaar buit maken, waartoe op een gegeven sein, nadat alle pleinen en poorten bezet zijn, in het algemeen maatregelen genomen zijn om verhindering door den vijand te beletten, de soldaten zich in de straten en in de huizen verstrooijen, om alle voorwerpen van waarde, die zij bekomen kunnen te verzamelen; op een ander sein moet de plundering eindigen en moeten de troepen zich op de bepaalde alarmplaatsen verzamelen. Dit veroorloofde en om zoo te zeggen geregelde P. was tot op den jongsten tijd steeds gebruikelijk. Hoewel de eigenaardige, staatkundige toestand der vorige eeuw, daarmede in beginsel streed en volgens dien toestand, het P. niet kon geregtvaardigd worden, dewijl de oorlog alleenlijk als eene zaak der vorsten, niet der volken werd aangezien, moest men het dikwijls toestaan, bij de gebrekkige uitbetaling der soldij. Het spreekt van zelve, dat bij het P. vele buitensporigheden en eene zeer overtollige, noodelooze vernieling van eigendommen plaats hebben. Het is dus te vermoeden, dat men tegenwoordig liever met plundering zal dreigen, om daarmede inschikkelijkheid af te persen, dan haar werkelijk in toepassing brengen; de plundering van Pékin heeft nog onlangs bewezen dat het eene hersenschimmige hoop is te verwachten, dat onze meerdere beschaving, het woord P. geheel uit de militaire taal zal verbannen. In langdurige oorlogen zal de mensch nu even als altijd verdierlijkt worden en terwijl de meerdere beschaving aan de eene zijde het vreesselijke van deze soort van strafoefening eenigzins zal temperen, zal zij mogelijk aan de andere zijde dit gebrek door groter verfijndheid rijkelijk vergoeden. Uit een zuiver militair oogpunt beschouwd, moet men de plundering voor hoogst zeldzame gevallen bewaren, omdat zij op de krijgstucht der troepen eenen zeer nadeeligen invloed uitoefent. Plunderen zonder uitdrukkelijk bevel moet ten allen tijde en onder alle omstandigheden ten strengste gestraft worden.

Poleerboor.

Zie Geschutvervaardiging.

Polemarch.

Generaal, bevelhebber van een Grieksch leger.

Poliorcetiek.

Aanval en verdediging der vestingen. Zie Vestingoorlog.

Politiemuts.

Kwartiermuts, veldmuts. Zie Hoofddeksel.

Politiewacht.

Brandwacht. Zie Veiligheidsdienst, Bruggen.

Polygoon.

1o. De constructielijn in de versterkingskunst, de zijde van den veelhoek, waarmede men allereerst de te bevestigen ruimte insluit; bij het gebastionneerde stelsel noemt men buiten-polygoon, de lijn, die de saillanten van de bastions met elkander verbindt, binnen-polygoon, de lijn, die gevormd wordt door de verlengden der courtines met elkander te vereenigen. Bij de oudere vestingbouwkundigen, vooral bij de Italiaansche en Hollandsche manieren, waren de tracés op de binnen-polygoon gegrond; Pagan was de eerste die de constructie op de buiten-polygoon aangaf, waardoor de ligging der bastions met hunne saillanten, die van meer belang is dan die der courtines, het eerst bepaald wordt. 2o. Men geeft ook

{==118==} {>>pagina-aanduiding<<}

den naam van P. aan het terrein, waar de jaarlijksche practische oefeningen der artillerie plaats hebben.

Polygonaalbevestiging.

Zie Caponnière, Versterkingskunst.

Polytechnische school.

Eene school of akademie voor de voorbereidende studiën in de verschillende technische vakken, bouwkunde, aanleg van wegen, waterbouwkunde, houtvesterij, landbouw, enz. Daar de militaire vakken vele aanrakingspunten met de overige technische vakken hebben, kan men op eene zeer doelmatige wijze eene militaire akademie met eene polytechnische school verbinden. Tot nog toe heeft dit evenwel nergens plaats gehad. Het zoude een bezuinigingsmaatregel zijn, welke de groote militaire staten niet noodig hebben en die door de kleinen uit navolging ook niet ingevoerd is. Buitendien kan men de scheiding in het belang van de krijgstucht verkiezen, hoewel toch inderdaad geene school, hetzij militair of burgerlijk, zonder krijgstucht bestaan kan.

Pond.

Zie Gewigt.

Ponton.

De pontons zijn schuiten of ponten bestemd tot het slaan van pontonbruggen; de verschillende eischen aan de pontons gedaan, dat zij een zoo groot mogelijk draagvermogen moeten hebben en tevens gemakkelijk te land vervoerbaar zijn, waarbij nog komt, dat zij sterk moeten zijn, niet gemakkelijk door het vijandelijke vuur tot zinken gebragt en gemakkelijk tot eene brug of gierbrug zamengesteld moeten kunnen worden, heeft aanleiding gegeven tot de meest verschillende constructiën en proeven. De meest gewone P. zijn houten van verschillende lengte 7 tot 12 el, eene breedte van 1,5 tot 2 el en eene boordshoogte van 0,8 tot 1,20 el. Zij onderscheiden zich van andere schuiten hoofdzakelijk door sterke boorden, vooral als deze dadelijk de onderleggers moeten dragen, en door de inrigting tot bevestiging der onderleggers (sjorhaken) of der schragen, voorts door de ankertouwen enz. Metalen pontons bestaande uit rood- of geelkoperen of blikken platen, die door een houten geraamte verbonden zijn, waren vroeger veel in gebruik, komen tegenwoordig evenwel slechts zelden meer voor. Zij hadden gewoonlijk dubbele boorden en eenen dubbelen bodem en de ruimte tusschen deze dubbele wanden, was door schotten in een aantal vakken verdeeld, zoodat een schot, dat slechts den buitenwand doorboorde den P. niet kon laten zinken, daar slechts één vak met water gevuld werd - of wel de geheele inwendige ruimte van den P. was door tusschen- en zijwanden in een groot aantal vakken verdeeld en de P. dan van boven geheel gesloten. Die laatste soort van P. had het nadeel, dat men ze niet even als gewone schuiten tot het overzetten van troepen kon gebruiken. In het algemeen hebben metalen P. het nadeel, dat zij bij onhandig afladen en te water laten gemakkelijk op spitse steenen doorgestooten worden, voorts dat zij moeijelijker te herstellen zijn en dat vooral de koperen veel duurder dan houten P. zijn. De Russische zoogenaamde linnen pontons bestaan uit een houten geraamte, dat met geteerd zeildoek overtrokken is; zij zijn zeer ligt, maar niet zeer duurzaam en kunnen ook niet tot het overzetten van troepen gebezigd worden. Kurkhouten pontons bestaan uit eene houten kist, die met kurk gevuld is. Zij komen alleen bij de Russen voor en munten nergens anders door uit dan door hunne ligtheid. De Colleton'sche cylinders of de Engelsche cylinderpontons, bestaan uit twee houten cylindrische tonnen, welke van voren en van achteren spits toeloopen en die inwendig in vakken verdeeld, uitwendig met elkander door een houten raam verbonden zijn. Een werktuigkundige, Schiele gaf in 1825 een middel aan, om in zeer korten tijd uit het eerste het beste hout pontons te vervaardigen. Hoewel proeven daarmede genomen, gelukten, is de zaak niet verder voortgezet.

{==119==} {>>pagina-aanduiding<<}

De P. tegenwoordig bij ons in gebruik is lang 8 el, breed in het midden 1,7 en aan de einden 0,8 el, hoog in het midden 0,8 el, alles buitenwerks gemeten. De ligchamelijke inhoud bedraagt ruim 7 kub. el, overeenstemmende met een draagvermogen van 7000 pond. Het gewigt bedraagt 618 pond en als hij geheel ledig te water gebragt wordt behoudt hij een boord van 0,67 el.

Pontonnier.

Zie Genietroepen.

Pontontrein.

Zie Bruggen, Trein.

Pontonwagen.

Een wagen met zes paarden bespannen en tot het vervoer van een ponton dienende. Deze wordt op den bodem van den wagen tusschen de raden geplaatst en met een zeildoeken kleed gedekt, terwijl hij door vier wiggen vastgezet wordt. Op de berrieboomen is ter vermindering der dreuning een bekleedsel van getrensd touw gespijkerd. Behalve den ponton vervoert men nog met dezen wagen 12 dekplanken, 1 anker met tros, het noodige touwwerk en eenige gereedschappen, als: strijkroeren, rollen, pagaaijen, enz. Zonder den ponton bedraagt het gewigt der lading ongeveer 527 pond. Zie Bruggen, Voertuigen.

Poort.

1o. Eener vesting of eener verschansing in het algemeen. Elke vestingpoort bestaat uit eene opening in den hoofdwal, den ingang en de middelen tot sluiting daarvan. In zoo ver de ingang door den wal eener vesting loopt, vormt hij een meer of minder lang defilé; hij behoeft niet in regte lijn door den wal te loopen, maar kan gebroken of gebogen worden en in den regel vereischt men dit zelfs, opdat de vijand hem niet in de lengte zou kunnen beschieten. Meestal zijn de vestingpoorten overwelfd; zij worden gewoonlijk aan den ingang en aan den uitgang door twee sterke houten en met ijzer beslagene poortdeuren gesloten; opdat deze niet voor den doorgang van enkele menschen zouden behoeven geopend te worden is in eene der deuren gewoonlijk een klein deurtje, klinket genoemd, aangebragt; achter de poortdeuren vindt men in de zijmuren van den ingang dikwijls een paar sponningen; wil men nu de poort geheel versperren dan worden hierin schotbalken gelegd en de ruimte daartusschen met mist, aarde enz. opgevuld. Eveneens als in oude tijden de poorten meestal in torens werden aangelegd, geschiedt dit in den nieuweren tijd weder; de bovenste verdiepingen der torens dienden vroeger vooral om valhekken of afzonderlijke valboomen (orgelwerk) aan te brengen en neder te laten, waardoor men oogenblikkelijk eene sluiting kon daarstellen; tegenwoordig kan men er zich van bedienen om den ingang van boven af door vuur te verdedigen. De poorttorens kunnen somtijds de gedaante van tamelijk uitgestrekte gebouwen verkrijgen, waarin zich aan weêrszijden van den ingang overwelfde lokalen, vooral voor de huisvesting der poortwachten bevinden. Voor elke vestingpoort heeft men eene brug, die over de hoofdgracht geleidt, waarbij de gemeenschap gemakkelijk moet kunnen verbroken worden. Om de poorten des te beter te kunnen verdedigen legt men ze gaarne in afgelegene gedeelten van den hoofdwal aan. Men trekt ook wel de poorttorens in vergelijking met den belendenden hoofdwal een weinig van de escarpe terug, zoodat tusschen hen en deze laatste eene kleine opene ruimte ontstaat, die aan de buitenzijde door eenen vrijstaanden muur gedekt is. 2o. Uitvalspoorten worden op zoodanige plaatsen der werken aangelegd, waar zij het meest aan het gezigt des vijands onttrokken zijn, bij voorbeeld in teruggetrokken flanken. 3o. Geschutpoorten of stukpoorten, de schietgaten op oorlogsschepen; het raam van zware balken, welke deze geschutpoorten aan alle zijden insluit, wordt poortdrempel of poortdorpel genoemd. De geschutpoorten van dezelfde batterij liggen aan stuur- en bakboord regt tegenover elkander, om het wegtrekken van den rook te bevorderen; die der verschillende lagen liggen niet regt boven elkander,

{==120==} {>>pagina-aanduiding<<}

maar laagsgewijze boren elkanders tusschenruimten. De geschutpoorten in den achtersteven van een schip heeten spiegelpoorten of wulfpoorten, die in den voorsteven jaagpoorten of schildpoorten. 4o. Valpoorten zijn luiken tot sluiting der geschutpoorten dienende; zij worden van onderen naar boven buitenwaarts geopend.

Portaal.

Zie Buskruid.

Positie, Positie-oorlog.

Zie Stellingen, Manoeuvres.

Positie-affuit.

Zie Affuiten.

Positie-artillerie, Positie-geschut.

Zie Artillerie, Geschut.

Post.

In de militaire taal in het algemeen een punt, dat bezet moet blijven en de manschappen of de afdeeling, die het bezet moet houden. Eene enkele schildwacht wordt ook dikwijls post genoemd; van daar de uitdrukkingen van opbrengen aflossen, intrekken, nazien der posten. Een post kan echter even goed bestaan uit geheele bataillons, regimenten, enz. en uit de stelling, door verschansingen voor het gevecht ingerigt, die zij bezet moeten houden. Naar de terreinsgesteldheid dier stellingen spreekt men van vaste posten, bergposten, défilé posten, enz. Indien een geheel leger of legerkorps in verschillende afzonderlijke posten wordt opgelost, dan verkrijgt dit geheele stelsel den naam van postenstelsel, hetgeen nagenoeg van gelijke beteekenis als cordon is; zoo sprak men in de vorige eeuw veel van winterposten waardoor men nu eens al de winterkwartieren waarin een leger verdeeld was verstond, en waarvan ieder voor zijne eigene veiligheid moest zorgen, dan weder en dit met meer juistheid alleen de vooruitgeschoven postenketen tot verzekering der winterkwartieren. Een verloren post is een zoodanige, die op geene ondersteuning behoeft te rekenen of die voorbedachtelijk prijs gegeven wordt, om daardoor bij voorbeeld den terugtogt van het gros eener afdeeling te verzekeren. Postenoorlog is eene soort van krijgvoering, die met postenstelsels in verband staat of daarom handelt. Postenketen. Zie Veiligheidsdienst.

Poterne.

Onderaardsche, gemetselde, overwelfde gang, die door den hoofdwal loopt en de gemeenschap met de buitenwerken daarstelt. Zij moet minstens 3 el breed en 2,50 hoog zijn, ten einde er gemakkelijk geschut door te kunnen vervoeren. Dikwijls ook dient de P. tot toegang van magazijnen, wachtkamers of andere lokalen onder den hoofdwal aangelegd. Aan den in- zoowel als aan den uitgang wordt de P. door een paar deuren of barrièren gesloten.

Pour la vertu militaire.

Keur-Hessische orde den 5den Maart 1796 door Frederik II, landgraaf van Hessen-Kassel gesticht.

Pour le mérite.

Pruissische orde voor militaire verdienste door Frederik den Grooten in 1740 in plaats van de vroegere orde de la générosité gesticht.

Praam.

Een plat, breed vaartuig zeer dikwijls als veerpont voor het overzetten over wateren van geringe stroomsnelheid gebezigd, ook wel door bewapening met geschut in eene drijvende batterij (kanonpraam) veranderd.

Pradjoerits.

(Oorlogsmannen). Inlandsche soldaten op Java, tot wachten bij de civiele ambtenaren, tot eskorten en tot bewaking der openbare gebouwen dienende.

Praetorianen.

Het hoofdkwartier van eenen Romeinschen veldheer, en de plaats van het kamp, die hij met zijnen staf innam, heette praetorium. De praetoriaansche cohorte was eene lijfwacht van den veldheer; daaruit ontstond later de keizerlijke praetoriaansche lijfwacht. Daar deze telkens den grootsten invloed op de vervulling van den keizerlijken troon uitoefenden, worden nog wel tegenwoordig gardes of in het algemeen troepen, die eenen onloochenbaren invloed op de inwendige staatkunde van een rijk uitoefenen of daarop aanspraak maken, P. genoemd.


{==121==} {>>pagina-aanduiding<<}

Prefect.

Zie Legioen.

Presenteren

van het geweer. Zie Handgrepen.

Pressen.

Soldaten of matrozen met geweld bij de krijgsmagt inlijven.

Prima plana.

Vroegere benaming voor kader.

Primipilus.

Hoofdman van de eerste manipel van het geheele legioen. Zie Legioen.

Principes.

Romeinsche krijgslieden, die reeds eenige veldtogten medegemaakt hadden.

Proclamatie.

Afkondiging van eenen opper- of onderbevelhebber aan de troepen of aan de bevolking van het land, waar zij oorlog voeren en die hoofdzakelijk ten doel heeft om hen op volgende gebeurtenissen voor te bereiden, om de troepen aan te moedigen en op te wekken voor eenige onderneming, om hen eene goede krijgstucht aan te bevelen of om de bevolking van een vijaudelijk land te verzekeren, dat eene goede krijgstucht zal onderhouden worden en dat geen rustig en vreedzaam burger iets te vreezen heeft; om eene partij, die men in het vijandelijke land meent te zullen vinden, tot opene aansluiting en werkzame ondersteuning van het leger op te roepen; om de bevolking van het eigen land, waarin de vijand is doorgedrongen tot eene volkswapening uit te noodigen, enz. De proclamatiën aan de eigen troepen nemen meestal den vorm van legerorders aan. Proclamatiën zijn natuurlijk ten allen tijde onafscheidelijk van de oorlogvoering geweest, maar zij hadden eenen zeer verschillende vorm, naarmate van de beschaving der volken en der legers, van de technische middelen tot hare verspreiding, van de denkbeelden die omtrent de verhouding der legers tot het volk, der vorsten tot het volk en het leger heerschten. Vooral de P. van Napoleon waren meesterstukken en hare morele uitwerking mag volstrekt niet gering genoemd worden.

Proefmortier.

Zie Buskruid.

Profiel.

Zie Opmeten.

Profileren.

Zie Bouw.

Progressieve trekken.

Zie Trekken.

Project.

Gelijkluidend met plan.

Projectilen.

Men noemt projectiel elk ligchaam, dat door eenig werktuig, van welken aard ook, voortgeworpen wordt. De gedaante der projectilen was van oudsher tweevoudig: de bolronde gedaante en de cylindrische gedaante. Men bediende zich van de eerste bij voorkeur om te werpen, van de tweede om te schieten. De werptuigen der ouden (Palintona, Balisten, Blijden) wierpen bij voorkeur ronde steenen kogels; die werktuigen, welke met onze tegenwoordige kanonnen overeenkwamen (Euthytona, Catapulten, Oestelen) schoten in den regel in vlakke bogen bouten of pijlen. Met den voetboog kon men geen ander projectiel dan een pijl bezigen, met den kruisboog zoude men kogels hebben kunnen schieten, maar men verkoos den cylindrischen vorm, uithoofde van het grooter gewigt en de meer bestrijkende baan, welke hij opleverde. Met den slinger wierp men steenen, die ongeveer eenen ronden vorm hadden of looden kogels; maar uit gevonden slingersteenen en kogels, blijkt het, dat men volstrekt niet uitsluitend aan den ronden vorm hechtte, daar men er ook verlengde cylindrische steenen onder vindt, welke ongeveer dezelfde gedaante als onze tegenwoordige puntkogels hebben.
Na de invoering der vuurwapens bezigde men voor het geschut oorspronkelijk steenen kogels; men bemerkte echter spoedig, dat het grooter soortelijk gewigt der projectilen, voordeelen opleverde, terwijl men aan metalen kogels door gieting eene veel regelmatiger gedaante konde geven dan aan steenen; men ging dan ook al

{==122==} {>>pagina-aanduiding<<}

spoedig tot het gebruik daarvan over en bezigde voor het geschut ijzeren, voor het kleingeweer looden kogels.
Tot op onzen tijd werd de bolronde gedaante als normale gedaante der projectilen behouden en eerst in den jongeren tijd, heeft de cylindrische vorm weder zijne gegronde aanspraken doen gelden.
Men moet de tegenwoordige projectilen in twee hoofdsoorten onderscheiden: 1o. die voor het geschut en 2o. die voor het kleingeweer. De eerste soort vervalt weder in twee hoofdafdeelingen, de eenvoudige en de zamengestelde projectilen. Tot de eenvoudige behooren echter alleen de volle kogels. Deze thans doorgaans van ijzer vervaardigd worden onderscheiden naar hun kaliber of liever naar hun gewigt in oude ponden uitgedrukt. Zoo heeft men bij ons kogels van 36, 24, 18, 12 en 6 
{== afbeelding 	==} {>>afbeelding<<}
    
 en bij de marine van 60, 30, 8, 3 en 1 
{== afbeelding 	==} {>>afbeelding<<}
    
. Gloeijende kogels zijn de zoodanige, die in bijzonder daartoe ingerigte ovens of op eenen rooster tot de kersroode gloeihitte gebragt worden, waartoe voor kleine kalibers 1/2 à 3/4 uur, voor zware kalibers naar omstandigheden 1 à 1 1/2 uur noodig is. Zij worden voornamelijk op kustbatterijen gebezigd en hebben eene groote uitwerking op de scheepswanden; in enkele gevallen worden zij ook bij belegeringen aangewend om brand te schieten, waarbij zij het voordeel opleveren, dat men de plaats, waar zij ingedrongen zijn, niet gemakkelijk kan ontdekken.
De zamengestelde projectilen voor het geschut zijn: a. De kartetsen, vroeger blikkendoozen of schroot genoemd. Zij bestaan uit een aantal ijzeren kogels die in eene cylindervormige kartetsbus van plaatijzer in regelmatige lagen gestapeld worden. De bus is van eenen ijzeren bodem voorzien en wordt door eenen dergelijken deksel gesloten, terwijl bij ons te lande de kartetsen van 80 en 60 
{== afbeelding 	==} {>>afbeelding<<}
    
 en van 20 en 15 duim (voor den korten houwitser) bovendien een houten kartetsbodem hebben. Voor sommige kalibers heeft men twee soorten van kartetsen, zware en ligte, die een verschillend aantal kartetskogels bevatten. Bovendien zijn bij onze artillerie nog oud-model kartetsen in gebruik, die van eenen houten bodem met eene ijzeren kartetschijf en houten deksels voorzien zijn. Deze worden echter niet meer aangemaakt.
Het gewigt der Nederlandsche kartetsen, het aantal en het kaliber der kogels in elke kartetsbus bevat, zijn in het volgende tafeltje bijeen verzameld, terwijl de kartetskogel van 3 
{== afbeelding 	==} {>>afbeelding<<}
    
 1,044 pond weegt.

{== afbeelding 	==} {>>afbeelding<<}
    


{== afbeelding 	==} {>>afbeelding<<}
    

De kartetsen van 4 
{== afbeelding 	==} {>>afbeelding<<}
    
 bestaan uit blikken kartetsbussen en ijzeren kartetsdeksels met een handvatsel van ijzerdraad. De bodem bestaat uit eene legering van 3 gewigtsdeelen lood en 7 deelen tin. Zij worden gevuld met 70 kogels van 1/8 
{== afbeelding 	==} {>>afbeelding<<}
    
, 10 van 1/18 en 14 van 1/24 
{== afbeelding 	==} {>>afbeelding<<}
    
. Deze 94 kogels bestaan uit eene legering van gelijke gewigtsdeelen lood en tin en worden met zwavel vastgezet. De kartets weegt 4,85 pond.
Hoewel men reeds vroeger met de mortieren steenen, stukken ijzer, enz. wierp,

{==123==} {>>pagina-aanduiding<<}

waren het de Nederlanders. die bij het beleg van Ostende in 1602 het eerst van kartetsen gebruik maakten. Deze bestonden toen uit linnen zakken of netten van ijzerdraad, waarin looden of ijzeren kogels, steenen, stukken ijzer, enz. bevat waren. De kartetsen met groote kogels, vroeger druiven genoemd zijn bij de marine in gebruik. Zij bestaan uit een ijzeren plaat of stoel, waarop loodregt eene stang bevestigd is. Rondom die stang worden ijzeren kogels in 3 of 4 lagen van 6 stuks geschikt, terwijl het geheel met zeildoek overtrokken en met touw omwoeld wordt. Volgens de uitvinding van den Nederlandschen vuurwerker Caspers kunnen de kogels ook door granaten worden vervangen, welke zoodanig geplaatst zijn, dat zij bij het wegschieten vuur vatten.
b. Holle projectilen. De grootste die van ooren voorzien zijn, om ze bij hun groot gewigt gemakkelijk te kunnen behandelen, heeten bommen, de kleinere die geene ooren hebben granaten; spiegelgranaten worden in groote hoeveelheid tegelijker tijd uit den steenmortier, handgranaten uit de vrije hand geworpen.
De holle projectilen worden genoemd naar het gewigt van eenen steenen kogel van dezelfde grootte, zoo als bijzonder in Pruissen de bommen of granaten van 7, 10, 25 
{== afbeelding 	==} {>>afbeelding<<}
    
, of naar het gewigt van eenen ijzeren kogel van gelijke middellijn zoo als in Zwitserland de granaten van 12 of 24 
{== afbeelding 	==} {>>afbeelding<<}
    
 en bij ons de spiegel- en handgranaten of naar de grootte der middellijn in duimen (Engeland) of in centimeters of Nederlandsche duimen (Frankrijk en Nederland).
Bij ons te lande bezigt men bommen van 29 duim, granaten van 22 duim (voor de kanonnen van 80 
{== afbeelding 	==} {>>afbeelding<<}
    
), van 20 duim voor de houwitsers en mortieren van dat kaliber en de kanonnen van 60 
{== afbeelding 	==} {>>afbeelding<<}
    
, van 15 duim, van 13 en van 12 duim; benevens spiegelgranaten van 6 
{== afbeelding 	==} {>>afbeelding<<}
    
 en handgranaten van 3 
{== afbeelding 	==} {>>afbeelding<<}
    
, bij de marine buitendien granaten van 17, 16 en 10 duim, 9 duim (spiegel-) en 7 duim (handgranaten.)
In de holle ruimte van de bom of granaat wordt voor gewoon gebruik de springlading gebragt; deze moet bij het doel gekomen zijnde ontbranden en het projectiel uit elkander doen springen, de stukken moeten dan de manschappen of paarden van den vijand kwetsen of als de holle projectilen tegen vaste voorwerpen gebezigd worden, moeten zij daar in dringen en ze dan door hun springen van een scheuren. De wanden van het holle projectiel moeten zoo sterk zijn, dat de lading van den vuurmond hen niet reeds in de schacht verbrijzelt en dat zij bij het doel, indien zij daarin moeten dringen, niet door den schok op den grond of tegen den muur verbrijzeld worden. Bij de marine worden de bommen en granaten tot en met die van 16 duim met brandcylinders en buskruid geladen. Ieder hol projectiel moet ten minste ééne opening hebben, het buisgat, waardoor de springlading er in kan gebragt worden; in dit gat wordt nadat het projectiel gevuld is de houten buis (zie Ontstekingsmiddelen) gedreven; deze buis ontstoken door de lading van den vuurmond, moet de springlading eerst ontsteken hetzij bij het doel, hetzij daar vóór of na het indringen in een voorwerp. Men kan aan het projectiel behalve het buisgat nog een bijzonder laadgat aanbrengen, waarin de springlading gedaan wordt, nadat de buis reeds is ingedreven. De bommen zijn onder het buisgat van twee ooren voorzien, waarin tot gemakkelijke behandeling twee haken met een touw verbonden kunnen worden. De bommen werden uitgevonden door Malatesta, hertog van Rimini; zij bestonden aanvankelijk uit twee halve bommen door haken verbonden en gevuld met buskruid en brandstoffen. Strada beweert ten onregte dat ze door een' burger van Venlo werden uitgevonden en in 1858 door de graaf van Mansfeld het eerst tegen de stad Wachtendonk gebezigd werden. Waarschijnlijk waren het bommen die voor het eerst uit één stuk vervaardigd waren. De handgranaten zijn sedert het jaar

{==124==} {>>pagina-aanduiding<<}

1514 bekend. De Engelsche kapitein Martin vult zijne granaten met gesmolten ijzer; de groote hitte verzwakt de wanden genoegzaam om bij het treffen de granaat te doen springen en zelfs ver van het trefpunt nog brand te verwekken door de wegspattende droppels. Schiet men de granaat niet dadelijk weg, dan stolt de inhoud; het projectiel is dan wederstandbiedend genoeg om in harde wanden in te dringen en is evenwel spoediger en sterker gegloeid dan op de vroeger gebruikelijke wijze van gloeijen. In Engeland zijn tegenwoordig de meeste kustbatterijen ten behoeve dezer projectilen voorzien van kleine smeltovens.
c. De brandbommen zijn even als de overige bommen vervaardigd; inwendig zijn zij echter door eenen bodem van gesmeed ijzer in twee kamers verdeeld; in dezen springbodem is onder het buisgat een laadgat waardoor de springlading in de onderste kamer gebragt wordt; rondom het buisgat zijn drie of vier cylindrische brandgaten aangebragt, waardoor eene hevig brandende sas, de brandsas in de bovenste kamer geperst wordt. Het doel der brandbommen is huizen en andere brandbare voorwerpen in brand te schieten. De brandbommen zijn eene uitvinding van den Russischen generaal Schuwaloff, bij het begin van den 7-jarigen oorlog voor zijne houwitsers ingevoerd.
d. Granaatkartetsen of Shrapnells, bestemd om op grooteren afstand dan vroeger de uitwerking der kartetsen te verkrijgen, zijn gewone holle projectilen, welke echter behalve de springlading nog een aantal kleine looden kogels bevatten. Den naam van shrapnells hebben zij ontleend aan den Engelschen kolonel Shrapnell, die in 1803 zijne eerste proeven met deze projectilen nam. De granaatkartetsen moeten zoo weinig ijzerdikte mogelijk hebben, opdat zij eensdeels zoo veel kogels mogelijk zouden kunnen bevatten, anderdeels reeds door eene geringe springlading uit elkander gescheurd kunnen worden; zij moeten evenwel zoo sterk zijn, dat zij niet reeds in de ziel der vuurmonden verbrijzeld worden. De springlading wordt, hetzij los tusschen de looden kogels gedaan of in eene afzonderlijke ruimte bevat, bijv. in eene cylindrische ruimte in de middellijn van de granaat, welke door het buisgat gaat; men moet aan dit laatste de voorkeur geven; opdat de kogels onbewegelijk vast zouden leggen worden hier en daar de tusschenruimten met eene ligt verhardende vloeistof aangevuld. Dit geschiedde vroeger ook hier te lande met zwavel; thans is echter die inrigting vervallen. Daar de granaatkartetsen niet juist bij het doel, maar op een vroeger punt harer baan (zie Kogelbaan) moeten springen, zoo komt het daarbij op het juiste afpassen van den brandtijd der buis - het naauwkeurig tempeeren daarvan - voor elk afzonderlijk schot aan. Om dit nu gemakkelijk, naauwkeurig en spoedig te kunnen doen, zijn een aantal inrigtingen van de buis (zie Ontstekingsmiddelen) beproefd geworden, van welke de eene bij deze, de andere bij gene mogendheid voor de beste gehouden en gebruikt wordt. De granaatkartetsen hier te lande gebezigd zijn van 24, 18, 12, 6 en 4 
{== afbeelding 	==} {>>afbeelding<<}
    
 en van 15 en 12 duim en bij de marine van 22, 20, 16 en 12 duim.
e. Brandkogels, die hetzelfde doel als de brandbommen hebben worden verkregen door een geraamte of karkas uit ijzeren banden en een gesmeed ijzeren bodem bestaande, met een zak van graauw linnen te omgeven en het geheel met brandsas op te vullen.
In den zak, die na de vulling in verkitsel gedoopt en in hamerslag rondgewenteld wordt, zijn brandgaten aangebragt. Men heeft bij ons brandkogels voor de kalibers van 29, 20, 15 en 12 duim. De eerste bevatten 3, de tweede 2 granaten van 6 
{== afbeelding 	==} {>>afbeelding<<}
    
 met springlading en de buizen naar elkander gekeerd. De brandkogel van 29 duim weegt gemiddeld 29,5, die van 20 duim 11,9, die van 15 duim 4,4 en die

{==125==} {>>pagina-aanduiding<<}

van 12 duim 1,8 Nederlandsche ponden. De brandtijd bij versche kogels is voor de verschillende kalibers 7, 6, 5 en 3 1/2 minuut, terwijl zij oud zijnde soms dubbel zoo lang branden. De eerste brandkogels moeten door Hagiagaeus bij het beleg van Mekka gebruikt zijn. Bij het beleg van Valenzia in 1238 bezigde Don Jayme, koning van Arragon dergelijke projectilen. De brandkogels met geraamte schijnen door een artillerist van Barend van Galen, bisschop van Munster uitgevonden en het eerst bij het beleg van Grol in 1672 gebezigd te zijn.
f. Lichtkogels, die geworpen zijnde met eene heldere vlam moeten branden en den omtrek van hun doel voor eenigen tijd in eenen wijden kring moeten verlichten, worden geheel op dezelfde wijze vervaardigd, behalve dat zij in plaats van met bransas met eene sterk lichtgevende sas gevuld zijn. Na de vulling worden zij in verkitsel gedoopt en in zaagmeel gewenteld. Men heeft bij ons te lande lichtkogels van 29, 20 en 13 duim en handlichtkogels. In het volgende tafeltje vindt men het gewigt, de tijd van branden en lichtverspreiding op verschillende afstanden, volgens de opgaven voorkomende in Z.W. Sesseler. Handleiding tot de vervaardiging van verschillende ernstvuurwerken.

{== afbeelding 	==} {>>afbeelding<<}
    

Het tijdstip waarop lichtkogels voor het eerst gebruikt werden is onzeker. Het voorzien daarvan van eene granaat is voor het eerst door de Nederlanders bij het beleg van Ostende in 1602 geschied.
g. Puntkogels of liever verlengde projectilen kunnen even goed als volle en als holle projectilen gebezigd worden. Wij willen een kort overzigt geven van de puntkogels van grof geschut, die reeds in gebruik of voorgesteld zijn, namelijk die van Cavalli, van Wahrendorff, van Armstrong, de kogel van het Fransche stelsel, van Lancaster en van Whitworth.
1o. Cavalli stelde twee puntkogels voor zijnen getrokken vuurmond voor. Zij bestaan uit eenen cylinder van onderen bolvormig afgerond en van voren de eene van kegelvormige, de andere van ogiefvormige gedaante. Aan het cylindrische gedeelte zijn twee tegen over elkander liggende vleugels aangegoten, die tot op 1/3 van het voorste gedeelte, doorloopen en dezelfde helling als de trekken hebben. In het midden der halve cylinders zijn twee nokken aangebragt, die het cylindrische gedeelte tot aan het boveneinde der vleugels verlengen. Het cylinder-kegelvormige projectiel is 2,7, het cylinder-ogiefvormige 2,3 kalibers lang, het gewigt bedraagt tusschen 30 en 31 pond. De kogel is hol en van eene percussiebuis voorzien, welke aan de punt uitkomt. 2o. De kogel van Wahrendorff is eveneens hol, van bui-
{==126==} {>>pagina-aanduiding<<}
ten met een looden omhulsel voorzien, dat het cylindrische gedeelte van den kogel geheel en de kegelvormige punt half bedekt en waarin groeven in verschillende rigtingen zijn aangebragt. De kogel voor den 12 
{== afbeelding 	==} {>>afbeelding<<}
    
er heeft een gewigt van 13,5 pond. Aan de punt bevindt zich een eenvoudig schoorsteentje met een daarop geplaatst slaghoedje. 3o. Het P. van Armstrong is cylinder-ogiefvormig met afgeronde punt. Het is van ijzer vervaardigd en omgeven met twee zwaluwstaartsgewijze daarin gewerkte looden ringen, één bij het bovenvlak en één bij het ondervlak van den cylinder. Voor de dienst te velde kan het dienen als kartets, als volle kogel of als granaatkartets. Het is zamengesteld uit verschillende zeer vast aan elkander verbonden stukken en men kan den kogel doen springen, wanneer men wil door percussie- of wel door tijdbuizen. In verband daarmede hebben die projectilen verschillende inrigtingen. Bij sommigen zit binnen in een soort van slagtoestel. Dit is een stuk metaal dat in een kokertje beweegbaar is en tot op het oogenblik van het ontbranden der lading door eene pen in zekeren stand gehouden wordt. Bij de ontbranding breekt die pen ten gevolge van den schok, het metaal neemt eenen anderen stand aan en gaat terug tot achter in het kokertje. Als nu de kogel treft en zijne beweging eindigt, dan deelt, ten gevolge van de traagheid, het stuk metaal niet dadelijk in die ophoudende beweging, vliegt naar voren in den koker en ontbrandt eene kleine hoeveelheid slagkruid, die zich daar bevindt en die de springlading verder ontsteekt. Deze inrigting bestaat in alle projectilen, maar men kan op het laatste oogenblik vóór het laden, door ronddraaijen van een gedeelte der puntkogels, het projectiel als volle kogel, granaat, enz. doen werken. De zunder is ingerigt volgens het stelsel Breithaupt (zie Ontstekingsmiddelen). De Armstrongs 12 
{== afbeelding 	==} {>>afbeelding<<}
    
er weegt 5,443 pond., 4o. Het Fransche projectiel is cylinder-kegelvormig, van 6 zinken nokken voorzien, die zwaluwstaartsgewijze zijn ingeperst en schaakvormig achter elkander staan. Aan het vooreinde wordt eene tijdbuis aangebragt. Het projectiel is hol en als men het als volkogel wil gebruiken wordt de springlading door zand en klei vervangen. De gevulde granaat van den 4 
{== afbeelding 	==} {>>afbeelding<<}
    
er weegt 3,9 pond, is 0,165 el lang en heeft zonder de vleugels eene middellijn van 84,5 à 85 streep aan het cylindrische gedeelte en van 36 streep aan de punt. 
Bij ons te lande heeft het projectiel 9 nokken, 6 in de voorste en 3 in de achterste rij en bedraagt het gewigt 3,96 pond. De puntgranaat-kartets heeft uitwendig denzelfden vorm als de puntgranaat. Zij is gevuld met 69 looden kogels van 1/24 
{== afbeelding 	==} {>>afbeelding<<}
    
 met zand vastgezet en heeft eene springlading van 4,3 lood, die afzonderlijk in een blikken kokertje besloten is. Haar gewigt bedraagt 5,20 pond. 
5o. Het P. van Lancaster is een volle puntkogel van gegoten ijzer van eene flaauw kegelvormige gedaante met parabolische punt en eenigzins gebogen grondvlak, terwijl de doorsneden loodregt op de as van den kegel ovaal is. Het P. van de Engelsche 68 
{== afbeelding 	==} {>>afbeelding<<}
    
 hceft een gewigt van 45,36 pond. 6o. Het P. van Whitworth is eene eenvoudige harde staaf zonder omkleedsel, verschillende van gedaante, naarmate van het doel waartoe het moet dienen; de zijvlakken passen in de ziel. Om door weeke stoffen en metselwerk te schieten is het P. buisvormig; om dikke ijzeren platen te doorboren is het platkoppig; tot gewoon gebruik is de kop eenigzins spits bijloopend met afgeronde punt, terwijl het achtereinde insgelijks spits bijloopt, doch aan het einde afgeplat en de bazis somtijds een weinig uitgehold.
Wij zullen eindelijk nog met een enkel woord de puntkogels van den Zwitserschen majoor Curti vermelden. Hij wil daarmede uit gladde vuurmonden met hetzelfde voordeel als anders uit getrokken schieten; zijn projectiel is inwendig met eene soort van schroefvormigen schoorsteen voorzien, waarin het kruidgas treden en eene wenteling om de lengte-as veroorzaken moet. Ten einde eene volkomene sluiting in de ziel daar te stellen, is de kogel door een' looden ring omgeven.
h. Percussie- en Concussie-projectilen. Hierover zie men het artikel Ontstekingsmiddelen.
i. De Vuurpijlen. (Zie aldaar).
De projectilen voor handvuurwapens worden insgelijks in eenvoudige en zamenge-
{==127==} {>>pagina-aanduiding<<}
stelde verdeeld. De ronde kogel, die nog korten tijd geleden alleen heerschte is reeds bijna overal door den puntkogel verdrongen en kan zoo goed als vervallen beschouwd worden. Men kan de tegenwoordige P. voor klein geweer tot drie voorname soorten terug brengen 1o. tot de zoodanige, die reeds bij de lading in de trekken gedrongen worden, 2o. tot de zoodanige, die door de ontbranding der lading in de trekken geperst worden en 3o. diegene, die hunne wentelende beweging aannemen ten gevolge van de wijze van laden of van de bijzondere constructie van den loop. (Zie Handvuurwapens).
Tot de eerste soort behooren vooreerst de kogels van het stelsel Thouvenin-Delvigne (kerngeweer), die op eene kern worden aangezet; voorts die van het stelsel Delvigne en Delvigne-Poncharra (kamergeweer), die op den rand van eene kamer rusten en eindelijk de ovale en bolvormige kogels van het stelsel Berner (ovaalgeweer).
De tweede soort bevat de projectilen van het stelsel Minié-Delvigne (juistheidsgeweer) die door het binnendringende kruidgas uitgezet worden (expansiekogels), die van het stelsel Lorenz-Wilkinson, die in de rigting der lengte-as zamengedrukt worden (compressiekogel) en die van de kamerlaadgeweren, welke eveneens zamengedrukt worden ten gevolge van de vernaauwing van den loop.
Tot de derde soort eindelijk behooren de projectilen van het stelsel Wild, die van het Amerikaansch-Zwitsersche stelsel, de gordelkogels van het stelsel Berner en de projectilen van Lancaster en van Whitworth.
Aan elken puntkogel onderscheidt men de punt of het voorste gedeelte, dat in verschillende kegelvormen, gewone, ogiefvormig, parabolisch, ellipsvormig, enz. voorkomt en het achterste cylindrische gedeelte, waarvan de grondvorm een cylinder is; de groeven of cannelures, die bij de meeste puntkogels om het cylindrische gedeelte loopen hehben verschillende doeleinden, namelijk dat om het achterste gedeelte van het projectiel aanvankelijk ligter te maken dan het voorste en daardoor de opstuwing of compressie te bevorderen, in welk geval men hen gevoegelijk den naam van compressie-ringen zou kunnen geven; - om door de grootere oppervlakte, die zij aan de lucht aanbieden het projectiel in de baan te doen blijven en te beletten, dat het om zijne lengte-as zoude kantelen, waarom hierbij de naam van luchtringen zeer doelmatig zoude zijn - eindelijk als eenvoudige groeven om de patroon te bevestigen of om daarin een draad met vet, enz. te bevestigen.
De bovengenoemde projectilen van de eerste soort worden door den laadstok in de trekken gedreven, waarbij zij echter meer of min misvormd worden, hetgeen eenen nadeeligen invloed op het schot uitoefent. De kogel Delvigne, die de eerste van het stelsel Thouvenin-Delvigne, was bestond uit een glad cylindrisch gedeelte, terwijl de punt een' regten kegel vormde. De Minié-kogel eene verbetering daarvan, had eene ogiefvormige punt en een achterste gedeelte in den vorm van eenen omgekeerden afgeknotten kegel en tusschen beide gedeelten eene groef, waarom een draad met vet gewonden werd. De kogel Tamisier die tot grondslag gediend heeft van alle kogels bij dit stelsel gebruikelijk heeft drie groeven (luchtringen) aan het cylindrische gedeelte. Bij het stelsel Delvigne en Delvigne-Poncharra bezigt men den hierboven genoemden kogel Delvigne en den kogel Thierry, cylinder-bolvormig, welke beiden eene kleine uitholling bezitten om het gewigt niet te groot te maken en het zwaartepunt meer naar voren te brengen, alsmede om het indringen van lood in de kamer tegen te gaan. Bij het stelsel Berner eindelijk heeft men ovaalkogels en ronde kogels, terwijl de bij dit wapen gebezigde gordel- en vleugelkogels tot de derde soort van projectilen behooren.

{==128==} {>>pagina-aanduiding<<}

De P. van de tweede soort volgen de trekken van den loop, alleen door de werking der buskruidlading. Naarmate van de zamenstelling van het projectiel perst die lading het projectiel in de rigting zijner lengte-as te zamen of wel zij zet het cylindrische gedeelte van den kogel uit en drukt dezen tegen den wand der ziel. In het eerste geval wordt het projectiel compressie-, in het laatste expansie-kogel genoemd.
De compressie-kogel berust hoofdzakelijk op het volgende: Indien men een ligchaam uit den staat van rust tot dien eener snelle beweging wil doen overgaan, dan moet men daartoe eene zeer aanzienlijke kracht aanwenden. De tegenstand, welke ieder gedeelte van den kogel tegen het aannemen eener zekere snelheid biedt, is evenredig aan zijn gewigt en aan de wrijving, die het moet overwinnen. Bij den compressiekogel nu, levert dus het voorste gedeelte, dat veel zwaarder dan het achterste gedeelte is, eenen veel grooteren tegenstand op dan dit laatste. Het ligtere deel tracht nu het zwaardere met het verschil van dien tegenstand, voort te drijven en daar dit niet dadelijk mogelijk is, dringt het daarin. Het lood wordt zoodoende verdigt en zoodra het den uitersten graad van digtheid bereikt heeft, wordt het projectiel van achteren af aan uitgezet, verkrijgt eene grootere middellijn en wordt op deze wijze in de trekken opgestuwd. Blijkens de ondervinding moet het voorste gedeelte ongeveer vijfmaal meer gewigt hebben dan het achterste; dit groote verschil is oorzaak, dat de compressiekogel beter voor kleinere kalibers geschikt is, terwijl ook daarbij het lood zich gemakkelijker laat zamendrukken.
Volgens deze theorie moet het verschijnsel der compressie of zamenpersing zich bij alle protectilen voordoen; bij degenen, welke met den laadstok reeds sterk aangezet zijn, is het lood echter reeds sterk verdigt en de zamenpersing dus minder zigtbaar. Bij de expansiekogels wordt de zamenpersing door de sterkere uitzetting geneutraliseerd.
De compressie-projectilen zijn: de kogel van Wilkinson, die cylinder-ellipsvormig en van twee diepe, scherp afgekante groeven (compressie-ringen) voorzien is; de kogel Lorenz van cylinder ogiefvormige gedaante, insgelijks met twee diepe groeven; de schermkogel bij het Hannoversche geweer aangenomen, bestaande uit eene ogievale punt en een zoogenaamd scherm, dat bij de ontbranding plat gedrukt wordt, de compressiekogel van den Saksischen kapitein Schön met parabolische punt en eene diepe groef en de kogel van de Fransche cent-garde's met parabolische punt en twee diepe groeven, terwijl men daartoe ook de kogels Wurstemberger zoude kunnen rekenen (zie beneden).
De expansie-kogel bevat in zijn grondvlak eene kegelvormige uitholling waarin hetzij een ijzeren dopje of culot, hetzij een kegelvormig stiftje is aangebragt. Bij het ontbranden der lading, wordt in het eerste geval het dopje in beweging gebragt en in de uitholling van den kogel voortgestuwd. Het lood wordt zijwaarts gedrukt en het cylindervormige gedeelte des kogels uitgezet, zoodat de trekken nagenoeg gevuld zijn, op het oogenblik, dat de traagheid van het projectiel overwonnen is. Het kruidgas, dat in alle rigtingen werkt, stuwt niet alleen het projectiel vooruit, maar drukt ook tegen de binnenwanden van de uitholling en veroorzaakt, dat de trekken gestadig gevuld blijven. Tot het verkrijgen der noodige uitzetting, mogen de kogelwanden niet te dik zijn, maar zij moeten toch zoo sterk zijn, dat het voorste gedeelte niet van den cylinder kan afgescheurd worden. Het dopje, dat den kogel vrij zamengesteld maakt is niet volstrekt noodzakelijk; het vermeerdert de tref kans slechts weinig, doch vermindert het gevaar van het afscheuren van het massieve gedeelte, hetwelk bij kogels zonder dopje veelvuldig voorkomt. Om hierin te voorzien heeft men in de kegelvormige uitholling des kogels een kegeltje vastgegoten, welks as

{==129==} {>>pagina-aanduiding<<}

met de lengte-as van het projectiel overeenkomt en dat veroorlooft eene behoorlijke diepte aan de uitholling te geven, zonder dat de massieve punt van het cylinder-vormige gedeelte des kogels afgescheurd wordt.
De voornaamste expansie-projectilen, want hunne volledige opsomming zoude te wijdloopig worden, zijn de Minié-kogel met dopje en 3 groeven (luchtringen); de kogel Timmerhans, cylinder-ogiefvormig met eene klokvormige uitholling en afgeknot kegelvormig stiftje en 3 groeven; de Pritchett-kogel met ellipsvormige punt, doch zonder dopje of stiftje, met kleinere uitholling en zonder groeven; de kogel van het Engelsche Minié-geweer bestaande uit eene halve ellipsoïde, eenigzins cylindervormig verlengd, zonder groeven. De uitholling is kegelvormig en eindigt in een bolvormig segment. Het dopje heeft den vorm van een' hollen afgeplatten halven bol en is aan den rand eenigzins uitwaarts gebogen; de Neszler-kogel bij de Fransche garde in gebruik, onderscheidt zich door eene stompe, driehoekige pyramidale uitholling; de kogel van Plönnies met stervormige uitholling; de Petrowich-kogel, die veel overeenkomst heeft met den kogel van Timmerhans doch dikkere wanden bezit; de Amerikaansche kogel met zuiver kegelvormige uitholling zonder dopje, enz.
Bij de kamerlaadgeweren wordt de kogel, die grooter in middellijn is dan de ziel, door de uitwerking der lading luchtdigt in de trekken gedrongen. De gedaante van den kogel is dus hierbij geheel onafhankelijk van de inrigting der geweren. Men heeft dan ook bij het Fransche walgeweer een bolvormig, bij de Noorweegsche en Zweedsche kamerlaadgeweren en bij de geweren Falisse een cylinder-kegelvormig en bij de Pruissische ligte percussiegeweren een bol-kegelvormig projectiel in gebruik. Bij de zundnaald geweren echter heeft de kogel speelruimte, daar het kartonnen spiegeltje in de trekken wordt geperst en daardoor den kogel doet draaijen.
Wij moeten nu nog kortelijk de projectilen van de derde soort opsommen. Die van het stelsel Wild (thans nergens meer in gebruik) zijn eenvoudig ronde kogels met eenigzins vergroote speelruimte en een' vrij dikken pleister, welke bevochtigd wordt door water, dat door den schutter medegevoerd wordt. Bij het laden dringt de pleister in de trekken en geeft bij het afvuren eene ronddraaijende beweging aan den kogel. Bij het Amerikaansch-Zwitsersche stelsel heeft men den Amerikaanschen puntkogel met parabolische punt en ééne groef, terwijl de geheele lengte van den kogel 2 1/2 middellijn, die van het cylindrische gedeelte naauwelijks 1 middellijn bedraagt. Deze kogel werd door Wurstemberger verbeterd en verkreeg toen nagenoeg de gedaante van een eikel. Hij werd met een' in vet gedoopten pleister geladen. De kogel voor den Stutzen heeft eene veel langere punt dan die van het jager-geweer. De gordelkogel van het stelsel Berner heeft om één der groote cirkels van het projectiel een gordel, die bij het laden in de trekken gebragt wordt, terwijl men later om zijn gewigt te verminderen een vleugelkogel ontwierp, door slechts op twee tegen over elkander liggende plaatsen een uitstekend gedeelte te laten staan. Later werden ook bij het hier genoemde wapen puntkogels met vleugels ingevoerd, zoo als onder anderen bij de Russische tweetrekkige bus het geval is. De kogel van het Lancaster-geweer is een expansiekogel volgens het stelsel van Minié, met looden prop in de uitholling. De schroefvormige beweging wordt hier verkregen door de ellipsvormige uitboring van de ziel. Het projectiel van Whitworth eindelijk is een zeskantig prisma, waarvan de ribben schroefsgewijze gewonden zijn, zoodat zij op het prismatische gedeelte 1/24 omgang maken. De punt is 2/5 van de geheele lengte des kogels en de uitholling is parabolisch. Even als bij Lancaster volgt het de helling der ziel, doordien het even als eene schroef in de moer past.
Tot de zamengestelde projectilen voor de infanterie behooren de renkogels,

{==130==} {>>pagina-aanduiding<<}

zoo als de Denen, die in 1848 gedeeltelijk bezaten; hier bestond elk schot uit een' grooteren kogel, twee kleinere en een looden spiegel, verder de ontstekings- en brandprojectilen. Deze hebben verschillende inrigtingen; somtijds is in een' gewonen puntkogel eene kleine uitholling aangebragt met buskruid of slagkruid gevuld, van waar een zeer naauw zundkanaal naar de punt van het projectiel voert; dit is dan van een slaghoedje voorzien, hetwelk bij den schok tegen eenig vast ligchaam ontploft of wel men bezigt kleine vuurpijlen (zwermers) met eene koperen huls. Men kan de projectilen zoo wel tot het in brand schieten van munitiewagens, buskruid-transporten, enz. als tot dat van houtwerk en gebouwen bezigen. De meest bekende dier projectilen zijn de brandkogel van Delvigne, het ontstekingsprojectiel van Falisse, de brandkogel van Jacob en de geweer-vuurpijl van Fosz, benevens de brandkogel van den kapitein Norton met vloeibaar vuur (liquid fire) gevuld.
Nog moeten wij melding maken van den voorgestelden kogel van Charrin. Hij heeft eene uitholling van geringe middellijn, die eigenlijk eene meer dikke dan breede insnijding is, zoodat het cylindrische gedeelte van het projectiel, door de werking van het kruid in twee deelen gespleten en in de trekken gedrukt wordt, terwijl dus alleen aan de zijwaartsche uiteinden der uitholling, uitzetting der deelen plaats heeft, waardoor de zamenhang en de dikte der wanden van het projectiel onveranderd blijven.
Bij de bronnen opgegeven onder Artillerie en Handvuurwapens, kunnen wij nog voegen:
Mondo. Notazioni elementari sur tire delle armi da fuoco. Torino 1860. Saint-Robert. Considérations sur le tir des armes à feu rayées dans leur état actuel. Proposition d'un nouveau système de projectiles et d'armes à feu. Paris 1860. Charrin. Les carabines de guerre, les fusils transformés et leurs balles. Bruxelles 1861. L. Marès. Des nouvelles armes rayées, de leur rôle et de leur influence à la guerre. Paris 1861. Testarode. Aperçu sur les armes à feu. Paris 1861. Delvigne. Notice historique sur l'expérimentation et l'adoption des armes rayées à projectiles allongés, etc. Paris 1861. Von Plönnies. Neue Studiën über die gezogene Feuerwaffe der Infanterie. Darmstadt 1861.

Prolonge.

Zie Sleeptouw.

Prolongewagen.

Zie Parkwagen.

Prop.

De proppen van gesponnen hooi of stroo, kabelgaren of klei dienen tot vastzetting der lading in den vuurmond; tevens kan men daarmede het vormen van een kogelleger beletten, door proppen van onderscheidene lengte te bezigen. Er zijn twee soorten van proppen, tusschen- en voorproppen. De eerste dienen om het vormen van kogellegers en het verbrijzelen der granaten in de ziel, te voorkomen; zij zijn ook onontbeerlijk bij het vuren met gloeijende kogels. De tweede, houden den kogel tegen den kardoes en zijn vooral noodig bij het schieten, onder declinatie, van ronde kogels. Door sommige Engelsche artilleristen wordt ook nog het bezigen van achterproppen aanbevolen, bij stukken die van achteren geladen worden, om daardoor de inrigting voor de kulassluiting tegen te sterke botsingen te vrijwaren en de goede sluiting te bevorderen.

Proviandkolonne.

Zie Verpleging.

Provinciale adjudanten.

Hoofdofficieren, (luitenant-kolonels of majoors) gevestigd in de hoofdplaats der provinciën en onmiddellijk onder de bevelen staande van den bevelhebber in de militaire afdeeling, waarin de provincie gelegen is. Zij zijn hoofdzakelijk belast met al hetgeen de indienststelling, indeeling en inlijving der miliciens aangaat, benevens met de huisvesting der troepen, enz.


{==131==} {>>pagina-aanduiding<<}

Provincialen.

Zie Militie, Ordonnanskompagniën.

Provisioner.

Op het einde der middeleeuwen en in het begin van den nieuwen tijd, gaf men dezen naam aan een edelman of een vorstelijk ambtenaar, die tegen eene zekere jaarwedde paarden voor de publieke dienst onderhield en daarmede en met zijne knechten krijgsdienst verrigtte, als hij daartoe opgeroepen werd. Deze provisioners vormden zoodoende eene eerste ligting van het leenleger.

Provoost.

1o. In den tijd der landsknechten de militaire ambtenaar, die de politie in de legerplaatsen handhaafde, het toezigt over de markten, marketenters enz. in het kamp hield, overtreders van de krijgsartikelen in arrest stelde, hen bewaakte en door de hem toegevoegde stokkenknechten bewaken liet, door deze de uitdeelingen van stokslagen liet verrigten en bij alle strafzaken de tusschenpersoon was tusschen den schout, die het geregt uitoefende en het vonnis uitsprak en den scherp-regter, die het ten uitvoer bragt. Bij eenige legers heeft men nog tegenwoordig provoosten, die werkelijk het ambt van opzigters van gevangenissen uitoefenen. 2o. Eene militaire straf.

Psilagie.

Grieksche krijgsafdeeling van 256 peltasten.

Psiliet.

Ligtgewapende Grieksche voetknecht.

Pulk.

(Slavisch). Regiment; men spreekt vooral van pulks Kozakken; de eskadrons van die regimenten worden dan sotnia's (honderdtallen) genaamd.

Pulverhoren.

De P. komt somtijds nog te pas bij het batterijgeschut om buskruid in het zundgat te strooijen, indien men met geene pijpjes vuurt. Het is een horen met houten bodem en welks dun einde met een' houten stop gesloten is.

Punt.

1o. Militaire punten zijn plaatsen van krijgskundig belang, vestingen, défilés, enz.; men onderscheidt voorts strategische en taktische punten, de eersten van gewigt voor de operatiën, de anderen voor het gevecht; men spreekt van sleutelpunten (zie Sleutel), van vaste punten, van steunpunten (zie Spil), van punten van directie, waardoor men verstaat de beide punten, die de vaandeldrager van een bataillon, bij den marsch van bataille op zekeren afstand voorwaarts op den grond in het oog moet nemen om steeds in dezelfde regte lijn te blijven. Rigtingspunten zijn punten in de verlenging van eene lijn, die aan eene linie van verschillende bataillons worden aangegeven, opdat zij zonder moeite zich in het gewilde front zouden kunnen opstellen. 2o. P. eene oude Hollandsche lengtemaat, het 1/12 gedeelte van eene Rijnlandsche lijn bedragende.

Punt van eer.

(Point d'honneur). Militair eergevoel. Het zoude te vergeefs zijn iets te willen zeggen over het ideale begrip van punt van eer; het is voldoende te doen opmerken, dat men ten allen tijde de militaire eer op de meest verschillende wijzen bepaald heeft, als men het soms beproefde daarvoor wetten voor te schrijven. Welke verschillende denkbeelden heeft men bij voorbeeld verkondigd en aangekleefd, wanneer het eervol was te kapituleren, pardon te vragen enz.; hoe heeft men de gemeenste roof en plundering somtijds zeer goed overeen kunnen brengen met de militaire eer! welke zonderlinge denkbeelden hebben er bestaan over het meer of minder eervolle van militaire straffen (de strop of den kogel)!
Men leze over deze zaken Berenhorst. Betrachtungen über die Kriegskunst, vooral het 13de hoofdstuk en vergelijke daarmede verschillende nieuwere werken, bijv. Brialmont. De la guerre, de l'armée et de la garde civique, om duidelijk te begrijpen, hoe verschillend men ze kan inzien.

Puntkogel.

Zie Projectilen.

Pupillen.

Het regiment P. van de Fransche garde werd in 1810 door Napoleon uit militaire weezen van 12 tot 16 jaar gevormd; de kern daartoe was het regiment

{==132==} {>>pagina-aanduiding<<}

véliten dat door Napoleon's broeder, Lodewijk, koning van Holland op dezelfde wijze was zamengesteld. De garde werd gedeeltelijk door dit regiment aangevuld; in 1813 werden uit de oudste manschappen daarvan, de kaders van vier regimenten jonge garde daargesteld, welke den strijd bij Lutzen bijwoonden. In 1814 namen de overgeblevene pupillen deel aan de verdediging van Parijs. Op Java is bij koninklijk besluit van den 28sten October 1847 een korps P. opgerigt, zamengesteld uit zonen van Europesche militairen. Het is te Gombong gevestigd en bestaat uit twee kompagniën. Op hun 18de jaar kunnen de P. als onder-officieren in het leger intreden.

Put.

Mijnput. Zie Mijnen.

Pyrotechnie.

Gelijkluidend met vuurwerkerskunst. Bij besluit van den 2den November 1859 is te Delft eene pyrotechnische school gevestigd. Het personeel daarbij bestaat uit een kolonel directeur, 2 kapiteins en 2 eerste luitenants, 2 schrijvers, 1 portier, 3 meesters vuurwerkers waarvan 1 opzigter in de pyrotechnische werkplaats, 1 in het laboratorium en 1 in de slagkruidfabriek, 2 onderopzigters, 10 werklieden en 1 leerling, benevens 2 onderofficieren, 8 korporaals en 10 kanonniers uit het laboratorium bij de fabricatie der slaghoedjes. Deze school dient tot oefening van daarbij gedetacheerde officieren, onderofficieren en manschappen van het wapen der artillerie in het vak der pyrotechnie, tot opleiding van vuurwerkers voor de koloniën en verder tot het verrigten der werkzaamheden vroeger in het vuurwerkers-laboratorium, in de pyrotechnische werkplaats, aan de slagfabriek en in het scheikundig laboratorium verrigt.

Pyroxylin.

Gelijkluidend met schietkatoen.



Q.

Quadrant.

Zie Kwadrant.

Quadrille.

Bij de Spanjaarden der 16de eeuw de vierkante vleugels schutters, die bij de bataillons piekeniers op alle hoeken gevoegd werden; het woord schijnt echter ook voor vierkante hoop in het algemeen gebezigd te zijn.

Quaestor.

Een Romeinsch ambtenaar zoo wel in den burgerlijken als in den militairen stand. De laatste moest de buit in den oorlog gemaakt verkoopen, de soldij uitbetalen, voor de oorlogsbehoeften zorgen, enz.

Quagga.

Zie Paard.

Quarré.

Zie Formatiën

Quart.

Zie Gewigt.

Quaternione.

Viervaandel. Zie Bataillon.

Quentchen.

Zie Gewigt.



R.

Ra.

Zie Zeilen.

Raad van defensie, van verdediging.

Zie Krijgsraad.


{==133==} {>>pagina-aanduiding<<}

Raad van krijgstucht.

Zie Justitie. De raden van krijgstucht overeenkomende met het standregt der Duitschers werden hier te lande den 31sten Maart 1815 ingesteld en den 24sten Maart 1849 buiten werking gesteld. Zij bragten hoofdzakelijk het advies uit voor de degradatie der onder-officieren en korporaals.

Raad van onderzoek.

De raden van onderzoek, hier te lande bij de wet van 28 Augustus 1851 ingesteld, zijn eene soort van eergerigten (zie Eergerigt), bestemd om advies uit te brengen of een officier al dan niet verdient uit de dienst ontslagen te worden. Zij bestaan uit 1 president en 6 leden, allen officieren in werkelijke dienst en in rang verschillende naarmate van den rang van den beschuldigde. Nadat de R. de aangeduide handeling onderzocht heeft, moet hij bij stemming advies uitbrengen op de drie volgende vragen. 1. Is de aangeklaagde schuldig aan hetgeen hem ten laste wordt gelegd? - zoo ja: 2o. Moet de beschuldigde diensvolgens uit de dienst worden ontslagen? - bij bevestiging: 3o. Zijn er verzachtende omstandigheden aanwezig? Van het uitgebragte advies kan niet worden afgeweken, dan ten gunste van den officier over wien het onderzoek heeft plaats gehad.

Raam.

1o. R. der affuiten. Zie Affuiten. 2o. Hollandsch raam. Zie Mijnen.

Rad.

1o. Zie Voertuigen. Eene eigenaardige soort van raderen zijn door den Engelschman Jones aangegeven. Zijne speken zijn in de gegoten ijzeren naaf niet allen met dezelfde storting bevestigd, maar afwisselend de eene in het lunseinde, de andere in het stooteinde der naaf; zij zijn hier met eenige speelruimte bevestigd, zoodat zij in de naaf eene op- en nederwaartsche beweging kunnen aannemen; op dezelfde wijze zijn zij in den hollen, uit gesmeed ijzer vervaardigden radband bevestigd. De laatste staat tegenover het midden der naaf, waaruit volgt dat de eene helft der speken eene binnenwaartsche, de andere helft eene buitenwaartsche storting heeft. Bij de omdraaijing van het rad schuiven nu telkens de onderstaande speeken in de naaf, terwijl de bovenstaande er zoover uitgetrokken worden, dat de last van het voertuig daaraan hangt. De raden van deze soort moeten zoo wel wat de duurzaamheid als den graad van beweeglijkheid, dien zij aan het voertuig geven, betreft, niets te wenschen overig laten. Zij zijn onder anderen toegepast bij de Pruissische ijzeren vestingaffuiten en bij de Russische ijzeren bergaffuiten. 2o. Raderen aan werktuigen, molenraderen, tandraderen, kamraderen, rondsels.

Radband.

Zie Voertuigen.

Raderstoomboot.

Zie Vaartuigen.

Radslot.

Zie Handvuurwapens.

Rayon.

1o. Verboden kring bij vestingen, zie Armement. 2o. Het woord R. wordt in militairen zin wel eens verkeerdelijk gebruikt om daardoor een terrein aan te duiden, dat door eenig troepengedeelte beheerscht wordt, waarop het manoeuvreert.

Raketten.

Gelijkluidend met vuurpijlen.

Ralliëren.

Verstrooide of verspreide troepen weder verzamelen.

Rameau.

Mijntak. Zie Mijnen.

Ramshoofd.

Zie Hoofd.

Rang.

1o. Zie Graad. 2o. Zie Schip.

Ranglijst.

Lijst van officieren, militaire ambtenaren, enz. van een leger ingedeeld volgens dienstvakken, regimenten, enz., gerangschikt volgens rang en ouderdom, gewoonlijk met opgave van de garnizoensplaatsen der regimenten (rang- en kwartierlijst), somtijds ook met geschiedkundige aanteekeningen over de regimenten. In dat geval noemt men de R. stamlijst. In Oostenrijk heet zij schematismus.

Ransel.

Zie Bepakking.


{==134==} {>>pagina-aanduiding<<}

Rantsoen.

Op rantsoen stellen. Zie Losgeld, Krijgsgevangenen.

Rapier.

Lange degen.

Rapport.

1o. In den uitgestrektsten zin van het woord worden rapporten door de ondergeschikte militaire autoriteiten aan hunne meerderen ingediend. Men kan alle rapporten, naarmate van hunnen vorm in drie soorten onderscheiden. a. Tabellarische rapporten; b. zulke rapporten die wel niet tabellarisch kunnen ingerigt zijn, maar waarvoor toch een model bestaat; c. rapporten, waarvoor zelfs geen model kan aangegeven worden en waarbij alleen het onderwerp bepaald wordt, hetwelk wij moeten behandelen. Tot de eerste soort behooren alle zoogenaamde staten, die aan den chef een overzigt geven over de presente sterkte van zijne onderhebbende troepen, over datgene wat aan de komplete sterkte ontbreekt, benevens de redenen waarom die sterkte niet kompleet is, als ziekte, straffen, detachementen, enz., over de vermeerdering of vermindering aan sterkte binnen zekere tijdruimte; verder de staten, die op dezelfde wijze den toestand van het materieel der afzonderlijke troepenafdeelingen, de beschikbare, gebruikte, ontvangen, gevraagde munitie, enz. aangeven. Even als de opperbevelhebber van een leger of van eene grootere legerafdeeling zulke staten noodig heeft om te zien waarover hij beschikken kan, zoo moeten ook alle ambtenaren, zoowel die der militaire administratie, als die met het materieel der artillerie, met de munitie, enz. belast zijn, dergelijke staten ontvangen, om daaruit hunne leveringen te berekenen en ze daarnaar in te rigten. De tabellarische rapporten over het personeel en het materieel worden aangevuld door de dislocatie- en marschrapporten, die eveneens tabellarisch ingerigt worden en de verdeeling der troepen op elk tijdstip aangeven. Tot de tweede soort behooren bij voorbeeld de dagelijksche rapporten, die door de garnizoens- of veldwachten aan den plaatselijken kommandant of den kommandant der voorposten worden ingediend en die alles melden, wat gedurende de 24 uren merkwaardigs aan de wachten is voorgevallen. Tot de derde soort behooren alle rapporten over bijzondere gebeurtenissen, voornamelijk de extra-rapporten van de wachten in het garnizoen en te velde; de rapporten van voorposten en voorhoeden over den toestand des vijands; de rapporten van geleverde gevechten en veldslagen.
Naar gelang van den tijd waarop de rapporten ingediend worden, kan men ze in twee hoofdsoorten onderscheiden: 1o. gewone rapporten die op bepaalde tijden ingezonden worden en waartoe de hierboven beide eerstgenoemde soorten in den regel behooren, en 2o. buitengewone of extra-rapporten, waarvoor eene bijzondere, niet te voorziene aanleiding moet voorhanden zijn, die dus met de bovengenoemde derde soort overeenkomen. De gewone rapporten worden dan weder onderscheiden in dagelijksche, achtdaagsche, veertiendaagsche, maandelijksche rapporten, enz. In elk leger bestaan daaromtrent de noodige bepalingen, welke autoriteiten, aan welke autoriteiten, in welken vorm en binnen welke tijdruimten, de verschillende soorten der gewone rapporten moeten ingediend worden; evenzoo over de buitengewone rapporten in zoo ver daarvoor bepalingen te maken zijn. Een goed ingerigt rapportwezen is een hoofd-vereischte voor de goede orde van een leger. Zulk een rapportwezen zoude aan de volgende eischen moeten voldoen. a. het aantal der in te zenden rapporten van verschillenden aard moet zoo beperkt mogelijk zijn; b. het tijdsbestek, waarin rapporten van denzelfden aard elkander moeten opvolgen moet zoo groot mogelijk zijn. Slechts op deze wijze is het mogelijk, dat men de noodzakelijke rapporten werkelijk ontvangt. Waartoe dient het een groot aantal rapporten te vergen, die men gedurende den loop der krijgsgebeurtenissen nooit ontvangt? c. de modellen moeten eenvoudig zijn en een gemakkelijk overzigt geven; d. zij moeten voor rapporten van

{==135==} {>>pagina-aanduiding<<}

denzelfden aard, voor troepenafdeelingen van verschillende sterkte, kompagnïën, bataillons, brigades, divisiën, zoo mogelijk gelijk zijn, zoodat de bataillons adjudant door eene eenvoudige optelling der kompagniesrapporten het bataillonsrapport, de adjudant der brigade door optelling der bataillonsrapporten het brigaderapport, enz. kan zamenstellen; e. het formaat moet klein en handelbaar zijn, zoodat men in den loop van eenen veldtogt geen berg papieren krijgt, die bijna niet te regeren is. Een voornaam vereischte voor de vereenvoudiging van het rapportwezen der administratie, is, dat men de mindere beambten vertrouwen kan. Indien dit het geval is, dan kan men veel schrijverij uitwinnen; wel is waar kan men ook zeggen dat alle mogelijke schrijverij niets helpt indien men die beambten niet vertrouwen kan. Alle rapporten waarvoor geene tabellen of modellen bestaan moeten kort, zakelijk en duidelijk opgesteld zijn, dus niet in eene gedwongen verkorte taal; zij moeten alles bevatten, wat eenigzins van belang kan zijn. De verschillende onderwerpen moeten behoorlijk gerangschikt en van elkander gescheiden zijn, opgave van plaats en tijd, het adres van dengenen aan wien het rapport gerigt is en de naam van dengenen die het afzendt mogen niet ontbreken en moeten zeer naauwkeurig zijn. Duidelijk schrift spreekt van zelve. 2o. Rapport, uitgifte der dagelijksche orders.

Raschepen.

Vierkant getuigde schepen. Zie Zeilen.

Raseren.

1o. Slechten. Eene vesting, eene verschansing slechten of vernielen, hetzij door middel van mijnen of door middel van schop en houweel. 2o. Een schip raseren; zijne hoogte boven het water verminderen, hetzij door de kampanje, den bak en het halfdek weg te nemen, om het als een schip van minder charter te bewapenen, hetzij door daaraan alleen het tusschendek te laten om het als ponton te gebruiken.

Raserend.

Bestrijkend. Raserend schot. Laag, bestrijkend schot.

Ratificatie.

Bekrachtiging van eene overeenkomst, van eenen wapenstilstand, van eene kapitulatie, enz. Zie Volkenregt.

Ration.

Zie Verpleging.

Ravelijn.

Een buitenwerk, dat bij het gebastionneerde versterkingsstelsel vrij regelmatig in de gedaante van eene flèche of lunette aangewend wordt. Oorspronkelijk had dit werk ten doel om den verdediger der vesting vasten voet aan de overzijde der gracht te verleenen en daarvan zal dan ook waarschijnlijk de naam afgeleid zijn (rivellino, bruggenhoofd), daar de afleiding van rivelare, openbaren, als of het de nadering des vijands aankondigde wel wat gezocht schijnt. Op deze wijze dekte het R. nu ook de poort in de courtine. Het kon echter klaarblijkelijk meer dekken, buitendien bestreek dit werk het terrein vóór de facen der bastions en konde omgekeerd ook wederkeerig daardoor bestreken worden. Toen men deze omstandigheden opmerkte begon men langzamerhand dit werk te vergrooten. Terwijl het in den beginne niet grooter was dan eene wapenplaats in den bedekten weg, gaf men achtervolgens aan zijne facen dezelfde, ja, zelfs nog eene grootere lengte dan aan de bastions-facen en liet de verlenging daarvan op verscheidene ellen van den schouder-hoek naar den saillant toe vallen, zoodat zelfs de eerstgenoemde geheel gedekt werd; men maakte verder de ravelijnsfacen ongeveer loodregt op die der bastions om daardoor eene zuivere wederkeerige bestrijking dezer lijnen te verkrijgen en vereenigde op die wijze de voordeelen van het getenailleerde met die van het gebastionneerde stelsel. Daar het werk toen zeer ver in het veld reikte, daardoor bijzonder lastig werd voor den belegeraar bij het aanleggen zijner aanvalswerken en zijne aandacht en krachten in hoogen mate afleidde, trachtten ook de vestingbouwkundigen aan het R. steeds meer weerstandsvermogen en zelfstandigheid te geven, terwijl zij het van bin-
{==136==} {>>pagina-aanduiding<<}
nen met een reduit en met bomvrije gebouwen voorzagen. - Men legde ook somtijds vóór de saillanten der bastions werken in den vorm van ravelijnen aan; daar de contrescarp der hoofdgracht, welke hunne keel vormde meestal afgerond was, verkregen zij de gedaante van eene halve maan en men noemde diensvolgens zulk een werk halve maan (demi-lune); deze naam werd echter ook somtijds aan de ravelijnen voor de courtines gegeven.

Ravijn.

Holle weg van aanzienlijke breedte en diepte, zeer geschikt tot dekking van het front eener stelling, welke zij in gunstige omstandigheden om zoo te zeggen onaanvalbaar kan maken.

Ravitailleren.

Eene plaats op nieuw provianderen, van levensmiddelen voorzien.

Recognosceren.

Verkennen. Zie Verkenning.

Recul.

Terugloop. Zie Terugloop.

Recuseren.

Wraken. Zie Justitie.

Redan.

Zie Flèche.

Redditie.

Overgave eener vesting.

Redoute en Reduit.

Deze woorden waren oorspronkelijk gelijkluidend, zij komen beide overeen met het het Italiaansche ridotto, waarvan beide zijn afgeleid, hoewel wij tegenwoordig eene geheel verschillende beteekenis aan beide woorden hechten. Redoute is een gesloten veldwerk, dat alleen uitspringende, geene inspringende hoeken heeft; naar het aantal hoeken noemt men de redoute vierhoekige, vijfhoekige, enz., waarbij dan nog de ronde of cirkelvormige komen. De meest gebruikelijke redouten zijn de vierhoekige, hetzij vierkant of ruitvormig. De redouten zijn de eenvoudigste gesloten werken; daarom worden zij bij voorkeur dáár gebezigd, waar men doelmatiger wijze gesloten werken moet aanleggen; zij hebben eene betrekkelijk groote binnenruimte, hare regte facen geven een krachtig vuur naar de zijde, waarop zij uitzigt hebben, maar haar tracé geeft geene wederkeerige bestrijking der facen; deze kan men alleen verkrijgen door verschillende redouten zoodanig neven en achter elkander te leggen, dat zij elkander onderling bestrijken of dewijl daarbij de grachten nog altijd onbestreken blijven, door in de grachten houten caponnières aan te leggen. Zie ook lunette in het artikel Bastion.
Een reduit is een binnenwerk; het ontleent zijnen naam dus niet van zijne gedaante, maar van zijne ligging ten opzigte van andere werken. Een reduit kan in eenen kring van vooruitgeschoven werken, het kan ook in een werk van grooteren omvang gelegen zijn. Het is vooral op laatstgenoemde wijze, dat de reduits in de nieuwere versterkingskunst zeer dikwijls gebezigd worden. Het is gemakkelijk te begrijpen, dat het reduit, zoo het zelf eenen belangrijken omvang had, de binnenruimte van het groote werk zeer beperken zoude. Om dit te vermijden en de reduits tevens als goede bewaar- en woonplaatsen te kunnen bezigen, bestaan zij in de duurzame versterkingskunst meestal uit gemetselde gebouwen, in de veldverschansing uit blokhuizen. De reduits der duurzame versterkingskunst verkrijgen naarmate van de grootte en de gedaante der werken, waarin zij gelegen zijn, verschillende grootte en gedaante, van de gewone ronde of vierkante torens af tot de reusachtige defensiekazernes toe, waarin eenige duizende menschen onder dak gebragt worden. Men kan tot daarstelling der reduits zonder gevaar metselwerk bezigen, omdat zij eensdeels door de voorliggende wallen, tegen het regtstreeksche vuur des vijands gedekt zijn, omdat metselwerk anderdeels zeer groote voordeelen oplevert. Het reduit moet den vijand eene laatste hinderpaal opleveren, als hij bres in den voorliggenden hoofdwal heeft gelegd, deze bestormd en zich daarop vastgenesteld heeft. Opent nu het reduit een krachtig vuur op den bestormer, dan kan het mogelijk den storm afslaan,

{==137==} {>>pagina-aanduiding<<}

in allen gevalle maakt het den vijand moeijelijk den hoofdwal vast te houden, aldaar geschut aan te voeren en in batterij te stellen. Alleen metselwerk maakt het echter mogelijk bij zulke beperkte ruimte verschillende verdiepingen, waaruit gevuurd kan worden, boven elkander aan te leggen; deze vuuruitwerking is des te heviger doordien de verdediger des reduits door eene bomvrije dekking tegen het vijandelijke worpvuur gedekt is. Uit de kelders van het reduit kan men mijntakken openen om de batterijen, die de aanvaller op de veroverde wallen tegen het reduit zou willen oprigten, in de lucht te doen vliegen. Halve redoute noemt men een open werk, uit drie facen bestaande, waarvan de eene in front ligt en de beide anderen onder stompe hoeken als vleugels teruggetrokken zijn. Tegen het anders heerschende begrip, noemt men kruisredoute een gesloten werk in den vorm van een kruis met 12 zijden, 8 regte uit- en 4 regte inspringende hoeken.

Reduceren.

1o. Troepen R., de sterkte daarvan verminderen of ook geheele troepenafdeelingen afdanken. Wanneer de dagbladschrijvers willen aantoonen, dat eenige staat vredelievende bedoelingen koestert, maken zij veel ophef van de reductie hunner legers. Daarbij wordt er zelden op gelet, dat die reductiën meestal bestaan in het wegzenden van verlofgangers, die elk oogenblik weder kunnen opgeroepen worden. Dergelijke reductiën hebben natuurlijk na het sluiten van elken vrede plaats. 2o. Eene kaart, een plan R., ze op eene kleinere schaal teekenen.

Reduit.

Zie Redoute.

Reede.

Zie Haven.

Reëngagement.

Zie Engagement.

Reep.

Een dun touw; boeireep bij voorbeeld is het dunne touw waardoor de boei met het anker verbonden wordt, welks ligging zij moet aangeven.

Reflector van Douglas.

Zie Spiegel.

Reformeren.

Eene troepenafdeeling, een regiment, enz. R., ze reorganiseren, op nieuw indeelen. Wanneer in de 17de eeuw, vooral in den dertigjarigen oorlog een leger groote verliezen had geleden, dan werd het dikwijls gereformeerd, doordien men verschillende vaandels tot één, verschillende regimenten tot één zamensmolt. De officieren welke daarbij overkompleet werden en nu zonder rang als gewone dubbelsolders of op eene andere wijze dienden of wel pensioen of wachtgeld genoten, werden gereformeerde officieren, gereformeerde luitenants, kapiteins, enz. genoemd.

Refuseren.

Weigeren, onttrekken. Eenen vleugel R., hem aan het gevecht onttrekken, weigeren hem in gevecht te brengen.

Regelingen.

R. van het vinkenet, tegenwoordig leijers van de verschansingen genoemd. Zie Vinkenet.

Regelmatig beleg.

Zie Vestingoorlog.

Regenbak.

Gemetselde bak tot verzameling van het regenwater in vestingen, waar geen versch put- of welwater te bekomen is; de regenbakken worden, indien zij door hunne ligging niet genoegzaam tegen het vijandelijke vuur gedekt zijn, bomvrij gemaakt. Elke regenbak moet van eene opening voorzien zijn, om bij de vulling met water de lucht te laten ontsnappen, alsmede van ontlaadbuizen om het overtollige water te kunnen laten afloopen.

Regiment.

Regering. In den tijd der landsknechten zeide men van den kolonel, die voor eenen of anderen krijgsheer een bepaald troepengedeelte aanwierf, dat hij een regiment oprigtte over zóó en zóó veel vendels voetknechten of over zóó en zóó veel kornetten ruiterij. De vereeniging dier vendels of dier kornetten werd dan ook een regiment voetvolk of een regiment ruiterij genoemd.

{==138==} {>>pagina-aanduiding<<}

Van den beginne af aan, is het R. dus eene zuiver administratieve afdeeling geweest. Wel is waar vormde men bij de infanterie de taktische eenheid, het bataillon gewoonlijk uit een geheel R.; maar die regimenten waren meestal zeer zwak en er werden er dus dikwijls meer dan één tot een bataillon vereenigd, terwijl men anderzijds een zeer sterk R. in verschillende bataillons verdeelde. Bij de kavallerie was het zeldzamer dat een R. ook een eskadron vormde; meer algemeen werd het in verschillende eskadrons verdeeld. Tegenwoordig en in het algemeen sedert de bataillons en eskadrons bepaalde afdeelingen zijn geworden, verstaat men door een regiment infanterie, de administratieve vereeniging van 2, 4 of meer bataillons, hoewel de Engelschen ook nu nog infanterie-regimenten van één bataillon hebben; door een regiment kavallerie eveneens de administratieve zamenvoeging van verschillende, 3 à 10 eskadrons of van 2 tot 5 divisiën. Na de invoering der staande legers was het wel is waar niet meer de kolonel, die het regiment zamenstelde, maar de regimenten behielden toch hunne eigene huishouding en moesten zich meer of min op eigen hand, meestal door werving voltallig houden. De regimenten werden nu door den souverein, meestal aan generaals geschonken. De generaal, die op deze wijze aan het hoofd van een regiment gesteld werd en wien dan eene kompagnie, de zoogenaamde lijfkompagnie bijzonder toebehoorde, werd chef of eigenaar, (Inhaber, Propriétaire) van het R. genoemd, op hem volgde dan een kolonel als regimentskommandant of regimentskommandeur. - In Oostenrijk heeft nog tegenwoordig elk regiment zijn eigenaar, (Inhaber) die de magt heeft tot het benoemen der officieren tot aan den rang van kapitein, de toestemming tot het aangaan van huwelijken te geven, in de regtspleging te voorzien, die echter meestal deze regten aan den regimentskommandant afstaat. In andere landen hebben de regimenten in den regel geen chef of eigenaar en slechts bij uitzondering worden regimenten aan prinsen van het regerende stamhuis, vreemde vorsten of hoogere generaals geschonken. Zij zijn er dan chef van, doch dit is niets dan een eeretitel, die volstrekt geene dienstpligten of betrekkingen ten gevolge heeft. Dit geschiedt onder anderen in Pruissen en Rusland en even als deze chefs, heeft men in Oostenrijk de zoogenaamde eerste eigenaar (Erster Inhaber) waarop dan nog een tweede of eigenlijke eigenaar en dan eerst de kommandant volgt. De regimenten van één en hetzelfde leger, van één en hetzelfde wapen werden vroeger, zoo als in den aard der zaak ligt, naar hunne bevelhebbers of chefs benoemd. Slechts dáár waar reeds van ouds eene geregelde aanvulliug der regimenten uit zekere gewesten plaats had, zoo als bijv. bij de Zweedsche nationale troepen, vindt men de onderscheiding naar de namen der provinciën. Terwijl elders van het regement Aijlva, van het regiment Kinschot, dat is van de regimenten der generaals Aijlva en Kinschot sprake was, vindt men bij de Zweden in den 30-jarigen oorlog de R. Finland; Ostgothland, Smaland, enz. Na de invoering der staande legers kregen echter de regimenten, behalve de anders gebruikelijke benaming ook nog doorloopende nommers naar den ouderdom van hunne oprigting. In verschillende staten waar de onderscheiding naar den chef niet kan plaats hebben, omdat er in den regel geene chefs bestaan, en de provinciale benamingen niet gebruikelijk zijn, worden de regimenten uitsluitend naar hun nommer onderscheiden, zoo als bij ons, in Pruissen, Frankrijk, enz. plaats heeft; dit belet echter niet dat enkele regimenten ook nog andere benamingen dragen, zoo als bijv. Lijf R., Konings R., enz. De regimenten van hetzelfde wapen onderscheiden zich in de kleeding gewoonlijk slechts door de nommers, die zij op de schouderlappen of aan het hoofddeksel dragen of door verschillende kleur van kragen en opslagen, door verschillende kleur van hoofddeksels (zoo als de Pruissische ulanen en huzaren, enz. Er bestaan tegenwoordig ook regimen-
{==139==} {>>pagina-aanduiding<<}
ten artillerie, de administratieve vereeniging van eenige batterijen of kompagniën en regimenten genietroepen, zijnde de vereeniging van eenige bataillons genietroepen. Zie ook Halve brigade, Legioen, Bataillon, Eskadron, Brigade, Terzo.

Regiments-artillerie.

Zie Artillerie.

Regiments-kinderen.

De instelling der R. werd in Frankrijk in 1766 in het leven geroepen, werd aldaar in 1791 vernietigd, doch in het jaar 1800 op nieuw hersteld. Als eene navolging daarvan werden ook bij de Hollandsche legerorganisatie van 1 Maart 1807 R. ingevoerd. Bij elke kompagnie waren er twee, die tot hun 16de jaar de rations vivres en de halve soldij van soldaat genoten. Zij werden toegelaten wanneer zij den vollen ouderdom van twee jaren bereikt hadden, en zoodra zij den leeftijd van 15 jaren hadden volbragt, werden zij als tamboer of soldaat aangenomen. Met den 1sten Januarij 1809 werden zij weder gesupprimeerd; die zeven jaren en daarboven oud waren, werden bij de koninklijke kweekelingen opgenomen. Bij koninklijk besluit van 1 Augustus 1841 werden weder R. aangenomen van 10-16 jaren oud, ten getale van 1 per kompagnie, en met de organisatie van 1850 verdwenen zij voor goed uit het leger.

Reglement.

De verzameling van alle voorschriften, die betrekking hebben op eenen bepaalden diensttak. Naarmate van den bijzonderen diensttak, dien het R. behandelt, verkrijgt het zijnen bijzonderen naam exercitie-reglement, administratie-reglement, R. op de garnizoensdienst, op de inwendige dienst, enz. Een goed reglement moet bepaalde en duidelijke voorschriften geven, in zoo verre die voorschriften gegeven kunnen worden; het moet dus niet al het mogelijke willen bepalen, wat niet bepaald en opgevolgd kan worden. Het moet geene langdradige ontwikkeling van redenen bevatten, behoeft echter ook de opgave eener reden niet te vermijden, als die zonder moeite en omhaal van woorden kan gegeven worden. Even belangrijk als het is een goed en beschikbaar R. te geven, even belangrijk is het te letten op de gestadige uitvoering van de daarin bevatte voorschriften en te verhinderen, dat een ieder, die met de uitvoering van het R. belast wordt en eenig bevel voert, voor zijnen meer beperkten kring, het naar willekeur volgens zijne eigene denkbeelden uitlegt.

Regte hoofd.

Zie Hoofd.

Regters, Regtspleging.

Zie Justitie.

Regtlijnig teekenen.

Zie Teekenen.

Regtstand.

Zie Kazemat.

Rehabiliteren.

Iemand die eerloos verklaard is (zie Eerloos) in zijne eer herstellen.

Rei.

Zie Waterpassen.

Rekruut.

Een jong, nieuw aangenomen soldaat tot aan het einde zijner vorming en zijner indeeling in de taktische eenheid. Rekruteren, aanwerven; een regiment rekruteren, het voltallig maken; rekruteringsstelsel van een leger, de wijze waarop het rekruten verkrijgt. Zie Weerstelsel.

Relief.

Men verstaat door R. van een werk, de geheele hoogte van dat werk boven den bodem der gracht. Het R. is dus gelijk aan de som van het kommandement boven den beganen grond, opgeteld met de diepte der gracht.

Remmen.

Het R. der voertuigen bij het berg-afrijden geschiedt door middel van den remschoen, die door eenen remketting of een remtouw aan het voertuig bevestigd is.

Remonte.

Door remonte verstaat men de paarden, die door het gouvernement worden aangekocht om de ontbrekende paarden aan te vullen of de niet geschikte

{==140==} {>>pagina-aanduiding<<}

te vervangen. De nieuw ingelijfde militaire paarden tot aan het voleindigen hunner afrigting worden remonte paarden genoemd. Een eskadron, een regiment remonteren is hen van remonte voorzien. Het remontewezen is bij de meeste staten onder het opzigt van bijzondere remonte-commissiën gesteld; door deze worden de remontepaarden van 3 tot 5-jarigen ouderdom gekocht; alleen de 5-jarige (somtijds reeds de 4-jarige) worden dadelijk aan de troepen afgegeven, de jongere voorloopig in remonte-depôts bewaard. Bij ons heeft de aankoop der remontepaarden op tweederlei wijze plaats: 1o. bij aanbesteding door het Departement van Oorlog, aan den minst inschrijvenden, die de paarden aan de regimenten aflevert, nadat zij door eene commissie zijn goedgekeurd en aangenomen, 2o. door eene commissie, die in de verschillende provinciën rond reist en op vooraf bepaalde dagen in de verschillende steden en gemeenten zitdagen houdt en aldaar de paarden van de eigenaren zelve afkoopt. De eigenlijke afrigting van het paard mag niet vóór het vijfde jaar beginnen; het paard kan echter met het vierde jaar matig bereden worden. De inkoop met 3 jaren heeft het voordeel, dat men de paarden tot minder prijs krijgt en hunne bewaring in remontedepôts verzekert de troepen, dat zij werkelijk gespaarde, niet ontijdig en overmatig ingespannen dieren krijgen. Het is natuurlijk voordeelig, dat eene magt zich altijd uit het eigen land kan romonteren, daar men echter zelden in één slag vindt, dat de paarden daarvan voldoen aan de verschillende eischen, die men voor het zeer uiteenloopend gebruik der militaire paarden verlangt, zoo zal de remontering in het eigen land slechts dan mogelijk zijn, als door stoeterijen voor eene doelmatige fokkerij gezorgd wordt.

Remplaçant.

Plaatsvervanger.

Rencontre.

Toevallige ontmoeting, onvoorbereid gevecht, zie Gevecht.

Rendez-vous.

Verzamelingsplaats voor troepen, die bijv. te zamen eenen marsch of een manoeuvre moeten verrigten. Rendez-vous stelling, de opstelling, welke voor die gelegenheid is voorgeschreven en die in den regel voor grootere troepenafdeelingen eene massastelling is.

Renloop.

Zie Gangen.

Repetiteur.

Repeteer-fregat. Zie Slagorde.

Replieren.

Teruggaan, zich op eenigen post terugtrekken.

Requisitiestelsel.

In algemeenen zin dat stelsel, waardoor alle benoodigdheden van een leger aan manschappen, materieel, levensmiddelen, enz. door requisitiën en tengevolge daarvan door leveringen, gedeeltelijk uit het eigen, gedeeltelijk uit 's vijands land, gedekt worden, waarbij het van de omstandigheden afhangt, of daarvoor later al dan niet betaling volgt. Dit stelsel waarvan alle partijen in den dertigjarigen oorlog het uitgestrektste gebruik maakten, dat daarna in vergetelheid geraakte, werd door de Fransche republiek, toen deze in den hoogsten nood verkeerde weder in zwang gebragt. Zie verder onder Operatiën en Verpleging.

Reserve.

Alles wat voorloopig achtergehouden wordt om eerst onder bijzondere omstandigheden gebruikt te worden. Men spreekt dus van munitiereserve, waardoor men den voorraad van munitie verstaat, die niet onmiddellijk bij de batterijen of troepenafdeelingen voorhanden is, maar door de munitieparken of munitiekolonnen voor geheele divisiën of legerkorpsen wordt medegevoerd, - van proviandreserve, levensmiddelen die op dezelfde wijze door de proviandkolonnen vervoerd en slechts in de uiterste noodzakelijkheid gebruikt worden, enz. Het meest echter wordt het woord R. voor troepen in de meest verschillende beteekenissen gebruikt. Men noemt bijv. in Pruissen en elders reserve de soldaten, die bij de linietroepen geoefend en daarna met verlof gezonden worden, evenwel nog gedurende verschil-
{==141==} {>>pagina-aanduiding<<}
lende jaren bij hun troepengedeelte ingedeeld blijven om in geval van oorlog, deze op de voltallige sterkte te brengen. De vroegere zoogenaamde reserveregimenten in Pruissen verschilden alleen van de overige linie-regimenten doordien ze slechts twee, gene drie bataillons telden. Zij verkregen dien naam alleen daarom, omdat bij hunne oprigting Pruissen in schijn de sterkte van zijn leger wilde vermeerderen. De naam verborg zoo de zaak. In andere staten wordt door reserve eene tweede ligting verstaan, die hare eigene zelfstandige korpsen zamenstelt, zoo als bijv. de Zwitsersche bondsreserve, gewoonlijk als de tweede ban van de bondsligting beschouwd. Reserve, slagreserve noemt men alle troepen, die de veldheer voor bijzondere gevallen tot zijne beschikking houdt, waaraan hij niet dadelijk eene bepaalde taak oplegt, maar waardoor hij de leiding van het gevecht en den gang daarvan onder alle omstandigheden in de hand wil houden. Zie hierover Gevecht, Linie, Vechtwijze. Reserveartillerie en Reservekavallerie. Zie Leger, Kavallerie, Vechtwijze. Strategische reserve heeft men een troepenkorps genoemd, dat even als de reserve op het slagveld, nu op het oorlogstooneel op verschillende dagmarschen achter het hoofdleger teruggehouden wordt. Deze handeling is in het algemeen het zekerste middel om zijne legers afzonderlijk te laten slaan. Het hemelsbreede verschil tusschen de reserve op het slagveld en de zoogenaamde strategische reserve, besta at daarin, dat men de eerstgenoemde in geval van nood dadelijk kan gebruiken; de laatsgenoemde echter volstrekt niet. De eenige doelmatige strategische reserven van dezen aard, zijn goed bezette en bewapende, van verschanste kampen en rijke magazijnen voorziene vestingen achter het hoofdleger. In een ander opzigt kan men echter ook de nieuwe troepen, die men eerst kort vóór of bij het uitbreken van den oorlog zamenstelt en dus nog niet dadelijk te velde kan medevoeren, strategische reserven noemen. Reservestelsel. Zie Weerstelsel.
Bij onze militie verstaat men onder den naam van reserve, de ligting van het loopende jaar, welke gedurende het eerste jaar wel ingedeeld, doch niet in dienst gesteld wordt.

Retireerhaak.

Een haak aan den staart der affuit, dezelfde bestemming hebbende als de avanceerhaak (zie Avanceerboom) aan den kop.

Retireren.

Terugtrekken. Retirade. Terugtogt.

Retraite.

Terugtogt.

Retraite-orde.

Zie Formatiën.

Retranchement.

Zie Verschansing.

Reunie (Orde der).

Fransche ridderorde door Napoleon I in October 1811 gesticht, ter vervanging zoo van de orde der Unie (zie Unie) als van de ridderorden der landen, die sedert Napoleon's regering met het Fransche rijk vereenigd waren.
Reveille. Sein bij het aanbreken van den dag gegeven, om de troepen te wekken. Volgens den ouden regel moet dat sein gegeven worden, als het zoo licht wordt dat men schrift kan lezen. In den regel wordt het uur der R. door het diensttableau vastgesteld.

Reven.

Zie Zeilen.

Reversmuur.

Rugmuur. Zie Kazemat.

Revertenten.

Men gaf dezen naam aan de Saksische soldaten, die in 1756 te Pirna krijgsgevangen gemaakt en later gedwongen in het Pruissische leger ingedeeld zijnde met groote hoopen, somtijds met geheele bataillons de Pruissische vaandels verlieten, om weder bij het Saksische leger dienst te verrigten.

Revetement.

1o. Zie Bekleeding. 2o. Zie Revetementsmuren.

Revetementsmuren.

R. of bekleedingsmuren zijn muren, die aan de

{==142==} {>>pagina-aanduiding<<}

eene zijde vrij staan, doch waartegen aan de andere zijde grond steunt. In de versterkingskunst dienen zij meer bijzonder tot het bekleeden van de taluds der grachten en wallen, welke eene grootere helling dan 45o moeten verkrijgen. Men onderscheidt bij de grachten de escarpmuren en de contrescarpmuren. Gene moeten zoo als algemeen aangenomen is minstens 9 à 10 ellen boven den bodem der gracht verheven zijn, om aan den wal stormvrijheid te verschaffen; deze hoogtebepaling is van de oudste tijden af tot op onze dagen toe erkend geworden. Indien eene escarpmuur tot de volle hoogte der borstwering wordt opgetrokken, dan noemt men haar geheele revetementsmuur, geheel revetement; hierbij is het moeijelijk te vermijden, dat zij reeds op aanmerkelijken afstand uit het veld gezien en beschoten worden en men heeft diensvolgens in den nieuweren tijd verkozen de escarpmuren slechts zoo hoog op te trekken, dat zij door het glacis tegen het gezigt uit het vrije veld gedekt zijn, terwijl verder daarboven de borstwering, geheel van aarde opgeworpen wordt en haar buitentalud eene natuurlijke helling van 45o verkrijgt. Zulk eene escarpmuur heet dan half revetement, halve revetementsmuur. De escarpmuren verkrijgen gewoonlijk van boven eene dikte van omtrent 2 ellen en eene geringe buitenwaartsche helling van 1/12 à 1/20 der hoogte. Aan de binnenzijde worden zij, hetzij loodregt, met eene kleine helling of wel met versnijdingen gemetseld.
Buitendien worden zij versterkt door op afstanden van 5 à 6 el zoogenaamde contreforten of steunmuren aan te brengen, die bij eene breedte van 2 à 3 el, zich tot 2 à 5 ellen in de aarden borstwering uitstrekken. De bovenste laag steenen van eenen muur, die naar buiten uitspringt en tegelijkertijd eene afwatering voor het regenwater daarstelt wordt cordon genoemd. De contrescarpmuren, die niet aan het regtstreeksche vuur des vijands zijn blootgesteld, die buitendien geene groote drukking der aarde te weerstaan hebben en niet zoo hoog zijn als de escarpmuren, worden veel dunner gemaakt dan deze; eene bovendikte van 1 el is hier altijd voldoende en men kan die dikte nog verminderen, als men den muur schuins aanlegt (en surplomb). De omstandigheid, dat het gemakkelijke instorten van hooge escarpmuren voor het daarstellen eener bres zeer gunstig is, heeft tot verschillende veranderingen in de constructie geleid. Daartoe behooren vooreerst de perpendiculair- en dechargekazematten zie Kazemat) onder den wal, verder de zoogenaamde vrijstaande escarpmuren en vrijstaande revetementen die evenwel hunnen naam ten onregte dragen. Men metselt namelijk escarpmuren van geringe dikte, ongeveer 1 el, die ongeveer de hoogte van een half revetement hebben. In plaats van nu den aarden wal ter geheele hoogte daartegen te leggen, laat men op 2 à 3 el hoogte boven den grachtsbodem eene zoogenaamde gemeenschaps-galerij van 1,50 tot 2 el breedte tusschen den wal en den muur open en legt nu van hier het buitentalud onder 45o aan; op 1,30 el boven de galerij wordt het gedetacheerde of vrijstaande revetement van schietgaten voor infanterie voorzien, zoodat men hier een vuur verkrijgt, dat in de nieuwere versterkingskunst dikwijls tot een laag bestrijkend frontvuur in de gracht wordt gebruikt. De vrijstaande muur wordt van contreforten voorzien, die dwars door de gemeenschapsgalerij naar achteren tot in den wal loopen en traversen vormen. Bezigt men het gedeelte dezer contreforten, dat aan den muur grenst van 1 tot 1,50 el te gelijk tot regtstanden van perpendiculaire gewelven, dan verkrijgt men de zoogenaamde vrijstaande boogmuren, wier gebruik eene breede galerij veronderstelt. In de traversen worden doorgangen en schietgaten voor infanterie aangebragt.

Revolver.

Zie Handvuurwapens.

Revue.

Wapenschouwing. Zie Parade, Monstering.


{==143==} {>>pagina-aanduiding<<}

Rib.

1o. eener bedding, zie Geschutstellingen. 2o. van een vaartuig, zie Vaartuig.

Ribaudequin.

Zie Affuiten, Strijdwagen.

Ribbenwagen.

Een wagen tot den pontontrein behoorende, waarop 8 ribben, 22 dekplanken en eenige gereedschappen te zamen een gewigt van 2318 pond uitmakende, vervoerd worden. Op den wagen zijn 3 verhoogingstukken aangebragt om de ribben zoo hoog te leggen, dat hunne vooreinden den voorwagen niet kunnen raken, de ribben liggen tusschen twee wrongen, waardoor hun verschuiven belet wordt.

Ricocheteren, Ricochetschot.

Zie Kogelbaan.

Ricochetbatterij.

Zie Vestingoorlog.

Ricochetschietgaten.

Schietgaten, waarvan de zool eene helling van buiten naar binnen verkrijgt (schietgaten voor houwitsers). Zie ook Geschutstellingen.

Ridder.

De edelman, die te paard bij het leger diende en door dappere daden verdiend had, boven de gewone edellieden (écuyers, esquires) verheven te worden. De aanneming tot ridder geschiedde door den ridderslag (accolade) die elke ridder aan eenen edelman kon geven, die echter des te meer gewaardeerd werd, naarmate hij door eene hoogere hand werd uitgedeeld. Hij komt overeen met het oude Germaansche gebruik der weerbaarverklaring; in vredestijd werd hij gegeven met een groot aantal plegtigheden, die vooral in Frankrijk zeer volmaakt waren; in oorlogstijd geschiedde dit veel eenvoudiger. Onder de ridderorden of ridderschappen zijn vooral de geestelijke, de Duitsche en de Maltheserorde in de geschiedenis zeer merkwaardig; hunne leden waren verpligt ongehuwd te blijven. Tegenwoordig noemt men ridders de bezitters der laagste klasse van de tegenwoordig gebruikelijke ridderorden of eereteekens. Zie ook Bannier, Baanderheer, Kavallerie, Weerstelsel, Vechtwijze.

Ridderorden.

De R. der middeleeuwen waren geestelijke of wereldlijke of gemengde vereenigingen tot bereiking van een bepaald staatkundig, godsdienstig of maatschappelijk doel; de leden daarvan onderwierpen zich aan bepaalde regels en verpligtten zich om het doel der vereeniging uit al hunne krachten te helpen bevorderen. Als onderscheidingsteeken droegen zij eene bepaalde ordekleeding en voornamelijk een ordeteeken. Bij de stichting der nieuwere monarchie in Europa, stichtten nu de vorsten naar het voorbeeld der half geestelijke, half wereldlijke orden, dergelijke broederschappen, waarvan het meer of minder bepaald doel de ondersteuning en de uitbreiding van den luister der monarchen was. Toen bij de krachtiger regeling der monarchale magt door staande legers en het stelsel van ambtenaren dergelijke broederschappen overtollig werden, bleven toch de ordeteekens (zie Eereteekens) bestaan, die door de vorsten als belooningen voor bewezen diensten of als blijken van genegenheid werden geschonken; het zijn deze teekens, die tegenwoordig meestal ridderorden genoemd worden. Hoewel sommige R. als verbinding van de gezamenlijke ridders van hetzelfde ordeteeken nog heden ten dage eene soort van verbroedering daarstellen, zoo is toch de tegenwoordige tijd in het algemeen zeer ongunstig voor het bestaan van zulke vereenigingen; zij geraken dan ook, niettegenstaande alle aangewende pogingen spoedig in verval. Zie ook Belooningen en de artikels over de afzonderlijke ridderorden.

Rideau.

Gordijn, eene linie van dekkende voorwerpen, heggen, kleine hoogten, dorpen, enz., die onze opstelling voor den vijand verbergen; somtijds noemt men ook eene tirailleurlinie of eene opstelling der voorposten, die hetzelfde doel vervullen-rideau.

Riem.

Een werktuig tot beweging van kleinere vaartuigen (sloepen, enz.); het onderste gedeelte, dat in het water moet gebragt worden draagt den naam van blad; het bovenste afgeronde gedeelte dient tot handvat, terwijl het middelste meestal

{==144==} {>>pagina-aanduiding<<}

vierkant is; de gewone riemen voor sloepen enz. zijn 3 tot 6 el lang. De inrigtingen tot bevestiging der riemen, heeten dollen of riempennen.

Ridmeester.

Zie Officieren.

Rif.

Zie Wateren.

Rifleman.

Engelsche benaming voor busschutter, jager.

Rifseisings.

Zie Zeilen.

Rigtbok.

Zie Affuit. Rigt- en schietbok. Een toestel bij de schietoefeningen gebruikelijk, bestaande uit eene schraag, waarvan het kopstuk hooger of lager kan gezet worden. Aan de voorzijde van dat kopstuk heeft men twee gebogen ijzeren staanders, waartusschen losse houten klosjes geplaatst worden, ten einde de hoogte aan die zijde te regelen. Het geweer wordt op de klosjes gesteund, terwijl de schutter zijnen vasten stand door het kopstuk verkrijgt. Om dezen bok als rigtbok te bezigen. wordt daarop een rigttoestel geplaatst door middel van een ijzeren pen, die in een gat van het kopstuk gestoken wordt. Deze toestel bevat eene vork, waarop het geweer gesteund wordt en die door middel van een beweegbaar hellend vlak op- en nederbewogen wordt.

Rigten.

1o. Een vuurmond of een geweer R. Daarbij moet men vooreerst het wapen in de directie of rooijing brengen, door het verticale vlak, dat door de as der ziel gaat, ook het doel te doen snijden, ten anderen moet men daaraan de noodige elevatie of verhooging geven. Zie Opzet, Kogelbaan, Vizier. 2o. Een troep rigten noemt men haar front in eene bepaalde regte lijn brengen, waarbij stilzwijgend verondersteld wordt, dat ook elk rot op zich zelf loodregt op het front komt te staan. Het angstvallige rigten is natuurlijk voor de tegenwoordige taktiek volstrekt geen vereischte en het strikt noodzakelijke de eenvoudigste zaak van de wereld. De veelvuldige oefeningen in die kunst, waarmede nog tegenwoordig veel kostbare tijd verspild wordt hebben alleen het nut om het gezond verstand der soldaten te bederven, dat hen anders van zelf in de rigting zou doen staan. Zie Frontmarsch, Guides, Punt.

Rigtingslijn.

Zie Mijnen.

Rigtspaak.

Vroeger dirigeerspaak genoemd; een hefboom door een oogbout en pinhout aan de staart der veld-affuiten bevestigd, dient om aan de affuit eene zijdelingsche beweging mede te deelen, ten einde zoo doende den vuurmond in de rooijng te brengen.

Rigtvlag.

Zie Fanion.

Rigtvlak.

Zie Rigten.

Rijden.

De kavallerist moet in het rijden, zoowel afzonderlijk als in het gelid onderwezen worden. Het onderrigt van den enkelen ruiter strekt zich uit tot de volgende punten: a. Op- en afstijgen. b. Aannemen van eene behoorlijke houding, waarbij men niet alleen daarop moet letten, dat de ruiter ligt en gemakkelijk alle bewegingen van het paard volgt, maar ook dat hij zelf de gebreken van zijne houding leert inzien en verbeteren, voorts dat hij zijne wapens behoorlijk kan behandelen en in zoover hij tot stukrijder wordt opgeleid, dat hij het handpaard weet te besturen, zonder zijne houding te verliezen. c. Oefening in de gangen, stap, draf, galop eerst met de trens en met beide handen, dan met de stang en de teugels in de linkerhand; hierbij leert de ruiter behalve de houding, het gebruik der hulpen met de teugels en de beenen; de overgang uit langzame tot snelle bewegingen of uit de rust tot de beweging, het aanspringen in den galop, het wisselen van den galop, overgang uit meer tot minder snelle gangen of het daaruit halt houden, de wedingen, de volte, de zijdelingsche bewegingen (het overschenkelen) en het teruggaan. d. Oefening op de stang in den renloop, in

{==145==} {>>pagina-aanduiding<<}

het springen over den slagboom, de sloot en den aarden wal, in het zwemmen te paard en in het gebruik der wapens te paard in alle gangen, e. Oefening in het voltigeren, op- en afspringen zonder stijgbeugels of andere hulpmiddelen, terwijl het paard in beweging is. Met het eigenlijke onderrigt in het rijden moet het onderrigt in de oppassing van paarden, in het op- en afzadelen, op- en afpakken en open aftoomen gepaard gaan. Eerst als de ruiter zijn paard volkomen meester is, zoodat hij alle bewegingen onmiddelijk op het kommando kan uitvoeren, mag hij bij eene grootere afdeeling overgaan om daarbij de geslotene bewegingen te leeren, waarmede dan de evolutiën eerst op één, daarna op twee gelederen doorgeloopen worden.
Het eerste onderrigt heeft plaats in de rijbaan (manege). Het hoofddeel daarvan is eene ruimte van bepaalde afmetingen en gedaante, die verscheidene duimen dik, met niet al te fijn zand en zaagsel bedekt is; bepaalt de inrigting zich hiertoe dan is zij eene opene, is zij rondom met slagboomen of aarden wallen omgeven, dan is zij eene geslotene, is zij met een werkelijk gebouw omringd, dan is zij eene bedekte rijbaan (rijschool, manege). De meest gewone gedaante der rijbanen is die van eenen regthoek met twee lange en twee korte zijden; de lange zijden moeten den ruiter gelegenheid geven om regtuit te kunnen rijden, de korte, welke de hoeken digt bijeen brengen moeten het verkrijgen der behendigheid bevorderen. De lengte der zijden wordt door verschillende omstandigheden beperkt; in het algemeen is de hoofdzaak dat de leerlingen daardoor nooit te ver van den onderwijzer, die het onderrigt uit het midden leidt, verwijderd worden; bij maneges wordt de lengte der korte zijden, daardoor bepaald, dat zij eene geheel opene ruimte moeten vormen, diensvolgens met één boog moeten bespannen worden, wat zelfs bij het gebruik van hangwerken geene te groote breedte toelaat. De gewone lengte der korte zijden is 15 à 20 ellen, die der lange twee à driemaal zoo groot. De vensters moeten ten minste 3 ellen boven den grond zijn aangebragt, op 2 el hoogte krijgt de manege van binnen eene schuinsche planken bekleeding met een aanleg van 1/5, beschot genoemd, opdat de ruiters zich niet zouden schaven; de ingangen der baan aan de korte zijde moeten circa 2,50 ellen breed zijn, aan het eene einde kan men eene tribune aanbrengen. Indien de manege niet onmiddelijk met de stallen in verband staat, moet men toch daarin een stalportaal voor ongeveer 6 paarden maken, opdat deze na het rijden een weinig kunnen afkoelen. De oorlogsvoertuigen worden meestal van den zadel gereden, waarbij de stukrijder nog een handpaard (zie Bespanning) moet besturen, slechts zeer weinige worden van den bok gereden. De stukrijder moet eerst als ruiter gevormd worden; daarop krijgt hij een verder voorbereidend onderrigt in de besturing van het handpaard naast het rijpaard, door middel van den handteugel en de karwats of de zweep; dan eerst volgt het onderrigt van de zamengestelde bespanning aan het voertuig en wel in het op- en aftuigen der paarden, in het aan- en uitspannen, in het op- en afstijgen bij voltallige bespanning, in het rijden regtuit in verschillende gangen, in den vierhoek, in den kring, de wendingen en het rijden berg-op en berg-afwaarts. De voorbereidende oefeningen kunnen in eene gewone manege plaats hebben, de eigenlijke rijoefeningen in eene baan met eene lengte van 50 passen korte en 100 passen lange zijde.
Het gebruik van het paard als trekpaard is bij alle beschaafde volkeren het gebruik daarvan als rijpaard voorafgegaan. Het paard werd eerst in Middel-Azië en misschien te gelijkertijd in Egypte tot rijden gebezigd; van dit laatste land verspreidde zich het rijden langs de Syrische kust, terwijl het waarschijnlijk langs verschillende wegen om de Zwarte- en Middellandsche zee tot de Grieken en

{==146==} {>>pagina-aanduiding<<}

Romeinen gekomen is. Bij de Grieken werd het rijden spoedig eene kunst; Xenophon, die daarover in de eerste helft van de 4de eeuw vóór Christus schreef, was hierin reeds voorgegaan door Simon, zoo als hij zelf ons verhaalt. De Grieken reden de trekpaarden niet van den zadel maar van den bok en het is niet onwaarschijnlijk, dat de vroege bekendheid daarmede ook in vele opzigten invloed op hunne rijkunst heeft uitgeoefend. De Romeinen zijn nooit als bijzonder goede ruiters bekend geweest. Eerst het ridderwezen bragt bij de beschaafde volken na Christus geboorte weder regelmatigheid en kunst in het rijden. Bij de volken, die de inrigtingen der landsknechten ook op de ruiterij toepasten, kwam het rijden spoedig in verval, waarover vele klagten bewaard zijn van de kavalleristen der 17de eeuw, namelijk uit dien tijd, waarin de speerruiters verdwenen of in kurassiers veranderden. Bij de Fransche ruiterij bleef het kunstmatige rijden met het ridderwezen het langste in zwang. In andere landen zoo als bij voorbeeld in Napels in de 16de eeuw, kwam men op het denkbeeld het in stand te houden door de oprigting van eigenlijke rijscholen, die de overleveringen dier ridderlijke dienst in stand hielden en ontwikkelden. In het algemeen echter kwam bij de legers het rijden als kunst zeer in verval. Gustaaf Adolf kon dit gebrek op den duur niet verhelpen en het gelukte eerst aan de Pruissische ruiterij van Frederik den Grooten onder de leiding van Seidlitz en Ziethen ook de voordeelen der kunst weder voor het dienstrijden nuttig te maken, terwijl terzelfder tijd de Franschen meer theoretisch dan practisch de rijkunst zochten te volmaken.
Men vergelijke Hochstetten. Militär und Civilreiterschule neuerer Zeit. Nadosy. Equitationsstudien. Cardini. Dictionnaire d'hippiatrique et d'équitation. Zeeger. Sijstem der Reitkunst. Baucher. Méthode d'équitation, basée sur de nouveaux principes. 1842. Berenger. Geschichte des Reitens. d'Authville. Essai sur la cavalerie tant ancienne que moderne.
2o. Rijden van een schip. Zie Anker.

Rijdende artillerie.

Zie Artillerie.

Rijdende vuurpijlschutters.

Zie Vuurpijlen.

Rijks-arsenalen.

Zie Arsenaal.

Rijschool.

Zie Rijden.

Rijshout.

In het algemeen alle takken en twijgen van taaije, regtscheutige houtsoorten, die volgens bepaalde maten gehakt en tot rijsbossen zamengebonden zijn. Men verkiest hiertoe vooral het wilgenhout, terwijl ook elzen- en populierenhout gebezigd wordt.

Ringkraag.

De ringkraag was oorspronkelijk een ijzeren kraag die boven de kuras om den hals gedragen werd en voornamelijk tot de wapenrusting der ruiterij tot in de 17de eeuw behoorde. De tegenwoordige ringkraag, een plaatje in de gedaante van eene halve maan, verzilverd of verguld en met het rijkswapen versierd, wordt als dienstteeken om den hals vóór op de borst gedragen door de officieren van verschillende staten, van Frankrijk, Zwitserland en van eenige Italiaansche en Duitsche staten ter vervanging van de sjerp, die bij andere staten daartoe bestemd is.

Ringmuur.

Een muur van 3,15 el hoogte en 0,45 el dikte op minstens 4 el afstands rondom magazijnen, enz. gebouwd.

Riposte.

Tegenstoot; riposteren eenen tegenstoot toebrengen.

Rivier.

Zie Wateren.

Riviera.

Kustland, vooral dat aan de golf van Genua, waaavan het oostelijk gedeelte Riviera de levante, het westelijk gedeelte Riviera de ponente genoemd wordt.


{==147==} {>>pagina-aanduiding<<}

Riviergevechten.

De rivieren vormen belangrijke afscheidingen tusschen de oorlogvoerende partijen en gewigtige doorsnijdingen van het oorlogstooneel, daarom zijn de operatiën er dikwijls aan verbonden. De verdediger kiest ze als verdedigingslijnen, de aanvaller moet ze op eenig punt overtrekken. Indien men zich zulk eenen rivierovergang in het aangezigt van een goed aangevoerd vijandelijk leger voorstelt, dan wordt het een aanvallende veldslag onder zeer moeijelijke omstandigheden. Door de technische moeijelijkheden kan de aanvaller de rivier slechts op één of op weinige punten overtrekken en hij kan dit slechts bij opvolging doen, is dus blootgesteld aan eenen omvattenden aanval des verdedigers en aan het gevaar om een gedeelte zijner strijdmagt aan de overzijde door overmagt te zien aanvallen. Daaruit volgt dat de aanvaller bij een' rivierovergang altijd eerst moet trachten den vijand door demonstratiën te misleiden en hem van het punt af te trekken, waar hij den overtogt wil bewerkstelligen of wel dat hij den overtogt moet verrigten waar de verdediger zich niet bevindt en ook niet al te gemakkelijk overmagtige strijdkrachten kan concentreren. Dit punt beslist gedeeltelijk de keuze van het overgangspunt, zoo ook de omstandigheid of men de middelen tot den overgang met meer of minder gemak aan het overgangspunt kan vereenigen, of men er niet gunstige kansen den bouw eener brug kan ondernemen. Al verder zal de terreinsgesteldheid der beide oevers van invloed zijn op die keuze; deze kan toch al dan niet in het voordeel van den aanvaller zijn, hem in het voorbereidend gevecht de overmagt op den verdediger geven, hem in staat stellen den verdediger door zijn vuur verwijderd te houden en hem toestaan na den overtogt eene vaste stelling te nemen, terwijl zij ook omgekeerd in al die gevallen in zijn nadeel kan zijn. Is de keuze van het overgangspunt beslist, dan moet men de troepen zoo bedekt mogelijk aldaar vereenigen, ze zoo spoedig mogelijk overzetten en ze spoedig eene zoodanige stelling laten nemen, dat de vijand hen niet meer terugwerpen kan of ten minste dat zij, zoo dit toch geschiedt, daarbij zoo min mogelijk gevaar loopen, eindelijk van dat overgangspunt af de operatiën verder voortzetten. Om redenen, die uit zich zelven duidelijk genoeg zijn, zal men het overzetten der troepen door middel van vaartuigen steeds boven den bouw eener vaste brug verkiezen. Uit een technisch oogpunt kiest men het punt voor den brugbouw bij voorkeur op die plaatsen, waar de kromming der rivier het toelaat een kruisvuur op den vijandelijken oever te brengen en waar het terrein op den oever des aanvallers, dat op den oever des verdedigers domineert. Indien de rivier breed is zal het voordeelig zijn als er zich waadbare plaatsen of eilanden bevinden, waardoor de overgang gemakkelijker wordt, wanneer bij het overgangspunt zich eene andere rivier in den stroom stort, waarin men de overgangsmiddelen kan vereenigen en gereed maken, wanneer de aanvaller magazijnen in de nabijheid heeft waaruit hij zijne brugmaterialen kan trekken, enz. - Tot dekking van de geheele onderneming moet eene voorhoede over de rivier gezet worden en daar dit steeds geschiedt vóór de voltooijing van de brug, zal het door middel van schuiten plaats hebben. Bij zeer breede stroomen zal men wel doen, als men die voorhoede eerst overzet wanneer de vijand den brugbouw reeds bemerkt heeft of wanneer die bijna voltooid is; bij smalle rivieren daarentegen, waar men er hoegenaamd niet op kan rekenen, dat de brugbouw voor den vijand verborgen zal blijven, moet men de voorhoede dadelijk overzetten. Om de stelling op den anderen oever te verzekeren zal men een bruggenhoofd moeten aanleggen. - Bij de verdediging eener rivier kan men voornamelijk drie verschillende doeleinden hebben, vooreerst om den overtogt des vijands volstrekt onmogelijk te maken, om door den tegenstand van de achterhoede dien overtogt te vertragen, ten einde voor het gros van het leger tijd te winnen om

{==148==} {>>pagina-aanduiding<<}

terug te trekken, eindelijk om den overtogt door den tegenstand der voorhoede te verdragen, ten einde voor het gros des legers tijd te winnen zich bij het overgangspunt te ontwikkelen, als men dit met zekerheid kent. In het eerste geval krijgt men eene verdedigingswijze, die alleen bij groote rivieren kan toegepast worden. De verdediger verdeelt daarbij zijne hoofdmagt in verschillende korpsen langs de rivier; elk dezer korpsen heeft eene voorpostenlinie digt bij de rivier; zoodra nu de vijand tusschen twee dier korpsen eenen overtogt beproeft, rukken zij beide op om hem dit te beletten. De korpsen moeten zoo sterk en zoo digt bij elkander zijn, dat de vijand niet vroeger dan zij op het beslissende punt komen en alsdan eene overmagtige troepenafdeeling over de rivier kan zetten; zij moeten in allen gevalle op het overgangspunt komen eer de vijand zijne brug voltooid heeft, daar hij in dat geval voortdurend, dus betrekkelijk spoedig de rivier kan overzetten; de sterkte en het aantal der korpsen, dus de sterkte van het leger, dat deze verdedigingswijze wil toepassen, is niet afhankelijk van de sterkte van het vijandelijke leger, alleen van de lengte der rivier en van de natuurlijke moeijelijkheden, welk haar overtogt voor den vijand oplevert benevens van den tijd, dien hij daartoe behoeft. Bij onbeduidende rivieren kan deze verdedigingswijze niet toegepast worden, omdat hier de aanvaller over te veel middelen kan beschikken om zijne demonstratiën met nadruk te verrigten, er dus den schijn van ernst aan te geven en omdat elke misleiding van den verdediger over het ware overgangspunt voor dezen hoogst gevaarlijk wordt. In het tweede geval zijn alle regelen voor een terugtogtsgevecht van toepassing; het gronddenkbeeld hierbij is den aanvaller met betrekkelijk geringe magt, tot ontwikkeling zijner magt en tot voorbereidende maatregelen te dwingen, die hij bij het gemis van alle verdediging best had kunnen nalaten. In het derde geval bezigt de verdediger de rivier alleen om den slag onder gunstige omstandigheden te leveren; hij wil hier met zijne hoofdmagt zelf tot den aanval overgaan, maar den aanval met zijne geheele magt tegen een gedeelte der vijandelijke magt verrigten. Hier wordt dus voorondersteld, dat als de aanval plaats heeft, de vijand nog bezig is met den rivierovergang, hem nog niet volbragt heeft. De voorhoede moet ook hier den overtogt des vijands vertragen om de verdedigingswijze mogelijk te maken. De aanval des verdedigers kan dan nog op tweederlei wijze plaats hebben, namelijk op den eigen oever tegen dat gedeelte van den aanvaller, dat den overtogt reeds verrigt heeft of op den vijandelijken oever tegen het gedeelte, dat den overtogt nog niet begonnen is. Dit laatste sluit de onderstelling in, dat de verdediger een vast overgangspunt over de rivier bezit, (zie Vesting) is dan ook steeds eene operatie tegen de vijandelijke terugtogtslijn en kan mitsdien zeer gewigtige voordeelen opleveren, terwijl het echter in geval van mislukking aan het grootste gevaar blootstelt.

Roche-à-feu.

Bommenbrandsas.

Roede.

Zie Maten.

Roeiboot.

De R. tot den Nederlandschen pontontrein behoorende, is lang 6,1 el, breed in het midden 1,6 en aan de einden 0,4 el en hoog in het midden 0,65 el.

Roeibootwagen.

Deze wagen dient tot vervoer van de roeiboot, van 6 koppelribben, 1 bootshaak, 4 riemen en eenige gereedschappen, welker gewigt gezamenlijk omtrent 475 pond bedraagt. Hij is overigens geheel gelijk aan den pontonwagen en de roeiboot wordt er op bevestigd door 2 klossen en een houten kussen.

Roeijen.

Een vaartuig met behulp van riemen voorwaarts bewegen; achteruit roeijen wordt strijken genoemd.

Roeper.

Eene buis, wier wanden eenen kegelvormigen of hyperbolischen vorm

{==149==} {>>pagina-aanduiding<<}

hebben, dient op schepen om de kommando-woorden over te geven. Men moet daarmede de kommando's minstens op 400 el kunnen doen hooren.

Roer.

Het R. van een schip is het zware stuk hout aan den achtersteven, hetwelk dient om spoedig en met geringe moeite aan het in beweging zijnde schip eene draaijende beweging te geven of zoo die beweging door eenige andere oorzaak ontstaan is, haar tegen te gaan, in één woord om het schip te sturen. Het voornaamste gedeelte van het R. is de eikenhouten stander met ronden kop; het achtereinde wordt klik genoemd en bestaat uit een aantal greenenhouten stukken; het wordt door vingerlingen, sterke ringen aan den achtersteven en haken, duimen aan het roer, die in de vingerlingen gehaakt worden, met den achtersteven verbonden. De roerpen (ook helmstok, inspit of kolderstok genoemd) dient om het roer in beweging te brengen. Zij beweegt zich in het schip op linieschepen onder het kuildek in de konstabelkamer en is door middel van stuurreepen, sterke ongeteerde touwen in verbinding met de as van het stuurrad, dat op het bovendek staat. Wordt de roerpen naar bakboord gedraaid, dan beweegt zich de voorsteven naar stuurboord en omgekeerd.

Roerruiter.

Zie Kavallerie.

Roffel.

Een sein op de trom, bestaande uit zeer snel op elkander volgende korte slagen. Het dient om de aandacht op te wekken of het vuur te laten ophouden.

Rol.

1o. De equipage van een oorlogschip wordt op verschillende wijzen verdeeld. Door verschillende rollen wordt de plaats bepaald, die ieder schepeling moet innemen en de dienst, die hij dan te verrigten heeft. De baksrol, de grondslag voor alle andere rollen geeft de plaats van elk schepeling aan de verschillende bakken aan, ten einde de schafting geregeld te doen plaats hebben. De manschappen aan de bakken worden genommerd en op de kwartierrol de onevene nommers bij stuurboords-, de evene bij bakboordskwartier geplaatst, waarbij eene gelijkmatige verdeeling van onderofficieren en ambachtslieden plaats heeft. De verschansrol volgt hieruit van zelve, daar stuurboordskwartier aan stuurboord, bakboordskwartier aan bakboord verschanst. Voorts heeft men de geschutrol (zie aldaar); de wapenrol, die de verdeeling der wapens over de matrozen aangeeft, de enterrol waarbij de equipage in twee enterdivisiën verdeeld wordt, de rol voor de gewapende sloepen, de zeilen reefrol, de kwartier-reefrol, de wend- en manoeuvreerrol, de rol voor het anker ligten en onder zeil gaan, de brandrol, de paradeerrol, de poetsrol en de rol voor het schoonschip maken. 2o. Cylinder van eiken- of ijpenhout, van spaakgaten en ijzeren banden voorzien, dienende om zware lasten voort te rollen. 3o. Zie Affuiten.

Rolboor.

Zie Geschutvervaardiging.

Rolkorffascine.

Zie Fascine.

Rolbrug.

Zie Bruggen.

Rolkogel.

De gewone ronde kogel voor het geweer met gladden loop.

Rolkorf.

Een groote schanskorf van 2,30 el lengte en 1,30 el middellijn, gevuld met ongeveer 25 fascinen van 2,30 el lengte en 0,22 el dikte. Aldus gevuld weegt de R. 500 à 600 pond. Hij dient bij de volle sappe tot dekking der sappenhoofden, terwijl de sappeurs hem door middel van sappenhaken langzamerhand voortrollen ten einde nieuwe schanskorven te plaatsen. Zie Sappe.

Rolpaard.

Zie Affuiten.

Rollaag.

Eene rij klinkers, die op een der smalle zijden naast elkander geplaatst zijn.

Rolschot. Rolschootsverheid.

Zie Kogelbaan.


{==150==} {>>pagina-aanduiding<<}

Rolspaak.

Een korte handspaak zonder voet, van onderen geheel vierkant. Bij de kustaffuiten worden er twee gebezigd, om ze voor- en achteruit te brengen.

Romp.

Zie Vaartuig.

Rondas

(Rondaccia). Rond schild. Zie Schild.

Rondassier.

Soldaat met een rondas bewapend. Prins Maurits had veel op met zijne rondassiers, die met een schild en eenen hellebaard gewapend waren. Bij de organisatie van 1589 was bepaald, dat bij elke kompagnie behalve de 13 officieren, drie rondassiers, zijnde edellieden, zouden zijn. Zij dienden waarschijnlijk tot persoonlijke beveiliging van den chef of van het vaandel.

Ronde.

Eene soort van visiteerpatrouille ter bewaking van de dienst der verschillende wachtposten en schildwachten in eene vesting of eenige andere garnizoens-plaats. Zij bestaat uit een officier of onderofficier en eenige manschappen, waarvan er een van eene lantaren voorzien is. De R. worden op onbepaalde tijden gemaakt; de manschappen daartoe worden door de grootere wachtposten geleverd. De R. worden benoemd naar den rang van dengenen, die haar doet, bijv. ronde-kommandant, ronde-majoor, enz.

Rondeel.

Gemetseld cirkelvormig bastion, zoo als die bij voorbeeld in de versterkingswijze van Albrecht Durer voorkomen.

Rondketel.

Zie Geschut.

Rondsel.

Een klein rad, waarvan de tanden in die van een grooter rad vatten. Het getal tanden mag niet minder dan vijf bedragen.

Rondweg.

Vroegere benaming van gemeenschapsgalerij.

Ronselaar.

Iemand, die soldaten voor den vijand aanwerft en de onzen tot desertie tracht te verleiden.

Rooijing.

Gelijkluidend met directie.

Rooilijn.

De R. of directielijn is de doorsnijding van het directievlak (zie Rigting) met het terrein.

Rorairen.

Zie Legioen.

Rot.

1o. R. (route) eene afdeeling soldaten (routiers) in het algemeen gelijkluidend met kompagnie. 2o. In de tegenwoordige beteekenis van het woord de manschappen, die in de normaalstelling eener afdeeling achter elkander staan; het rot bevat zoo veel man als de opstelling gelederen. Zie Formatiën. Bij de Zweden werden in den dertig-jarigen oorlog alle manschappen van het eerste gelid, die geen korporaal waren rotmeester genoemd. Dit had ook plaats bij de oude Grieken in de phalanxstelling waar zij lochagen heetten; het is ook opmerkelijk, dat het Grieksche woord lochos even als ons rot in de dubbele beteekenis van kompagnie en in die van de eenheid der dieptestelling voorkomt. Zie ook Blind rot.

Rotatie.

De omwenteling van een ligchaam om eene lijn, die omwentelingsas genoemd wordt; deze omwenteling is bij projectilen zoo lang als zij niet geregeld wordt, eene reden tot misschoten. Bij gladde loopen wordt zij geregeld door het equilibreren der projectilen (zie Excentrisch) en hunne plaatsing in de ziel. Bij getrokken loopen wordt zij daardoor geregeld, dat de trekken het projectiel dwingen zich om zijne lengte-as (die met de as der ziel moet zamenvallen) te bewegen; die soort van regeling is bijzonder gunstig bij het gebruik van verlengde projectilen en eene wijze van laden, die hunne misvorming voorkomt. Intusschen heeft elk projectiel uit een getrokken geweer geschoten, eene, hoewel betrekkelijk geringe afwijking uit het schootsvlak, die alleen door de trekken ontstaat. Is het geweer regts getrokken, dan is de afwijking regts, is het links getrokken, dan is zij links. Men noemt deze afwijking derivatie; zij ontstaat doordien de zwaartekracht en de

{==151==} {>>pagina-aanduiding<<}

luchtwederstand verschillende aangrijpingspunten op het projectiel hebben; hierdoor wordt eene wenteling veroorzaakt, die zamengesteld met die door de trekken te weeg gebragt, de punt van het projectiel zijdclings doet afwijken.
Men vindt in Restorff's Theorie des Schieszens een zeer goed en kort verslag van de proeven, die hierop betrekking hebben. Bij het gebruiken van vizieren en opzetten moet op de derivatie gerekend worden.

Rotering, Rothallare.

Zie Indelta.

Rottenvuur.

Dit vuur, vroeger twee-gelederen vuur genoemd, wordt door de infanterie in gesloten orde gebruikt om een aanhoudend vuur te verkrijgen. Ieder soldaat vuurt hierbij op zich zelven zoodra hij zijn geweer geladen heeft. Bij de drie-gelederen stelling verwisselen het tweede en derde gelid hunne geweren, zoodanig, dat de man uit het derde gelid steeds het geweer van zijn' voorman laadt. In ons reglement is voorgeschreven, dat het vuur aan den regtervleugel van het peloton of de sectie begint en naar den linkervleugel afloopt, in dier voege, dat het tweede en elk volgend rot het vuur begint als zijn regter nevenrot het eerste tempo der lading heeft volbragt. Het R. heeft over het algemeen zeer weinig uitwerking en leidt tot groote verspilling van munitie.

Routiers.

Fransche huurlingen uit de middeleeuwen, die in de zoogenaamde routes (rotten), benden of kompagniën vereenigd waren en vooral in de Engelsch-Fransche oorlogen der 14de eeuw en later, op eigen hand eenen rooveroorlog voerden.

Rozetkoper.

Zie Koper.

Rug.

1o. R. van eenen berg. Zie Berg, Gebergte. 2o. R. van eene stelling. Zie Flank, Front.

Rug-caponnièren.

Caponnièren in de uitspringende hoeken, onder de contrescarpe gelegen, welke door hun vuur den vijand, die in de gracht is afgedaald in den rug en de flank moeten bestoken.

Rugschoten.

Schoten, waarbij de vijandelijke stelling geheel in den rug genomen wordt.

Rugweer.

Parados. Zie Traverse.

Ruif.

Zie Stal.

Ruim.

Ruime wind. Zie Wind.

Ruimen.

Het ruimen van den wind. Zie Wind.

Ruimnaald.

Stalen of koperen naald tot het reinigen van het zundgat der handvuurwapens en van het geschut.

Ruimte-verhouding.

Een infanterist beslaat in het gelid 0,6 el in de breedte en 0,45 el in de diepte met eene tusschenruimte van 0,3 el; een kavallerist 0,75 el in de breedte en 2,25 in de diepte met eene tusschenruimte van 0,75 el. In tenten bedraagt de ruimte 0,75 el in de breedte en 2,11 in de diepte, in hutten 0,15 el in de breedte en 2,50 in de diepte. In kazernes rekent men 8 kubieke ellen per man.

Ruit.

Een vierhoek met vier gelijke zijden, twee spitse en twee stompe hoeken; vele volken der oudheid, zoo als bij voorbeeld de Thessaliërs hielden de ruitvormige orde het meest geschikt voor de bewegingen der ruiterij, om spoedig naar elke willekeurige zijde front te kunnen maken of de spits door de volgende manschappen te ondersteunen. De Grieksche tactici hebben wijdloopige redetwisten over dezen ruitvorm gehouden. - Het tracé der vleugel- of flankredouten in den vestingoorlog is eveneens meestal ruitvormig.

Ruiterij.

Kavallerie. Ruiter. Kavallerist, enz.


{==152==} {>>pagina-aanduiding<<}

Rumoermeester.

Een legerbeambte ten tijde der landsknechten tot in de 17de eeuw, die vooral belast was met de handhaving der politie in het kamp en op marsch, en die den legertros in orde moest houden en het marauderen beletten.

Russische kaisson.

De vroegere benaming der patroonkaissons, die alstoen houten assen en vaste lamoenberriën of doorloopende berrieboomen hadden.

Rust.

1o. R. der troepen, rust op marsch. Zie Marsch. 2o. R. aan den tuimelaar. Zie Slot.

Rustering, Rusthallare.

Zie Indelta.



S.

S.

Zijplaat. Zie Handvuurwapens.

Saai.

De S. tot patroonzakken moet gekeperde witte of grijze saai zijn, daar de donkere kleuren dikwijls in de verw verbrand zijn.

Sabel.

Krom zijdgeweer hoofdzakelijk door de ligte kavallerie en rijdende artillerie, door de officieren der infanterie en door de bereden officieren en manschappen der veld-artillerie gevoerd (bij ons te lande door de officieren van alle wapens en diensten). De kling van eenen sabel, die als slagwapen goed moet voldoen, moet minstens 0,86 el lang zijn en zonder scheede niet veel meer dan 1,2 pond wegen; men geeft hem hetzij een korf of slechts een beugel; volgens de lessen der ondervinding moet de sabel der ruiterij steeds van een' korf voorzien zijn; hij heeft eene metalen sabelscheede, terwijl in sommige landen de officieren der infanterie nog sabels met enkelen beugel en met eene lederen scheede dragen. De soldaten der infanterie leggen langzamerhand den sabel af; deze wordt al dan niet door een kapmes vervangen. Sabelhouw zie Schermkunst. Vergelijk ook Degen.

Sabelbeenig.

Zie Ledematen.

Sabeltasch.

Eene lederen tasch afhangende aan een sabelkoppel. Zij kwamen het eerst in zwang bij de invoering der huzaren, die in hunne kleeding geene berging hebbende, wel verpligt waren daarin op de eene of andere wijze te voorzien. Bij ons leger worden zij gedragen door de adjudanten en ordonnance-officieren van den koning, door de officieren van den generalen staf en door de rijdende artillerie.

Sabreren.

Nedersabelen.

Sagène.

Zie Maten.

Saillant.

Zie Bastion.

Salade.

Zie Hoofddeksel.

Salpeter.

Het salpeter K.N. is eene scheikundige verbinding van salpeterzuur en potasch. Het behoort tot de onzijdige zouten, schiet aan in zeshoekige, prismatische en half doorschijnende kristallen en heeft een' scherpen, koelen en eenigzins bitteren smaak. Het soortelijk gewigt van het salpeter bedraagt 1,90 à 2,10; het smelt bij 350o C. en wordt bij 380o C. door de hitte ontleed. Het is in zuivere alcohol en in oliën onoplosbaar; in water echter wel, terwijl de hoeveelheid, die zich oplost vermeerdert bij het toenemen van de temperatuur van het water. Het salpeter wordt voortdurend door de natuur gevormd, vooral in warme landen. Het komt in gedegen vorm op het oppervlak en in de bovenkorst der aarde in groote

{==153==} {>>pagina-aanduiding<<}

hoeveelheden voor in Oost-Indië, China, Peru, Egypte, alsmede in eenige streken van Spanje, Napels, enz. In de gematigde luchtstreken is het minder algemeen en vormt zich daar meestal in vochtige, lage plaatsen, vooral in kelders, gewelven, grotten; het krijgt alsdan den naam van muursalpeter. Door kunst wordt het salpeter overal voortgebragt op zoogenaamde salpeterbedden; het aldus verkregen salpeter is echter bruiner en onzuiverder en bevat meestal 15 à 20% aan vreemde zouten. Om het salpeter te zuiveren wordt het gewoonlijk in kokend water opgelost, van tijd tot tijd eenig koud water daarbij gevoegd, de nederplofsels weggenomen, een weinig gesmolten lijm bijgevoegd, afgeschuimd en afgedampt. Indien het salpeter verzonden moet worden, dan wordt het gesmolten en in brooden gegoten, omdat alsdan de vochtigheid er minder invloed op heeft. Het salpeter is het voornaamste bestanddeel en de hoofdoorzaak van de groote uitwerking van het buskruid. Indien het door de hitte ontleed wordt, ontwikkelt zich daaruit eene groote hoeveelheid zuurstof en stikstof; in het eerste gas verbrandt de houtskool zeer snel en vormt daarmede eene uiterst veerkrachtige vloeistof.

Saluëren.

Zie Eerbewijzen.

Salvo.

Het gelijktijdig afvuren van een aantal geweren of vuurmonden, die in een troepenkorps vereenigd zijn. De salvo's geschieden dus op kommando. Een bataillonssalvo is het gelijktijdig afvuren van alle geweren, ten minste die der beide voorste gelederen. Met de volmaking der vuurwapens en van het tirailleurgevecht worden de S. natuurlijkerwijze hoe langer, hoe zeldzamer. Vroeger golden zij als eerbewijzen, zoo als nog thans bij militaire begrafenissen en zelfs was het een tijd lang gebruik bij het aflossen der wachten een salvo te geven.

Sambuco.

Soort van stormbrug, welke men op de schepen bezigde.

Sampit.

Borneoosch wapen, nu eens als boog, dan als werpschicht gebruikelijk.

Sandjac.

Turksch militair gouvernement.

Saniteitstroepen.

Hospitaaltroepen. Zie Geneeskundige dienst.

Sappen.

De werken, waarmede de belegeraar langzamerhand gedekt eene belegerde plaats tracht te naderen (zie Vestingoorlog) in zoo ver men daarbij de wijze van hunne daarstelling, niet hun doel of hunne ligging in het geheele stelsel der aanvalswerken, beschouwt. Alle loopgraven, parallellen, approches, bekrooningen, de batterijen, de schietgaten kunnen door middel van verschillende soorten van sappen daargesteld worden. Men onderscheidt de sappen in: 1o. De onbedekte gezwinde sappe, die men verkrijgt als men de rigting waarin de loopgraven moeten aangelegd worden, door een touw of door fascines aanduidt, daarachter eene rij arbeiders op ongeveer 2 passen afstands van elkander plaatst, die den grond uitgraven en de uitgegraven aarde naar de zijde van den vijand in de afgebakende lijn als onregelmatige borstwering opwerpen. 2o. De bedekte gezwinde sappe of vliegende sappe onderscheidt zich alleen daardoor van de vorige, dat de rigting der lijn door digt naast elkander geplaatste schanskorven wordt aangegeven, die nu eerst met den uitgegraven grond gevuld worden, terwijl de overige aarde aan de buitenzijde daarvan, tot versterking der borstwering wordt opgeworpen. 3o. De volle sappe; deze wordt uitgevoerd door eene brigade sappeurs van 8 man, die in nommers zijn afgedeeld en die elk eene afzonderlijke en bepaalde taak hebben, de vier laatste nommers dragen den naam van handlangers. In de rigting van de loopgraaf wordt een groote schanskorf, rolkorf genaamd, voortgerold, achter dezen wordt de eene schanskorf na den anderen in de aangegeven rigting geplaatst, terwijl daarachter de grond wordt uitgegraven, hetgeen door het eerste nommer ter breedte en diepte van 50 duimen geschiedt en door de volgende drie nommers tot op eene breedte

{==154==} {>>pagina-aanduiding<<}

en diepte van 1 el gebragt wordt; no. 1 gebruikt de uitgegraven aarde om den schanskorf te vullen, terwijl de volgende nommers den grond daarover heen werpen. Iedere schanskorf wordt zoodra hij geplaatst is door middel van den sappenvork tijdelijk met twee korte fascines bekroond, terwijl tusschen elke twee schanskorven een sappenbundel geplaatst wordt. Zoodra de vierde sappeur drie schanskorven achter zich heeft, worden de tijdelijke bekroonings-fascines door de handlangers weggenomen en door 3 fascines van 2 ellen lengte vervangen. De verdere verbreeding geschiedt dan door andere arbeiders. Daar de borstwering gedurende den arbeid aan het sappenhoofd, naast den rolkorf zeer zwak is, bedient men zich hier nog van verschillende tijdelijke versterkingsmiddelen. Daartoe behoort het sappenscherm zijnde eene houten tafel ter hoogte van eenen schanskorf en ter breedte van de dubbele middellijn eens schanskorfs, van binnen beslagen met eene sterke ijzeren plaat en op twee kleine blokraderen rustende, waarmede het scherm langs de berme, die tusschen de rij schanskorven en de gracht blijft staan, voortgerold wordt. Al verder kan men des nachts op 3 ellen buiten de loopgraven naar 's vijands zijde zoogenaamde kandelaars stellen, zijnde houten toestellen, gelijkvormig aan diegenen waarin men hout wist, waartusschen eene dubbele rij blinderingsfascines gelegd wordt. Tusschen de schanskorven plaatst men sappenbundels, terwijl de beide eerste nommers kuras en helm dragen; ook maakt men gebruik van aard- of wolzakken. De verwisseling der arbeiders geschiedt telkens nadat het eerste nommer twee schanskorven geplaatst heeft, terwijl eene brigade niet langer dan 8 achtereenvolgende uren werkzaam blijft. In Pruissen plaatsen de sappeurs binnen tegen de eerste korven van het sappenhoofd, zandzakken, dit geeft dadelijk bescherming, daarna worden de korven gevuld en goed gesteld, bekroond, enz., de zandzakken worden alsdan weder naar voren overgemand, hetgeen zeer doelmatig is. 4o. De halve volle sappe is eene op de gewone wijze uitgevoerde volle sappe waarbij geen gebruik van den rolkorf gemaakt wordt. De sappe is enkel of dubbel naarmate zij slechts aan eene zijde of wel aan beide zijden der loopgraaf eene borstwering verkrijgt. De dubbele sappe wordt gebruikt als men regt op een vijandelijk werk zal aangaan en dus aan weerszijden aan het vijandelijke vuur der vestingwerken is blootgesteld. De vijand kan dus in de loopgraaf zien en om deze nu te defileren gebruikt men verschillende gedaanten van sappen, die gewoonlijk aangewend worden, zoodra men het glacis bereikt heeft, dus bij eene regelmatige belegering volgens Vauban, van de derde parallel af. De voornaamste dezer vormen zijn: de slangsgewijze sappe, die uit korte bogen bestaat, welke nu eens regts, dan weder links wenden, de zaagswijze sappe van de vorige alleen onderscheiden, doordien de wendingen regthoekig zijn; eindelijk de rondgaande, waarbij twee brigades sappeurs naast elkander werkende, eerst een eind weegs met de dubbele sappe regtuit gaan, daarna wendt de eene zich regts, de andere zich links tot op zekeren afstand, gaan dan weder evenwijdig vooruit, totdat zij naar elkander toe wenden en voorts met de dubbele sappe weder vooruitgaan. Daardoor is nu in het midden eene vierhoekige aardmassa blijven staan, die eene stevige traverse voor de achterliggende loopgraaf is. - Indien eene sappe ook tegen worpgeschut moet gedekt worden, dan verkrijgt men 5o. de overdekte sappe; de gewone bedekking ontstaat door zoowel boven de volle als boven de dubbele sappe, ribben, fascines en aarde aan te brengen, waarbij men hier en daar tusschenruimten laat om lucht in de sappe te behouden. Bij dubbele sappen gebruikt men meestal blinden. Dit zijn ramen, die naar gelang de uitgraving der sappe vordert, ter weerszijden vertikaal geplaatst worden en van boven door liggende ramen verbonden worden. Daarna worden zij met fascines en aarde

{==155==} {>>pagina-aanduiding<<}

overdekt en ook de ruimten tusschen de ramen en borstweringen met fascines aangevuld. Het begin en soms de geheele afdaling naar de gracht werden volgens de vroegere aanvalswijze met de overdekte sappe uitgevoerd. - Men zie over de mogelijkheid der toepassing van den sappenarbeid bij de tegenwoordige wijze van oorlogvoeren en de bestaande oorlogsmiddelen het art. Vestingoorlog. Bijzondere moeijelijkheden bij den sappenarbeid zijn: a. een moerassige grond, zoodat men bij het graven dadelijk water ontmoet; b. een grond vol met wortels, zoo als men die aantreft bij glacis, die met houtgewas beplant waren, dat bij het armement gekapt wordt, terwijl men de wortels in den grond laat; c. een naar de vesting hellend terrein. Zie Glacis en contrepente; hierbij moet men den rolkorf met touwen vasthouden, opdat hij niet wegrolle; bij een grond vol wortels moet de rolkorf dikwijls over de stompen der boomen geligt worden of deze afgezaagd worden. 6o. Turksche sappe of aardrol. Daartoe worden verschillende sappeurs naast elkander geplaatst, die zich eerst ingraven en den grond in de rigting werpen, waarin de loopgraaf komen moet; zij nemen dan de uitgegraven aarde weder op de schop en werpen haar vooruit, kortom schuiven haar voor zich uit; arbeiders, die hen volgen, maken de uitgraving dieper en vormen aan weerszijden daarvan eene borstwering. De Turken gebruikten deze wijze van sapperen al zeer vroeg, de Nederlanders beproefden haar in 1578 voor Deventer om daardoor den overgang over eene natte gracht tot stand te brengen; dit mislukte door een' sterken uitval, doch in 1592 werd zij voor Steenwijk werkelijk tot dat doel gebezigd; zij werd onlangs weder voorgesteld, vooral om beter over een' wortelachtigen grond heen te komen. - De dubbele sappe schijnt het eerst bij het beleg van 's Hertogenbosch in 1624, (waar zij als nieuwe uitvinding den naam van groote batterij kreeg), de overdekte sappe in 1573 voor Haarlem, de gezwinde sappe in 1601 voor Ostende gebruikt te zijn. De Zweden bezigden buitendien dikwijls nog eene geheel onderaardsche sappe, die even als de mijngalerijen gebouwd werd. Bij de belegering van het kasteel Spielberg in 1645 voerden zij uitgestrekte approches van dien aard uit.

Sappenbundel.

Een bos takken van 2 of 3 duim dikte met twee banden gebonden. Door het midden is een piketpaal geslagen van 1 el lengte en 15 à 20 duim dikte, waarmede de bundel in den grond wordt gestoken.

Sappeur.

Zie Genie.

Sardar.

Egyptisch generaal of legerhoofd.

Saris.

Zie Piek.

Sas.

Elk mengsel van zuurstof leverende ligchamen en brandbare zelfstandigheheden. De felle verbranding der laatsten in de vrijgeworden zuurstof der eersten is de oorzaak van de groote werking der sassen, die naar mate van hunne meer of minder snelle verbranding in vlugge en trage onderscheiden worden. De sassen worden in twee hoofdsoorten onderscheiden; drijfsassen en brandsassen, waarvan de eersten eene groote hoeveelheid gas snel moeten ontwikkelen of een langen, krachtigen vuurstraal moeten opleveren, terwijl de laatsten eene groote vlam en veel hitte moeten ontwikkelen. Men geeft voorts aan de sassen naarmate van hunne bestemming of van hunne uitwerking nog verschillende namen, als: spuitsas, lichtsas, slagsas, wrijvingssas, buizensas, vuurpijlsas, enz.

Sauve-garde.

S. of salve-garde. Een post, die op last van den opperbevelhebber of van eenige andere hooge militaire autoriteit bij eene plaats, een huis of een bijzonder persoon geplaatst wordt om ze te waarborgen tegen geweld en overlast van de eigen troepen. Die post bestaat somtijds uit een detachement of wel uit eene enkele schildwacht en wordt zelfs wel eens vervangen door een vrijbrief of eenig ander

{==156==} {>>pagina-aanduiding<<}

teeken, dat dezelfde uitwerking moet doen als de post. Het niet eerbiedigen der sauvegarden en het schenden van de door hen uitgeoefende bescherming zijn hoogst strafbaar en werden vroeger met den dood bedreigd.

Savartine.

Zie Steenmijn.

Schaal.

Teekenschaal. Zie Teekenschaal.

Schaapshoofd.

Zie Hoofd.

Schaarriem, Scharen,

Zie Paardentuig.

Schabrak,

Zie Paardentuig.

Schacht.

Zie Geschut.

Schachtmijn.

Zie Mijnen.

Schachtroede.

Zie Maten.

Schadi.

Kompagnie Janitsaren van 60 man.

Schaft.

1o. Zie Anker. 2o. Zie Bajonet. 3o. Zie Lade.

Schalen.

Zie Mast.

Schampschot.

Zie Wonden.

Schans.

Zie Verschansing.

Schanskorf.

De schanskorven zijn cylindervormige manden van vlechtwerk van zeer ongelijke afmetingen, naar gelang van hunne bestemming. De meest gewone afmetingen zijn 1 el hoogte en 0,65 el middellijn buitenwerks. De schanskorven worden gebruikt tot bekleeding van borstweringen, vooral in de batterijen en in de loopgraven (zie Sappen), waartoe men ze naast elkander plaatst, met aarde vult en in sommige gevallen verankert, tot vorming van holle traversen, van batterijmagazijnen, van schietgaten, tot herstelling van bruggendekken, enz. Om de schanskorven te vervaardigen wordt op den grond een cirkel beschreven, van vereischte middellijn; den omtrek verdeelt men in een willekeurig aantal gelijke deelen, echter bij voorkeur niet minder dan 7, slaat op de deelpunten aangepunte palen in den grond van 3 à 4 duim dikte en begint nu het vlechten met twee latten te gelijk werkende waarbij de eene binnen en de andere buiten den paal gebragt wordt, zoodat zij elkander tusschen de palen kruisen; bij afwisseling wordt dan de eene en dan de andere boven gelegd. Wanneer men nagenoeg aan het uiteinde eener lat gekomen is wordt eene andere met het overschietende einde ineen gedraaid. Telkens als men 1 of 1,5 palm hoog heeft omgevlochten, wordt het vlechtwerk met den sleg of den pikethamer ineen gedreven. Als de korf geheel voltooid is wordt het vlechtwerk van boven met 4 banden vastgebonden, voorts uit den grond getrokken, omgekeerd en ook het ondereinde met banden voorzien. Zulk een korf weegt ongeveer 30 à 35 pond en kan door vier man in één uur tijds vervaardigd worden. - Om de palen op den juisten afstand te houden, staat een man in het midden van de korf; ook kan men daartoe een hoepel van de vereischte middellijn boven aan de palen bevestigen. Het trekken van den cirkel op den grond kan vervangen worden door een schanskorfbord, in welks omtrek gaten zijn uitgesneden voor de palen. Bij de Oostenrijksche artillerie vlecht men tot op het 1/4 der hoogte in dezelfde rigting erwijl men het volgende 1/4 in tegengestelde rigting vlecht; daardoor blijven de palen beter verticaal en wordt de korf regelmatiger. In Pruissen doet men hetzelfde na iederen voet vlechtens. De bovenste krans van stevig vlechtwerk wordt op 3 à 4 plaatsen tot op 1/3 der hoogte met het overige vlechtwerk vereenigd door rijsbanden, veelal ook door ijzerdraad. Men heeft daar ook de gewoonte om schanskorven, die ver gedragen moeten worden op 2/3 van hunne hoogte van eene lus te voorzien. In Engeland heeft men bandijzeren schanskorven, die minder wegen dan houten en die door twee sappeurs in 4 1/2 minuut vervaardigd

{==157==} {>>pagina-aanduiding<<}

worden. Zij zijn veel duurzamer dan houten en vooral zeer geschikt voor de bekleeding van schietgaten. Ook de Franschen hebben met goed gevolg van zulke ijzeren schanskorven voor Sebastopol gebruik gemaakt.

Schanspaal.

Gelijkluidend met palissaad.

Schanswerker.

Oude benaming van pionnier.

Schaschka.

Sabel der kozakken.

Scheepsaffuit.

Rolpaard. Zie Affuit.

Scheepsbeschuit.

Zie Brood.

Scheepsgeschut.

Zie Kanon, Caronnade.

Scheepsjongens.

Knapen van 7 tot 12 of 15 jaren, die op een schip de zeedienst leeren en te gelijkertijd tot bediening der officieren en andere nevendiensten gebezigd worden; in het gevecht zijn zij bij het bedienen der vuurmonden behulpzaam, vooral door het aanbrengen van munitie.

Scheepsvolk.

Gelijkluidend met bemanning, equipage.

Scheeren.

De banken, klippen en kleine eilanden aan de kusten der Oostzee, namelijk aan de Zweedsche kust, die in groot aantal voorhanden zijn en de toegang tot die kusten moeijelijk maken. Scheerenvloot heet de flotille van kleine vaartuigen, kanonneerbooten en jollen, die Zweden tot verdediging der kusten onderhoudt.

Scheikunde

(Chemie). Hetzelfde wat van eene militaire natuurkunde (zie Natuurkunde) gezegd is, kan ook op de militaire scheikunde toegepast worden, hoewel deze minder meeijelijk dan eerstgenoemde is zamen te stellen. Een leerboek der militaire scheikunde moet een kort overzigt der algemeene scheikunde bevatten en hiermede de bijzondere toepassing in verband brengen, vooral met opzigt tot het ijzer en zijne verbindingen, het brons, het buskruid en het schietkatoen, de slagpreparaten, de verschillende stoffen, die tot de zamenstelling van sassen gebezigd worden, de wijze om metalen tegen bederf door oxydatie te behoeden en eindelijk de bouwstoffen, welke de militaire ingenieur noodig heeft.
Bronnen: Gronden der krijgskundige scheikunde voor de kadetten der artillerie en Genie, naar het Hoogduitsch van Moritz Meijer. Colin. Cours de chimie.

Schelpen.

Zie Kogelvorm.

Schematismus.

Zie Ranglijst.

Schenkel- of scheenbeen.

Zie Ledematen.

Schepel.

Zie Maten.

Scheren.

Zie Gijntuig.

Schermkogel.

Zie Projectilen.

Schermkunst.

Men verstaat daardoor het gepast gebruik maken der slag- en stootwapens tot den aanval en de verdediging. De S. is de moeder der taktiek, welke zich evenwel na de uitvinding der vuurwapens over hare afkomst schaamde, en juist in dienzelfden tijd tot verval kwam, toen zij meende op haar hoogste standpunt te staan. Eer nog iemand er aan dacht, de strijders in geregelde hoopen op te stellen en in den strijd te voeren, had men er al overal over gedacht, hoe men zijnen tegenstander het best kan aanvallen of zijne aanvallen kan tegengaan. Alle gevechten waren niets dan tallooze tweegevechten. Deze speelden ook nog toen eene hoofdrol, toen de troepen reeds eene taktische orde hadden aangenomen. Na den val van het Romeinsche wereldrijk verhief het ridderwezen zich langzamerhand. Met lans en zwaard bewapend en van een geducht strijdros voorzien, ging de ridder zijnen vijand overal stout te gemoet en bood hem het hoofd. Wel is waar bevorderde eene goede wapenrusting de verdediging buitengewoon en van eene S. in den tegenwoordigen zin van het

{==158==} {>>pagina-aanduiding<<}

woord, kon wel naauwelijks spraak zijn; maar men moest er zich ook op voorbereiden zonder wapenrusting met eere den strijd met de zwaarden te kunnen volhouden. Tot op het tijdstip toen de vuurwapens de overhand kregen, stond dus de S. in hoog aanzien, en wie geen goede schermer was, boette zijn onbekwaamheid gewoonlijk met het leven, reden genoeg om zich in het kunstmatige gebruik der blanke wapens te oefenen.
Deze kunst was van de strijdlustige Romeinen op hunne ontaarde nakomelingen overgegaan en is tegen het einde der 16de eeuw in Italië het eerst wetenschappelijk behandeld. De Franschen en Spanjaarden volgden dit voorbeeld zeer spoedig. Het eerste werk van eenige beteekenis over de S. werd in 1628 door Thibault in folio met vele figuren in Parijs uitgegeven; het draagt den titel; Académie de l'épée ou secret du maniement des armes à pied et à cheval, terwijl in Duitschland het werk van Meijer: Beschreibung der freien Kunst des Fechtens 1670 als het eerste van dien aard kan beschouwd worden. Later werd deze tak van letterkunde vooral door de Franschen en Duitschers beoefend. De nieuwere S. vervalt in de volgende hoofdsoorten. Het schermen met den degen, den sabel en de lans en het bajonetschermen. Alleen door haar wordt de soldaat, vooral de infanterist in staat gesteld, alle mogelijke voordeelen uit zijn wapen te trekken; zijn ligchaam wordt buigzamer, vlugger en sterker, zijne geestvermogens, zelfbewustzijn en zelfvertrouwen, moed en tegenwoordigheid van geest opgewekt. Het schermen met den degen en met den sabel wordt meestal met ligtere oefeningswapenen, schermdegens (fleuretten) en schermsabels onderwezen, terwijl men daarbij tevens lederen handschoenen, maskers van gevlochten ijzerdraad of mandenwerk en borstlappen bezigt. Alvorens tot het tweegevecht over te gaan moet de schermer eerst afzonderlijk geoefend worden.
A. De grondslag van het schermen met den degen, is even als die van elke andere S. een goede gevechtsstelling; daardoor moet het ligchaam aan den tegenstander eene zoo smal mogelijke oppervlakte aanbieden en zij moet het doen van stooten en parades begunstigen. Daarbij wordt de regtervoet naar de gestalte van den man 4 à 6 palm vooruit gezet, de knieën gebogen, de regterknie loodregt boven den hiel en de linkerknie loodregt boven de punt van den linkervoet, de punt van den degen ter hoogte van het oog, de hand iets beneden den schouder, het gevest in de volle hand, den duim uitgestrekt boven op, den arm een weinig gebogen, de elleboog binnenwaarts, de linkerschouder teruggetrokken, de linkerarm in eene flaauwe bogt opwaarts met de hand ter hoogte van het hoofd, de palm binnenwaarts. Indien de arm te veel gestrekt wordt is het ontwapenen voor den tegenstander zeer gemakkelijk; die stelling is dus gebrekkig. De stellingen, waarnaar ook de stooten en parades benoemd worden zijn: links (quarte), regts (tierce), laag links (demicercle), laag regts (octave), laag regts met de hand omgekeerd (seconde), hoog links (prime) en hoog regts (quinte), Bij het trekken plaatsen de schermers zich zoo ver van elkander, dat zij bij den aanval elkander met de wapens behoorlijk kunnen raken; de uitval (à fond) bestaat in het vooruitbrengen van het ligchaam door het voorwaarts brengen van den regtervoet, met gelijktijdige strekking van het linkerbeen; men komt door het herstellen (en garde) in de gevechtsstelling terng. De stooten worden onderscheiden in hooge en lage stooten, stooten aan de binnen- en aan de buitenzijde, doorgaande (gedegageerde) stooten, waarbij men onder of boven de vijandelijke kling heengaat, schijnstooten of feintes (une, deux) en dubbele schijnstooten (une, deux, trois), waardoor de stooten alleen aangetoond en niet uitgevoerd worden, om ten tegenstander tot eene voorbarige parade uit te lokken en zich zoodoende bloot te doen geven, waarop dan de werkelijke

{==159==} {>>pagina-aanduiding<<}

stoot volgt, schijnstooten in den kring (tours d'épée), overheen stooten (coupés) in verband met parades en schijnstooten, enz. Indien de tegenstander zich niet bloot geeft, zoo kan men eene opening daarstellen, door eenen slag tegen de vijandelijke kling (battement), door het strijken daarlangs (froissement) of door het omwinden daarvan (liement). Men kan de tegenpartij ontwapenen (desarmeren) door een slag tegen zijne kling of door het omwinden daarvan. Nastoot (riposte) noemt men elken stoot, die onmiddellijk na het pareren van eenen vijandelijken stoot of na de ontwapening zijns tegenstanders volgt. Alle stooten moeten met geheel gestrekten arm, de hooge met opgeheven hand en de volle stooten met uitval uitgevoerd worden. De stooten van de tegenpartij moeten gepareerd, dat is de vijandelijke kling moet door de eigene doelmatig afgeweerd worden. De parades moeten met het dikke van den degen plaats hebben; de vijandelijke kling moet daarbij zooveel mogelijk bij de punt genomen worden, opdat zij door de werking op den langeren hefboom verder wijke en den tegenstander meer bloot geve. De punt van de parerende kling moet steeds op den vijand gerigt blijven, waardoor de nastoot gemakkelijk gemaakt wordt en het mogelijk is den te ver uitvallenden tegenstander in de kling te laten loopen (arrêteren). De parades worden onderscheiden in korte of eenvoudige tegen regte stooten en zamengestelde tegen onderdoorgaande of schijnstooten. Het muur trekken is het salut in verbinding met uitvallen, stooten en parades en dient om te bewijzen, dat men eene sierlijke houding bezit en behendig en vlug kan aanvallen en afweren.
B. Het schermen met den sabel kan met regte of kromme wapens geschieden. Daar hierbij de punt van het wapen niet even als de fleuretten van eene zachte punt voorzien kunnen worden, moeten de schermers zich behoorlijk dekken door helmen, borststukken, enz., opdat zij flink leeren toeslaan. De gevechtsstelling is dezelfde als die voor den degen bepaald, met uitzondering, dat de linker hand op den rug gelegd wordt, buitendien heeft men eene stelling, waarbij de hand omgekeerd wordt met den duim naar beneden. De sabelhouwen of slagen moeten steeds met den scherpen kant der kling gegeven en afgeweerd worden en worden onderscheiden in slagen naar het hoofd, in wang-, zij-, dij-, buik- en voetslagen, slagen onder den arm, enz., in schijnslagen, welke op dezelfde wijze benoemd worden en dubbele slagen. De parades moeten met het dikke van de kling geschieden, opdat de tegenstander er niet doorheen zoude slaan.
C. Het zamengestelde schermen met stooten en slagen, eene verbinding van de beide opgenoemde vechtwijzen, naarmate een stoot of een slag gemakkelijker toe te brengen is of waarschijnlijk van meer uitwerking zal zijn, kan alleen met regte wapens geschieden. Hoewel in het gevecht alle fijnheden der schermkunst meestal niet kunnen toegepast worden, zoo zal toch ook hier de meer geoefende schermer in het voordeel boven den minder geoefenden zijn. Voornamelijk moet daarop gelet worden, dat de slagen of houwen met kracht worden toegebragt.
D. Het schermen met de lans. De lengte der lans maakt hare behandeling betrekkelijk moeijelijk, laat echter ook toe met elken stoot eene parade, met elke parade eenen stoot te verbinden. De volle stooten worden door het uitstrekken van den arm, de verkorte door het opheffen van den arm in loodregte rigting, namelijk tegen eenen digt opdringenden infanterist toegebragt. De lengte der lans maakt ook eene dekking naar achteren en zijwaarts door slagen in horizontale rigting mogelijk. Hoe langer de lans is, des te minder is zij tot eene kunstmatige behandeling geschikt en moet zij uitsluitend tot den gewonen stoot gebezigd worden, waarbij de snelheid van het paard, de kracht van den stoot bepaalt.

{==160==} {>>pagina-aanduiding<<}

E. Het bajonetschermen (zie Bajonet) wordt in de laatste veertig jaren kunstmatig beoefend bij vele infanteriën, vooral naar aanleiding van den Saksischen kapitein Von Selmnitz, die het eerst een volmaakt stelsel van bajonetschermen daarstelde, dat in het eerst bijna algemeen aangenomen werd. Sedert verscheidene jaren volgt de Pruissische infanterie een ander stelsel, daargesteld door den kapitein Rothstein, directeur van de centrale inrigting voor gymnastiek te Berlijn, hetwelk vooral door den Hannoverschen officier Linsinger hevig aangevallen is. De oefeningen in het bajonetschermen hebben even als alle overige schermoefeningen weinig waarde, indien de manschappen niet grondig geoefend worden in het schermen tegen elkander; het onderrigt in eenige passen, sprongen, appels en stooten in de lucht en hunne gezamenlijke uitvoering door geheele afdeelingen is eene nuttelooze drillerij, waarbij de soldaten het gebruik der bajonet niet leeren en niet op prijs stellen, terwijl dit, als de man daarmede bekend is, een veel werkzamer wapen is dan de kolf, welks gebruik in het gevecht van man tegen man nog buitendien het geweer als vuurwapen kan bederven. De gevechtsstelling van den bajonetschermer is met de voeten regthoekig op elkander, den regter op ongeveer 5 palm achterwaarts van den linker geplaatst met de holte tegenover den linkerhiel, de knieën een weinig gebogen en het ligchaam op het regterbeen rustende. De linkerhand vat het geweer tusschen den midden- en onderband aan, de regter, die voor de heup geplaatst is over den greep, het slot is omlaag en de punt van de bajonet op de borst van de tegenpartij gerigt. Tegen den lancier wordt de loop van het geweer naar boven en eenigzins binnenwaarts gedraaid. Uit deze stelling worden de stooten verrigt, door het geweer met beide handen op te ligten en met de regterhand snel vooruit te stooten, glijdende het geweer door de linkerhand tot aan het slot, terwijl de kolf ter hoogte vau de borst gebragt wordt; daarna wordt het geweer teruggetrokken en de gevechtsstelling hernomen; bij den werpstoot wordt het geweer geheel uit de linkerhand losgelaten en gewoonlijk met een' uitval vereenigd. Verkorte stooten, waarbij het geweer eerst met beide handen teruggetrokken en daarmede door het uitstrekken der beide armen een' forschen stoot toegebragt wordt, kunnen bij het gevecht van man tegen man toegepast worden. In tegenstelling hiertoe worden volgens de leerwijze, van Von Rothstein alleen hooge en lage stooten gedaan met beide handen, waarbij de pas voorwaarts den uitval vervangt: dit moet ook zwakkere manschappen in staat stellen met gemak te stooten. De parades worden regts en links, hoog-regts en links, laag-regts en links, neerslag regts en links verrigt, door met den loop eenen krachtigen stoot tegen het vijandelijke wapen te geven, bij Von Rothstein altijd met de lade om het vizier en den loop niet te beschadigen. Voor het gevecht tegen den ruiter dient de spildraaijing, waarbij de infanterist langzaam ronddraaijende steeds front maakt naar zijne tegenpartij, die verondersteld wordt zich om hem heen te bewegen. Tegen den lancier wordt eene bijzondere gevechtsstelling, namelijk de lage parade-positie aangenomen. Hierbij wordt het geweer in eene omgekeerde schuinsche strekking gebragt, de laadstok naar voren, de regterhand iets hooger en op korten afstand voor het voorhoofd, de bajonet ongeveer eene halve el van den grond, de linkerhand bijna gedekt en de vingers om de lade onder den geweerriem gehouden, de regterarm gebogen, het geweer voor de linkerzijde. Indien de infanterist in deze positie de lans met den bajonethals kan opvangen, zal hij met de linkerhand eenen halven cirkel beschrijven en de lans forsch naar omlaag werpen, waardoor de lancier voor een oogenblik geheel ontbloot is. Voorts beoefent men het balstooten, naar vrijhangende ballen, waardoor de soldaat leert raken. Eindelijk moet de soldaat tegen eenen infanterist en eenen ruiter strijden. Dit laatste wordt

{==161==} {>>pagina-aanduiding<<}

zoodanig onderwezen, dat de onderwijzer op eene verhooging staat of op een houten paard zit en van daar sabelhouwen en lansstooten uitvoert. De schermers worden door een helm met vizier, kuras met buik- en beenstukken beschermd en de bajonetten van lederen knoppen voorzien, zoodat men zonder gevaar kan stooten.
Bronnen: Pönitz. Fechtkunst auf den Stosz. Wemer. Fechtkunst auf den Hieb. Roux. Die Kreuszler'sche Stoszfechtschule en Anweisung zum Hiebfechten mit geraden und krummen Klingen. Seidler. Anleitung zum Fechten mit dem Säbel und dem Kürassierdegen. Nadosy. Equitationsschule. Selmnitz. Bajonettfechtkunst. Linsingen. Bajonettfechten. Ivanowski. Nouveau sijstème d'escrime pour la cavallerie. Segers. Anleitung zu den Fechtübungen in der Kön. Preusz. Cavallerie. Balassa. Fecht methode. Siebenhaar. Handleiding voor het onderwijs in de Schermkunst.
Over de behandeling der piek door de piekeniers, zie men Wallhausen. Kriegskunst zu Fusz; De Gheijn. Maniement d'armes, d'arquebuses, mousquets et piques, etc.

Schermplank.

Zie Mijnen.

Schermutseling.

Onbeduidend gevecht tusschen kleine afdeelingen, zonder beslissing (sacramuccia, escarmouche).

Scherpe Metze.

Zie Geschut.

Scherpe patroon.

Zie Patroon.

Scherpschutter.

Zie Infanterie.

Schetsteekening.

Zie Opmeten.

Scheurbroeken.

IJzeren klaauwen, die boven op poortdeuren, op vrijstaande muren of op ezelsruggen van beeren, enz. zijn aangebragt, om het overklimmen of het begaan moeijelijk te maken.

Scheuringsstraal.

Zie Mijnen.

Schichtigheid.

Een gebrek van paarden, meestal het gevolg van eene gebrekkige of onjuiste waarneming der omringende voorwerpen. Het schichtige paard is vreesachtig, angstig en schrikachtig, doch geenszins boosaardig. Dit gebrek kan door groote zachtheid van den ruiter genezen worden.

Schieman, Schiemansmaat.

Zie Onder-officieren.

Schieten en werpen.

Projectilen, die met weinig gekromde kogelbanen bestemd zijn om vertikale doelen te treffen, worden geschoten, die met zeer gekromde banen horizontale doelen moeten bereiken, geworpen. Sedert de vuurwapens bestaan wordt het schieten en werpen onder den algemeenen naam van vuren begrepen. Zoowel bij het schieten als bij het werpen heeft men het voornemen een bepaald doel te treffen. Dit doel nu kan een enkel punt of wel eene oppervlakte zijn. Het middel om een bepaald doel werkelijk te treffen, dat op eenen bepaalden afstand van het wapen en op zekere hoogte boven of beneden de horizontale lijn ligt, welke men vooronderstelt door de monding te gaan, is de juiste rigting, waartoe de vizieren van het wapen dienen en in sommige gevallen, zoo als bij mortieren en gedeeltelijk bij houwitsers de juiste keuze der lading. Indien men opvolgend verschillende projectilen naar eenig doel afzendt, dan kunnen deze allen het doel treffen of slechts eenigen hunner, terwijl de andere het niet bereiken of daarover heen gaan, te hoog of te laag gaan, afwijkingen in schootsverheid of wel te ver regts of links gaan (zijdelingsche afwijkingen). Deze schoten of worpen noemt men dan misschoten. De waarschijnlijkheid om eenig doel te treffen. (kans van treffen) hangt van velerlei omstandigheden af; men drukt haar wiskunstig uit, door het aantal treffers van 100 schoten. De omstandigheden, die invloed uitoefenen op de kans van treffen, zijn: 1o. De grootte van het doel; hoe grooter dit is, des te meer projectilen zullen het onder overigens gelijke omstandigheden treffen. 2o. De

{==162==} {>>pagina-aanduiding<<}

afstand; hoe kleiner deze is, des te meer schoten treffen. 3o. De wind; zoo deze zijdelings op het schootsvlak werkt en aanzienlijke sterkte heeft, drijft hij de projectilen zijwaarts uit dat vlak; zoo hij in het schootsvlak en van het doel afwaait, houdt hij de projectilen tegen en verkort de schootsverheden. 4o. De temperatuur en de vochtigheid van den dampkring; zij zijn van invloed op de zwaarte der lucht, die daarmede gestadig verandert en die onder overigens gelijke omstandigheden, elk oogenblik een ander gebruik van het vizier zoude vereischen, terwijl de schutter en de artillerist in het gevecht deze onmogelijk in acht kan nemen. 5o. Indien de afstand van het doel onbekend is dan moet hij geschat worden. Alle zaken die het juiste schatten der afstanden beletten of moeijelijk maken, ongunstige verlichting van het doel of onmogelijkheid om het te zien, afmatting en opgewondenheid der manschappen, zullen dus de kans van treffen verminderen. 6o. De constructie van het wapen heeft buitendien daarop den grootsten invloed; hierbij zijn vooral van belang de inrigting van het wapen of het glad of getrokken is; de speelruimte, de wijze van ontsteking, de wijze van laden, of daarbij het projectiel al dan niet misvormd wordt, de gedaante en de helling der trekken, de meerdere of mindere doelmatigheid en volmaaktheid der vizierinrigtingen, terwijl het tevens van invloed is of het wapen eenen vasten stand heeft of door een enkel man gehanteerd wordt. In het laatste geval wordt het schot regtstreeks afhankelijk van elke ligchamelijke beweging van den man en de kans van treffen natuurlijk verminderd; deze moet dus onvoorwaardelijk onder overigens gelijke omstandigheden bij de artillerie grooter zijn en steeds grooter blijven dan bij de infanterie. - Indien de manschappen eener troepenafdeeling hun wapen niet kennen en het niet weten te behandelen, dan kan natuurlijker wijze geen spraak van trefkans zijn, hoe voortreffelijk het wapen ook zij. Zij worden met hun wapen bekend gemaakt, vooreerst door eene theoretische uitlegging van de inrigting daarvan, door oefeningen in het uiteennemen en ineenzetten der afzonderlijke deelen, door oefeningen in de handgrepen bij de gewone excercitiën, eindelijk door schietoefeningen. De schietoefeningen der infanterie beginnen doelmatiger wijze met de oefening in het juiste aanleggen, daarna wordt de man er aan gewend om bij het afgaan van het schot, dat eerst alleen nit een slaghoedje, daarna uit een losse patroon bestaat, niet te bewegen en eindelijk begint het schieten met scherpe patronen naar een gegeven doel (schijf) op bekende afstanden, eerst op kleinere, daarna op grootere, tot aan de grootste, waarop het wapen nog met vrucht kan gebruikt worden. Deze oefeningen in het schijfschieten moeten dan volmaakt worden door het schieten op schijven, wier afstand voor den man onbekend is, die hij dus eerst moet schatten, door het schieten in verschillende houdingen, knielend, liggend, staande, met gebruikmaking van dekkingen en steunpunten, zoo als het terrein die oplevert, door het schieten in het avanceren en het retireren, in gesloten orde, na groote marschen, enz. Door zulk eene beredeneerde oefening der manschappen kan men met dit schieten op de oefeningsplaats, de werkelijkheid eenigzins nabootsen, hoewel het onderscheid nog altijd buitengewoon groot zal zijn. Wat voor de schietoefeningen der infanterie gezegd is, geldt ook in de hoofdzaak voor de overige wapens, artillerie en kavallerie, natuurlijk met in achtneming van hunnen verschillenden aard en gebruik. Hoe vreemd het ook klinken moge, daar de draagbare vuurwapens reeds sedert drie eeuwen het hoofdwapen der infanterie zijn, zoo dagteekenen hare schietoefeningen eerst van het laatste vierde gedeelte der vorige eeuw, terwijl de artillerie van ouds her in het schieten met scherp op schijven geoefend werd. Het infanteriegeweer was vooral door eene ondoelmatige inrigting der lade tot het jaar 1777 zeer gebrekkig in geheel Europa; buitendien streed het voet-
{==163==} {>>pagina-aanduiding<<}
volk altijd in gesloten, nooit in verspreide orde, zoodat men wanhoopte aan elke poging om de kans van treffen te verhoogen. Men streefde er alleen naar om het aantal schoten, dat door een zeker aantal manschappen in eenen bepaalden tijd kon gegeven worden, zoo groot mogelijk te maken, waarbij men rekende, dat het aantal treffers toch in verhouding met het aantal schoten moest toenemen. Tegenwoordig hecht men welligt te veel waarde aan de vorming van den man tot scherpschutter met dien verstande, dat men daarbij eene verkeerde rigting volgt en in de werkelijkheid blijft staan op het punt, waarmede de voorbereiding moest sluiten en de eigenlijke oefening moest aanvangen. Men laat namelijk den man alleen schieten op bekende afstanden en op het bekende oefeningsterrein, terwijl men het vuren op onbekende afstanden op verschillend terrein, in gesloten orde, enz. slechts bij uitzondering beoefent. Het is gemakkelijk in te zien, dat men bij die handelwijze een zeer verkeerd begrip verkrijgt over de wezenlijke uitwerking der wapens en dat men geneigd is, om de verschillende oorzaken, die in de werkelijkheid de kans van treffen zoo verbazend verminderen, niet naar waarde te schatten.

Schietgat.

Zie Geschutstellingen, Kazemat.

Schietkatoen.

Gewoon katoen in zuiveren toestand heeft een soortelijk gewigt van 1,47 tot 1,5 en bevat 44,45 gewigtsdeelen koolstof, 49,38 zuurstof en 6,17 waterstof. Om daaruit schietkatoen te vervaardigen, wordt de streng losgedraaid, uitgeplozen en van alle onreinheden gezuiverd, in bladen watten vervormd en gedroogd; naderhand brengt men het in een bad van 100 gewigtsdeelen salpeterzuur en 79 deelen zwavelzuur in een vat, dat aan den bodem van eene kraan is voorzien. Nadat het katoen een kwartier uurs in het bad gelegen heeft, laat men de zuren door de kraan afloopen en drukt de bladen watten met glazen staven uit, brengt ze dan onder eene pers en na herhaald keeren en uitpersen in een waterbad, dat zoo lang vernieuwd wordt, tot blaauw lakmoespapier daardoor niet meer van kleur verandert, komt het katoen weder onder de pers om er het water zoo veel mogelijk uit te verdrijven. Het wordt eindelijk bij eene temperatuur van niet meer dan 45o R. gedroogd en het schietkatoen (pyroxylin) is gereed. Uiterlijk verschilt het bijna niet van gewoon katoen; in de werkelijkheid echter bevat het eene aanzienlijke hoeveelheid salpeterzuur (
{== afbeelding 	==} {>>afbeelding<<}
    
), waarbij het aequivalent van de stikstof N gelijk aan 88 voorondersteld wordt, en wel in die mate dat op 12 aequivalenten C, 5 of 6 aequivalenten N komen. Terwijl het scheikundig teeken van het gewone katoen (Cellulose) C12 H20 O10 is, waarbij het aequivalent van H op 6,2 is aangenomen, zal het teeken van schietkatoen dus C12 H20 O10 + 
{== afbeelding 	==} {>>afbeelding<<}
    
 zijn of de bestanddeelen worden op de volgende wijze geplaatst C12 H20 O22 N6, als slechts 5 aequivalenten ondersalpeterzuur waren opgenomen C12 H20 O22 N5. De bestanddeelen van het schietkatoen zijn nog niet naauwkeurig bekend, omdat daarbij gedeeltelijk nog onveranderde vezels zijn gevoegd en omdat zich behalve het S. nog meer andere dergelijke zelfstandigheden schijnen te vormen. Het S. zoo als het tegenwoordig in Oostenrijk vervaardigd wordt, onderscheidt zich van het gewone katoen uiterlijk slechts daardoor, dat het bij het zamenpersen in de hand een zeer zacht geknars doet hooren. Door wrijving kan men het alleen in zeer dunne vlokken ontbranden door het lang heen en weder te wrijven op ruwe oppervlakken, terwijl daarbij het vuur zich niet eens voortplant; door een' hevigen slag met eenen hamer ontploft alleen het gedeelte, dat getroffen wordt; het andere gedeelte vliegt on onontbrand op zijde. Om oogenblikkelijk te ontbranden heeft het eenen warmtegraad van 230o C. noodig; het kan even als het buskruid door gewone slaghoedjes, buizen, enz. ontstoken worden en neemt lang zoo veel vochtigheid niet op als het buskruid. Daar nu het S. door zijne veerkracht niet gemakke-
{==164==} {>>pagina-aanduiding<<}
lijk door wrijving, slaan of schokken ontbrandt, heeft het ten opzigte van bewaring en vervoer groote voordeelen boven het buskruid, te meer daar het ook niet tot stot overgaat. Als lading voor vunrwapens en mijnen moet het in eenen normaal zamengepersten toestand gebruikt worden. Indien het ontstoken wordt en verbrandt, ontwikkelt het S. even als het buskruid gassen; het werkzaamste daarvan in mogelijk het koolzuurgas 
{== afbeelding 	==} {>>afbeelding<<}
    
. Uit eene vergelijking der hierboven aangehaalde formulen voor het gewone en het schietkatoen volgt, dat gene slechts zuurstof genoeg bevat om in het gunstigste geval 5 van hare 12 aequivalenten koolstof tot koolzuur te vervormen, terwijl door de bijvoeging van het ondersalpeterzuur in het schietkatoen zooveel zuurstof O voorkomt, dat nu bijna al de koolstof tot koolzuur kan veranderd worden. Intussen en wordt in de werkelijkheid toch niet alle zuurstof daartoe gebruikt; behalve het koolzuurgas vormt zich stikoxyde 
{== afbeelding 	==} {>>afbeelding<<}
    
, cyangas C N, water; de waterstof wordt gedeeltelijk vrij. De hoeveelheid werkzame gassen, die het S. ontwikkelt is drie of viermaal grooter dan die, welke eene gelijke gewigtshoeveelheid buskruid oplevert; het heeft dus ook eene veel grooter drijfkracht dan het buskruid. Daarbij ontwikkelt het een' veel geringeren warmtegraad en eenen minder hevigen schok dan het buskruid en werkt derhalve in weerwil van de grooter spanning van zijn gas minder nadeelig op den vuurmond en de affnit; het veroorzaakt minder terugstoot en terugloop en verwarmt den vuurmond niet zoo spoedig als het buskruid. Bij de boven opgegeven zamenstelling van het S. kan er geen spraak zijn van kruidslijm; men behoeft dus het verslijmen van het wapen niet te vreezen en behoeft niet een te wisschen. Het S. geeft weinig damp; eene batterij van schietkatoenvuurmonden wordt door deze dus nooit verhinderd in het vrije uitzigt, levert daarentegen ook voor den vijand een gemakkelijk mikpunt op. Deze laatste eigenschap is vooral belangrijk voor het gebruik der schietkatoenvuurmonden in kazematten. De gevormde dampen zijn echter zeer gevaarlijk voor de gezondheid, welke slechte eigenschap echter door bijmenging van salpeter kan weggenomen worden. Het schietkatoen werd in het jaar 1846 door de hoogleeraren Schönbein te Basel en Böttcher te Frankfort aan den Main uitgevonden; kort daarna maakte dr. Otto te Bruwswijk een middel tot vervaardiging daarvan bekend. In alle staten nam men nu proeven om de vraag op te lossen of het S. het buskruid in het algemeen of zelfs met voordeel zou kunnen vervangen. Deze vraag werd welligt wat spoedig en te bepaald ontkend. Intusschen lieten de Duitsche Bond en Oostenrijk de proeven voortzetten. De toenmalige kapitein der Oostenrijksche artillerie Von Lenk wist door zijne uitvindingen op dit gebied de meeste der tegenwerpingen tegen het S. op te heffen. Hij bewees, dat de vervaardiging van S. in groote hoeveelheden volstrekt niet zoo moeijelijk was als men beweerde, dat veeleer de daartoe benoodigde inrigtingen eenvoudig en goedkooper waren dan die voor de vervaardiging van buskruid; eene machine om de kracht van het schietkatoen te meten (Gradirmachine) vernietigt de bedenking, dat men de gelijkslachtigheid van het fabrijkaat niet zou kunnen onderzoeken: terwijl de bewering, dat men de ladingen niet behoorlijk zon kunnen afwegen en afmeten, wier onjuistheid reeds vroeger gebleken was, nu geheel te niet gaat door een uitgevonden mechanisch middel om de schietkatoenladingen te gelijk af te meten en zamen te persen. Met het verbeterde Lenk'sche schietkatoen werden in 1850 en 1851 te Maintz nieuwe proeven genomen, die ten minste het Oostenrijksche bestuur door hare uitkomsten zoodanig bevredigden, dat het nadat Lenk in 1854 de constructieregels voor een schietkatoenkanon had aangegeven, de daarstelling van 8 kavallerie-batterijen elk van 8 schietkatoenvuurmonden gelastte en te Weenen eene uitgebreide schietkatoenfabrijk stichtte. Door de snellere ontwikkeling van het gas der schietkatoen-kardoezen

{==165==} {>>pagina-aanduiding<<}

kan het schietkatoengeschut veel korter dan het gewone gemaakt worden; het Oostenrijksche is slechts 8 kalibers lang, terwijl het een kamerkanon is, omdat de ladingen een veel kleiner volume hebben dan de overeenkomstige buskruidladingen. Hierdoor verkrijgt men tevens het voordeel, dat de lading overal door eene groote metaaldikte omgeven is, wat bij de aanvankelijk grootere spanning der gassen noodzakelijk is, terwijl overigens het kanon eene veel geringer metaaldikte heeft dan het gewone. Zoo weegt bij voorbeeld het 8 kalibers lange schietkatoenkanon van 12 
{== afbeelding 	==} {>>afbeelding<<}
    
 niet meer dan de gewone 6 
{== afbeelding 	==} {>>afbeelding<<}
    
er. Daar de verslijming niet te vreezen is heeft het kanon minder speelruimte dan het gewone. Men schiet daaruit kogels, granaten, kartetsen en granaatkartetsen. De kardoes bevat het S. in eene zamengepersten toestand. Zij wordt in een' geelkoperen koker gestoken en door het voortschuiven van eene in dezen koker beweegbare schijf, in de kamer gebragt. De schijf wordt bewogen door eene stang, die door den bodem des kokers heengaat en die van een teeken voorzien is, dat aanduidt als de kardoes den koker geheel verlaten heeft. Bij deze inrigting verkrijgt men met het S. nog gelijkmatiger uitwerking dan met het buskruid. Het S. kan ook als springlading in holle projectilen, in mijnen, als vulling van buizen, enz. gebruikt worden; alleen in de eigenlijke vuurwerksassen kan het tot nu toe niet in plaats van buskruid gebezigd worden. Daar de stof van alle plantenweefsels dezelfde scheikundige zamenstelling heeft als die van het katoen, zoo is men geenszins tot dit laatste bepaald; men geeft daaraan echter de voorkeur door de losheid en de betrekkelijke zuiverheid. Men heeft reeds tegen het S. aangevoerd, dat men tot zijne vervaardiging een uitheemsch product noodig heeft, dat in tijd van nood gemakkelijk kan ontbreken; maar de vindingrijke geest des tijds zal wel een ander inlandsch middel vinden dat het katoen kan vervangen. Het moet een paar jaren geleden aan eenen Zwitserschen scheikundige Schweizer te Zurich gelukt zijn het S. te korrelen, wat zijne doelmatigheid voor verschillend gebruik zeer zou bevorderen. Tot nu toe is het S. slechts hier en daar bij straatgevechten werkelijk gebruikt, o.a. in den strijd binnen Volta in den nacht van den 26sten op den 27sten Julij 1848 en in den laatsten tijd door de Koninklijken in Calabrië.

Schietproeven.

Deze hebben een verschillend doel. 1o. Om een wapen te beproeven of het met een ander te vergelijken; voor dit doel schiet men met de wapens die men vergelijken wil, onder de meest gunstige omstandigheden op verschillende bekende afstanden naar zulke doelen, die in de werkelijkheid voorkomen en waartegen men deze wapens redelijkerwijze gebruiken kan; voor elken afstand spoort men nu de trefkans op. Wanneer dit geschied is, kan men de omstandigheden veranderen en onder andere minder gunstige schieten, bij voorbeeld op onbekende afstanden, om te zien welke uitkomsten men dan met die wapens verkrijgt. De vergelijking der uitkomsten met verschillende wapens geeft eene vergelijking der wapens zelve. Het is echter klaarblijkelijk, dat S. alleen, nooit kunnen beslissen of een vuurwapen al dan niet geschikt is voor oorlogsgebruik; het moet vooral aan de eischen van eenvoudigheid en duurzaamheid voldoen en deze kunnen niet door S. onderzocht worden. Zeer dikwijls hoort men tegenwoordig een geweer prijzen omdat het zóó en zóó veel honderd passen ver draagt. Dit wil hoegenaamd niets zeggen, want behalve dat bij de opgave van een aantal treffers, op zekeren afstand verkregen, ook nog de grootte van de schijf in lengte en breedte moest worden opgegeven, moet ook nog bij elken afstand vermeld worden hoe groot de vizierhoek is; hoe kleiner die hoek, des te bestrijkender de baan, des te grooter de bestreken ruimte (zie Kogelbaan). 2o. Om te beproeven welke uitwerking een aangenomen wapen heeft bij de reglementaire schietoefeningen, in de hand van schutters, zoo als men die gewoon-
{==166==} {>>pagina-aanduiding<<}
lijk zal hebben. 3o. Om de ladingen, dc vizierhoeken. enz. te zoeken, die men voor verschillende afstanden, voor verschillende plaatsing van het doel moet bezigen om de trefkans zoo groot mogelijk te maken en daarnaar schoots- en worptafels te vervaardigen. Deze laatste S. zijn bijzonder belangrijk voor de artillerie.

Schietsleuf.

Zie Kazemat.

Schijf.

Het doel bij schietoefeningen, van daar ook Schijfschieten. Zie Schieten en Werpen.

Schijnaanval, Schijnbeweging.

Zie Demonstratie, Gevecht.

Schild.

Het voornaamste verdedigende wapen van de oudheid en de middeleeuwen vroeger hier te lande beukelaar geheeten, was van zeer verschillende grootte en gedaante en was nu eens van hout met leder of metaal bedekt, dan weder geheel van metaal. Het voetvolk had aanvankelijk grooter schilden dan de ruiterij; zij werden voor beide wapens steeds kleiner, zoodat zij eindelijk niet meer dan 6 à 8 palm middellijn hadden en verdwenen na de invoering der vuurwapens geheel. Bij de Grieken onderscheidde men het groote schild (tyreos), dat eene manslengte hoog, van ovaalronden vorm was en van binnen eene passant voor den linkerarm had en het kleine cirkelvormige schild (aspis) van nagenoeg 6 palm middellijn met twee passanten voorzien tot het doorsteken van den linkerarm. Het groote schild werd vervaardigd uit verschillende lagen rundsleder en voorts met eene metalen plaat bedekt of ten minste van metalen randen voorzien; het kleine schild bestond voor de zwaargewapenden uit metaal, voor de ligtgewapenden uit hout met leder overtrokken of uit vlechtwerk. Verschillende Aziatische volken, zoo als bij voorbeeld de Perzen hadden zeer groote schilden van vlechtwerk, die den naam van pavesa droegen. De boogschutters staken ze voor zich in den grond, waartoe die schilden van onderen van eene punt voorzien waren en dekten zich daarachter. Zij kwamen later ook in Europa in gebruik, vooral bij de belegeringswerkzaamheden en men vindt ze nog in de middeleeuwen vermeld, o.a. bij het beleg van Bayonne in 1451 en zelfs bij den slag van Marignano in 1515. Ieder boogschutter had tot het dragen van dit S. eenen schilddrager bij zich. - De Romeinsche zwaargewapende soldaten hadden het groote vierkante S. (scutum) uit hout met leder overtrokken vervaardigd en van metalen randen voorzien, de ligtgewapenden een rond schild (parma) van 1 el middellijn, en de ruiterij een ovaalrond schild (clijpeus). Het voetvolk van den nieuweren tijd voerde in de regel geen schild; de schutters toch konden er geen gebruik van maken, terwijl voor de piekeniers, die zeer lange pieken hadden, welke buitendien geheel aan het uiteinde vastgehouden moesten worden een S. te lastig zoude geweest zijn. Alleen de dubbelsolders, die met zwaarder of korter pieken bewapend waren en de eerste gelederen van het vierkante bataillon vormden, bezigden kleine schilden van verschillende gedaante, die zoo ligt waren, dat ze alleen met den linkerarm konden gehanteerd worden, zoo als de brocchiëri der Spaansche infanterie of die aan eenen riem over den regterschouder hingen en met den linkerarm bestuurd werden, zoo als de cirkelvormige rondassen (rondaccia, rundtartsche), die 6 palm middellijn hadden en hier en daar verspreid, tot aan het einde der 17de eeuw bleven bestaan en onder anderen weder door Montecuccoli tot bewapening van het eerste gelid werden voorgesteld. Bij de Franschen, Spanjaarden en Nederlanders en bij de Italiaansche ruiterij bleven deze rondassen het langst bestaan. Het is ten onregte, dat de uitvinding aan Prins Maurits wordt toegeschreven; bij de Duitschers droegen de bevelhebbers kleine S. of tartschen en bij de Spanjaarden, Franschen en Italianen waren de piekeniers van kleine ronde schilden rondelles voorzien, die door de officieren tot het einde der 16de eeuw gedragen werden. In 1595 liet Maurits proe-
{==167==} {>>pagina-aanduiding<<}
ven nemen om met groote schilden of targes door een bataillon piekeniers heen te dringen. Deze proeven gelukten volkomen, doch om onbekende redenen werd aan de invoering dier targes geen gevolg gegeven. In het algemeen werden de schilden niet alleen in het gevecht van man tegen man gebruikt, maar de Grieken en Romeinen wisten in groote afdeelingen hunne schilden zoodanig te houden dat daardoor een ondoordringbare muur ontstond, vooral tegen de aanvallen der vijandelijke ruiterij. Ook maakten zij daarvan de zoogenaamde schildpad (testudo), door ze boven hunne hoofden te houden en volgens overlevering moet zulk een dak zoo sterk geweest ziju, dat niet alleen enkele ruiter- maar ook ligte voertuigen daarover konden rijden.

Schilderen.

Op schildwacht staan.

Schilderhuis.

Een klein huisje, groot genoeg om een man te kunnen bevatten, dient tot beschutting der schildwachten bij regenweder. Gewoonlijk is het van planken vervaardigd, somtijds echter ook gemetseld in torens of muren, zoo als bij voorbeeld vroeger meestal in de uitspringende hoeken der vestingwerken.

Schilderman.

In de 17de eeuw gaf men dezen naam aan den gewonen soldaat, die op schildwacht komt in tegenstelling tot de rotmeesters, korporaals, enz. die van deze dienst vrijgesteld waren.

Schildmuur.

Frontmuur van eene kazemat.

Schildpoort.

Zie Poort.

Schildwacht,

Oorspronkelijk de wachter bij de schilden, tegenwoordig een infanterist, die tot bewaking van eenig voorwerp of tot waarneming van eenig terreingedeelte is opgesteld. De schildwachten der kavallerie dragen den naam van vedetten. - Schildwachten van eer zijn degenen die volgens de reglementen voor de woningen van generaals of hoofd-officieren geplaatst worden. Vroeger werden zij met kwistige hand uitgesteld, maar tegenwoordig heeft men wijsselijk ingezien, dat de eeuwige wachtdienst in vredestijd meer schadelijk dan nuttig voor de vorming van den soldaat is.

Schip.

Oorlogschip is de naam van de grootste oorlogsvaartuigen (zie Vaartuigen), onder de zeil- of gemengde schepen, dezulken die van drie masten voorzien zijn. Men onderscheidt drie soorten van schepen: a. korvetten, welke slechts eene batterij op het bovendek hebben; b. fregatten, die buitendien nog eene bedekte batterij (de kuilbatterij hebben; c. linieschepen, die behalve de batterij op het bovendek nog minstens twee bedekte batterijen, dus ten minste drie batterijen hebben. Linieschepen met twee bedekte batterijen worden tweedekkers, die met drie bedekte batterijen driedekkers genoemd. Bij den driedekker heeten de batterijen van boven naar beneden opperdeksbatterij, bovendeksbatterij, tusschendeksbatterij, onder- of eerste batterij; bij den tweedekker, opperdeksbatterij, bovendeksbatterij en onderbatterij. Driedekkers voeren 100 à 120, tweedekkers 70 à 100, fregatten 40 à 60, korvetten 22 à 30 stukken. Iedere laag bestaat dus gemiddeld uit 22 à 34 stukken. Naar het aantal kanonnen, dat zij voeren verkrijgen de schepen hunnen rang (bij ons klasse,) Bij de Engelschen bijv. zijn al de schepen, die meer dan 110 stukken voeren van den 1sten rang, die van 80 à 110 van den 2den rang, die van 70 à 80 van den 3den rang, de fregatten van 50 en meer van 4den rang, de fregatten van 30 en meer stukken van den 5den rang en alle kleine schepen van den 6den rang. Schepen met stoomvermogen zijn volkomen zeilschepen, die buitendien van een stoomwerktuig voorzien zijn, zoodat zij door den wind of door stoom of door beiden vereenigd kunnen bewogen worden. Alle schroefstoomschepen zijn met stoomvermogen. Een linieschip van die klasse heeft 16 à 18 el

{==168==} {>>pagina-aanduiding<<}

grootste breedte en is zesmaal zoo lang; het heeft een' diepgang van 8 à 9 el, dat wil zeggen dat als het volkomen uitgerust is, de kiel zoo ver onder den waterspiegel ligt en het gedeelte boven water bijna even groot is.

Schipbrug.

Zie Bruggen.

Schippond.

Zie Gewigt.

Schoeisel.

Het voornaamste of ten minste een der voornaamste voorwerpen van de uitrusting der troepen; er kan verschil bestaan of men den man halve laarzen of schoenen moet geven; het zal wel het best zijn bij ieder leger het gewone schoeisel, dat in het land gedragen wordt te bezigen en vooral daarop te letten dat het S. passend is. Als men den man al geen wollen sokken kan geven, moet men er toch vooral op letten, dat hij bij groote marschen zijne voeten zindelijk houde en ze met lappen met kaarsvet omwikkele, dat het schoeisel regelmatig en goed ingesmeerd wordt, dat als de soldaten in het bivouac de schoenen uittrekken, wat steeds voordeelig is, zij ze behoorlijk met stroo opvullen, opdat ze passend zouden blijven. Tot de uitrusting rekent men 2 paar schoenen en een paar zolen in voorraad. De kavallerie, zoo als alle bereden troepen, draagt laarzen; het best zijn dezulken, die tot digt aan de knie reiken, zonder hare beweging te belemmeren.

Schoen.

1o. Schoeisel; 2o. Koker aan den stijgbeugel voor de lans of karabijn, aan den koppel voor den sabel, enz.

Schoftvrijheid.

Zie Paardentuig.

School.

1o. Militaire school, zie Militaire Akademie, Vorming. Men noemt soldaten-, pelotons-, bataillons-, linie-school de verschillende afdeelingen der oefeningen, die de soldaat, het peloton; het bataillon, enz. volkomen moeten kunnen uitvoeren, om als goed geoefend beschouwd te worden, voorts ook de reglementen, die deze scholen bevatten. Op dezelfde wijze spreekt men ook van schietschool. 2o. Rijschool zie Rijden, Schoolpaard, Schoolrijden, zie Dienstpaard.

Schooner.

Scherp gebouwd, tweemastig vaartuig zoodanig opgetakeld dat het zoo digt mogelijk bij den wind kan zeilen.

Schoonerzeil.

Zie Zeilen.

Schoorsteen.

Zie Kazemat, Mijnen.

Schoot.

Zie Zeil.

Schootshoek.

De hoek door de as der ziel met de grondlijn gevormd.

Schootsverheid.

Zie Kogelbaan.

Schop.

Het bekende werktuig tot het uitgraven en opwerpen van grond; houten schoppen zijn slechts in zeer zachten, ligten grond te gebruiken. Een S. met ijzeren blad wordt spade genoemd.

Schot,

1o. Het afschieten van eenen vuurmond of van een handvuurwapen. 2o. Wijze van vuren bij de artillerie. De schoten en worpen, die bij het geschut voorkomen, worden onderscheiden: a. naar de wijze van rigten in kern-, vizier- en opzetschoten. Bij de kernschoten is in algemeenen zin de vizierlijn evenwijdig met de as van de ziel, in engeren zin is daarbij de as van de ziel horizontaal. Bij de vizierschoten wordt de rigting over de beide hoogste punten van het metaal genomen, die meestal aangegeven zijn door eene viziersnede en eene inkeeping op pen kop of door viziernokken. Bij de opzetschoten wordt van den opzet gebruik gemaakt. Tusschen het kernschot en het vizierschot heeft men bij de zware veldkanonnen, de belegerings- en ijzeren kanonnen nog het kernopzetschot waarbij gebruik van den opzet met dat van den kernring verbonden wordt. b. Naar de buskruidlading in schoten met volle, verzwakte en versterkte lading. c. Naar het gebezigde projectiel in schoten met kogels, kartetsen, granaat-
{==169==} {>>pagina-aanduiding<<}
kartetsen en granaten, worpen met bommen, granaten, spiegelgraten, steenen, kogels, brand- en lichtkogels. d. Naar den stand van de as der ziel ten opzigte van het horizontale vlak en naar de ligging van het doel hooger of lager dan de stelling van den vuurmond in elevatieschoten, horizontale, dalende, plongerende en borende schoten. e. Naar de strekking van het doel in frontschoten, echarpeer-, flank-, enfileer, bricolrevers- en rugschoten. f. Naar de uitwerking in eenvoudige-, rolricochet-, demonteer- en bresschoten. 3o. Geschoten wond. Zie Wonden.

Schouder, Schouderhoek.

Zie Bastion.

Schouderblad.

Zie Ledematen.

Schouderen.

Zie Handgrepen.

Schouderweer.

Gelijkluidend met epaulement.

Schouderversierselen.

De S. dienen in verschillende gedaanten, gedeeltelijk tot verfraaijing der uniformen, deels tot bevestiging van het legergoed, deels tot onderscheidingsteekenen of tot hunne bevestiging, alsook tot het plaatsen van het regimentsnommer, deels tot bedekking der schouders tegen sabelhouwen. De epauletten zijn eigenlijk in verband met den ringkraag het laatste overblijfsel van het ridderlijke harnas en worden in de meeste legers nog tot onderscheidingsteekenen der officieren gebezigd; buitendien geeft men nog hier en daar epauletten, geheel of gedeeltelijk van dunne metaalplaten aan de kavallerie, als het wapen, dat voornamelijk handgemeen wordt, terwijl men aan de onderofficieren en manschappen der andere wapens lakensche schouderlappen geeft. Overigens heerschen hierin de grootste verschillen, die gedeeltelijk eenen meer of minder geschiedkundigen oorsprong hebben. In den jongsten tijd heeft men te regt de epauletten als onderscheidingsteekenen der officieren afgekeurd, omdat zij hen reeds op grooten afstand kenbaar maken en in zeker opzigt tot geschikte mikpunten voor de vijandelijke scherpschutters maken, omdat zij zeer hinderlijk zijn voor de rust in het bivouac, omdat zij juist door hunne lastigheid dikwijls niet gedragen worden en zonder hen de rangen niet te kennen zijn. De Oostenrijkers zijn hierin verstandiger dan de overige mogendheden en onderscheiden de rangen door sterretjes op den kraag. De officieren der rijdende artillerie dragen in plaats van epauletten schoudersnoeren, terwijl de gewone en buitengewone adjudanten en de ordonnance-officieren van den koning en de prinsen van den bloede en de officieren der maréchaussée gouden of zilveren nestels dragen.

Schout-bij-nacht.

Zie Admiraal.

Schraagbrug.

Zie Bruggen.

Schralen.

Zie Wind.

Schrijver.

Onder-officier of soldaat, die op de bureaux bij de chefs der korpsen of bij de kwartiermeesters geëmploijeerd wordt om schrijfwerk te verrigten. Bij ons zijn zij ten getale van 3 bij den staf van elk regiment infanterie, kavallerie of artillerie gevoegd en hebben zij den rang van sergeant.

Schrijverij.

Men klaagt bijna overal over de vele schrijverijen in de militaire dienst. Deze zijn gedeeltelijk innig verbonden met de maatschappelijke inrigtingen van onzen tijd, gedeeltelijk zijn zij afhankelijk van toevallige omstandigheden, die gemakkelijk veranderd konden worden, in de ophooping van te veel boven en naast elkander staande autoriteiten, in het hechten aan bloote vormen, in het indringen van het bureaucratische stelsel van het land ook in de militaire organisatie. Vereenvoudiging van den gang van zaken en van de zaken zelve zal steeds het beste middel zijn om de uitbreiding der S. te keeren.

Schroef.

1o. Enkelvoudig werktuig dienende om met geringe kracht zware lasten

{==170==} {>>pagina-aanduiding<<}

op te heffen of twee voorwerpen stevig met elkander te verbinden; men onderscheidt aan de S. de cylinder, de schroefdraden en den kop. Bij elke gewone schroef behoort eene moer, met schroefdraden, die met die van de S. overeenkomen; de moer of de schroef kunnen beweeglijk zijn. Is de moer vast en kan de schroef alleen om zijne as draaijen, zonder zich in de rigting zijner lengte-as te bewegen, dan heet zij schroef zonder eind, hare draden vatten dan gewoonlijk in de tanden van een rondsel en zij wordt gebezigd om dit in beweging te stellen. Eene houtschroef is eene S. die zonder moer regtstreeks in het hout moet geschroefd worden; de stift is kegelvormig en de draden scherp. 2o. De Archimedische schroef, zoo als die tegenwoordig tot beweging der schroefschepen gebezigd wordt (zie Vaartuig) heeft slechts twee vleugels, die op 1,2 el lengte schroefvormig om de as (de stift) staan. De middellijn der S. tusschen twee punten van den omtrek der vleugels gemeten bedraagt bij linieschepen ongeveer 6, bij fregatten 4,75 el, bij kleinere schepen en vaartuigen betrekkelijk minder. De schroef beweegt zich geheel onder water onmiddelijk voor her roer om eene as, die in de verlenging van de kiel ligt; deze as wordt gesteund door standers met tappannen van 3 tot 3 el en loopt naar de stoommachine, die haar in snelle draaijende beweging brengt.

Schroefmoer.

Zie Schroef.

Schroefstoomschip.

Zie Vaartuig.

Schroefsleutel, Schroevendraaijer.

Werktuigen tot het vast- en losdraaijen van schroeven, zoodanig ingerigt, dat men daarmede de koppen der schroeven gemakkelijk en zeker kan vatten.

Schroot.

Kartetsen of blikken doozen. Zie Projectilen.

Schuifpassant.

Zie Paardentuig.

Schuifvizier.

Zie Vizier.

Schuinsche carrés.

Zie Formatiën.

Schuinsche embrasure.

Zie Geschutstelling.

Schuinsche marsch.

Deze heeft plaats bij de infanterie door 1/8 wending en kan geschieden, door elken man die wending te laten doen of door de divisiën of pelotons 1/8 zwenking te laten uitvoeren. Bij de kavallerie geschiedt de schuinsche marsch door 1/16 wending, zoodat elk paard met het hoofd tegenover het einde van den hals van het nevenpaard en de knie van elken ruiter achter de knie van den nevenman, naar den kant waarheen men schuins marcheert, gehouden wordt. De artillerie maakt den schuinschen marsch door 1/8 wending van elk stuk of door eene zwenkende beweging met de geheele batterij om eene beweegbare spil.

Schuinsche slagorde.

Zie Slagorde.

Schuldboek.

Zie Militaire administratie.

Schutsluis.

Zie Sluis.

Schutters.

Zie Infanterie.

Schutterij.

Zie Weerstelsel.

Schuttersgilden.

Nadat de boog uit het Oosten tot ons gekomen was, vormden zich in de steden de aanzienlijkste ingezetenen tot broederschappen of gilden schutten of schutters . ten einde zich gemeenschappelijk in het schieten met den boog te oefenen. De oudste S. van dien aard, waarvan wij berigten hebben is die van Leiden in het jaar 1266. Somtijds had men meer dan ééne schutterij in dezelfde stad, die zich dan met verschillende wapens oefenden. Iedere S. had haar doelen waar zij zich oefenden en de schutters stonden onder hunne hopmans, het geheele gild onder een deken. Zij hadden als bestemming voor de veiligheid der stad te zorgen, hun deel te leveren als de stad manschappen ter heervaart moest zenden en bij ge-
{==171==} {>>pagina-aanduiding<<}
legenheid tot eerewacht der vorsten te dienen. Bij de invoering der vuurwapens, werden deze door de verschillende gilden aangenomen en weldra vormden de S. eene gewapende magt, die veel invloed verkreeg en zelfs in moeijelijke staatsaangelegenheden geraadpleegd werd. Met het ontstaan der staande legers kwamen de schutterspilden in verval, en kwijnden voort tot 1795, toen zij geheel te niet gingen. Na Neerland's herstelling duurde het tot 1820 eer de lust tot het schieten herleefde en nu ontstonden alom handboogschutterijen, waarnevens ook enkele busschutterijen opgerigt werden; in 1851 werd de eerste stap tot uitbreiding der scherpschutterijen gedaan door het concours, dat Z.M. op het Loo deed houden. De Nederlandsche scherpschutterij telt nu 24 gilden met een gezamenlijk aantal van bijna 300 leden. Men Zie Jaarboekje voor scherpschutters door Gysberti Hodenpijl en Cox. 1855.

Schuwaloffs.

Oude Russische houwitsers met elliptische ziel, die naar voren wijder werd; de grootste as stond horizontaal, ten einde zoo als men dacht, aan de daaruit geschoten kartetsen eenee grootere horizontale en eene geringere vertikale verspreiding te bezorgen. Zie over deze vuurmonden: Lectures sur les fusées de guerre par le gén. Konstantinoff. Paris 1861.

Scirites.

Naam van een Macedonisch reservekorps, eene soort van lijfwacht.

Scorpioen.

Kleinste soort van katapult. Zie Geschut.

Scrupel.

Zie Gewigt.

Scutum.

Langwerpig vierhoekig lederen schild bij de Romeinen.

Seapoys.

De gewone inlandsche troepen van de Oost-Indische kompagnie. Bij elke kompagnie zijn ten minste eenige Engelsche officieren. Tot Mei 1857 waren zij voor alle wapens meer dan 200 000 man sterk; sedert echter zijn zij deels in openlijken opstand tegen het Engelsche bestuur, deels zoo woelig en zoo weinig te vertrouwen, dat Engeland in Indië zijne toevlugt tot eene andere organisatie zal moeten nemen.

Secondant.

Getuige bij een tweegevecht.

Sectie.

Half peloton. Zie Formatiën.

Sectievuur.

Zie Vechtwijze.

Seimenes.

Naam van eene divisie janitsaren.

Seinen.

S. of signalen dienen tot mededeeling van berigten en orders op afstanden, welke de menschelijke stem niet bereiken kan onder omstandigheden, waarin tijd en gelegenheid ontbreken om deze berigten en orders door menschen naar hunne bestemming te doen overbrengen. De S. worden onderscheiden in zigtbare (optische) en hoorbare. Men geeft optische S. door het branden van alarmstangen (zie Alarmstang), door den heliotroop (zie Heliotroop), door vlaggen en wimpels van verschillende kleuren en op verschillende wijzen gerangschikt, door vuurpijlen (zie Vuurpijlen), door wenken met den degen. Hoorbare S. worden gegeven met muzijkinstrumenten, trommels, trompetten en hoorns om de troepen te verzamelen of de tirailleurlinie te leiden, hetzij door den officier, die ze onmiddellijk aanvoert of door de gesloten afdeeling, van waar zij zijn uitgezonden, tot het geven van bevelen aan niet verzamelde troepen (bijv. reveille, taptoe, appel, enz.); zij worden verder gegeven door het doen van schoten, het afsteken van moordslagen, het luiden van klokken, enz. Ieder seinstelsel moet zoo eenvoudig mogelijk zijn, opdat er niet gemakkelijk vergissingen zouden kunnen plaats hebben. Het gebruik daarvan vooronderstelt natuurlijk dat de beteekenis der seinen aan dengenen, die ze laat geven, maar vooral aan dengenen, voor wien ze bestemd zijn, bekend zij. - De S. waardoor de schepen en vaartuigen eener vloot een geregeld verkeer met elkander onderhouden zijn optisch bij dag en bij helder weder, hoorbare bij mistig weder, zigt- en hoorbare verbonden bij


{==172==} {>>pagina-aanduiding<<}

nacht. De dagseinen zijn vlaggen van verschillenden vorm en kleur, die in den regel aan den bezaanmast in verschillende opvolging geheschen worden. Elke bijzondere verbinding beduidt een cijfer en elk cijfer stemt overeen met een woord of een volzin, die men in een daartoe bestemd seinboek kan vinden. In 1853 werd door eene commissie in Engeland een nieuw seinstelsel ontworpen, hetwelk 78 642 seinen bevat, zonder dat ooit meer dan vier vlaggen boven elkander behoeven geheschen te worden. In dit stelsel dat bestemd is om internationaal te worden zijn 50 000 seinen, die de namen van de schepen der Engelsche koopvaardijvloot aangegeven, weggelaten. Bij mistig weder worden de S. door kanonschoten gegeven, die in bepaald aantal en met verschillende tusschenpoozingen vallen en daardoor de verschillende cijfers van het seinboek beteekenen, - bij nacht door kanonschoten in verband met gekleurde lantaarns, die aan de masten hetzij in regte lijn boven of naast elkander of in den vorm van eenen driehoek opgeheschen worden. Op ieder schip leidt een officier, wien verschillende helpers zijn toegevoegd, de seindienst.

Seinvlag.

Zie Vlag.

Selictor.

Zwaard van den sultan.

Semeïophores.

Een der vijf officieren welke bij iedere hecatontarchie van het Grieksche leger gevoegd was. Hij moest de bevelen van den kommandant door teekens aan de soldaten overbrengen, wanneer de stratocerycus zijne stem niet kon doen verstaan.

Senjiaksherifi.

Standaard van Mahomed.

Seraphijnen-orde.

De voornaamste Zweedsche orde, ook het blaauwe lint genoemd. Hare stichting wordt aan koning Magnus I, die omstreeks 1280 leefde toegeschreven; zij werd in 1748 door koning Frederik I hernieuwd en telt slechts ééne klasse.

Seraskiër

(Turksch). Opperbevelhebber, generallissimus.

Serdar.

Grensbevelhebber der Janitsaren.

Serden-guetchdis.

Turksche ongeregelde troepen, die dikwijls blijken van buitengewone stoutmoedigheid gaven.

Sereschanen.

Zie Grens.

Sergeant.

In de meeste Europesche legers de benaming der oudste onder-officieren van de infanterie. In de hedendaagsche beteekenis van het woord zijn naar het schijnt twee vroegere denkbeelden vereenigd. In de middeleeuwen vindt men soldeniers te voet, door de vorsten en eenige baanderheeren aangeworven en die den naam van dienstmannen (sarienten of servienten) droegen. De Franschen noemden in de 16de eeuw die officieren, welke bestemd waren om de troep te sluiten, die dus achter de gelederen geplaatst waren en die in het gevecht rond moesten loopen om te zorgen, dat alles gesloten was serre-gens, in dezelfde beteekenis als de rotsluiters (serre-file) van onze dagen. Sergeant de bataille werd die officier zonder bepaalden rang genoemd, die de opstelling der troepen moest regelen, die moest zorgen dat zij zich in slagorde plaatsen, hetgeen bij ons de betrekking van den sergeant-majoor van het regiment was.

Sergeant-majoor.

Zie Kompagnie, Onder-officieren.

Sergui-emini.

Officier van administratie bij de Turksche marine.

Serhad-aga.

Bevelhebber der Janitsaren in eene grensvesting.

Serpentijnbuks.

Zie Geschut.

Serviesgeld.

Vergoeding voor den prijs eener woning of voor bijkomende behoeften, ameublement, verwarming, verlichting, enz. als de woning in natura geleverd wordt. Zie Kampen en kwartieren.


{==173==} {>>pagina-aanduiding<<}

Shrapnells.

Granaatkartetsen. Zie Projectilen, Ontstekingsmiddelen.

Sieraadsband.

Zie Kanonnen.

Signaalhoorn.

Zie Muzijk.

Signifer.

Vaandeldrager bij de Romeinen.

Silidhar.

Turksche kavallerist.

Singelstoot.

Zie Paardentuig.

Siphah.

Turksche ruiter.

Sirene.

Zie Geschut.

Situatieteekenen.

Zie Teekenen.

Sjerp.

Zie Veldteeken.

Sjoogoen.

Opperbevelhebber in Japan.

Sjorren, Sjorlijnen.

Zie Bruggen.

Slag.

S. of moordslag is in de vuurwerkerij eene stevige huls, die van eene bnis voorzien en met buskruid gevuld is en door de ontbranding daarvan met eenen sterken knal uiteenspringt.

Slagbajonet.

Zie Bajonet, Yatagan.

Slagboom.

Zie Barrière.

Slagdispositie.

Ontwerp tot den veldslag, de schriftelijke of mondelingsche verklaring van het plan bijzonder met het oog op de verdeeling van de taak der afzonderlijke troepenafdeelingen. Zie Dispositie.

Slaggeweer.

Zie Handvuurwapens.

Slaghoedje.

Zie Slagpreparaten.

Slaglinie.

Lijn van bataille, linie, de stelling der troepen op het terrein.

Slagorde,

(Ordre de bataille). Men verstaat door slagorde. 1o. De opstelling of den opmarsch der troepen voor eenen bepaalden veldslag, zoo als zij volgen uit het doel en de bestaande omstandigheden en bij welker regeling de kunde en het doorzigt van den veldheer zich geheel vrij kunnen ontwikkelen, terwijl onkunde en onverstand zich altijd duidelijk verraden. 2o. De vaste bepaling, volgens welke een korps uit alle wapenen bestaande, een legerkorps, eene zamengestelde divisie, in den regel moeten opgesteld worden, indien geene bijzondere gewigtige omstandigheden daarin verandering noodzakelijk maken. In het artikel Veldslag wordt verklaard welke zaken invloed hebben op de eerstgenoemde soort van slagorde en hoe deze in versehillende bepaalde soorten kan verdeeld worden, die tot verschillende vormen voeren, waarbij de organieke zamenstelling der onderdeelen en der bepaling hunner sterkte weder door den veldheer moeten bepaald worden. Men zoude deze eerste soort van slagorde de bijzondere slagorde kunnen noemen.
Wij behoeven hier slechts de tweede soort te beschouwen, die wij normaalslagorde of normaalstelling zullen noemen. Deze normaalstelling hangt af vooreerst van de bewapening der troepen, voorts van de verhouding der verschillende wapensoorten, van hare onderlinge sterkteverhouding en van de waarde, welke men volgens de maatschappelijke en staatkundige omstandigheden aan ieder daarvan toekent, in welk laatste opzigt rede en vooroordeel geheel vrij kunnen heerschen. Bij den grooten invloed dien deze verschillende zaken uitoefenen, blijft ons niets over dan de normaalstelling geschiedkundig te beschouwen.
In de oudheid vinden wij twee hoofdslagorden, waartoe alle anderen kunnen teruggebragt worden; de phalangitische en de liniesgewijze schaakvormig opgestelde; de eerste is door de Grieken, de laatste door de Romeinen volmaakt. De Grieksche legers uit de oudste tijden bestonden hoofdzakelijk, somtijds uitsluitend uit voetvolk; het zware voetvolk, uit de eigenlijke burgers bestaande, vormde zoo uit een staat-
{==174==} {>>pagina-aanduiding<<}
kundig als uit een militair oogpunt, het voornaamste gedeelte daarvan. De burgers werden door hunne knechten, hunne onderhoorigen en hunne slaven begeleid. Het geheel schaarde zich in ééne linie, volgens onze begrippen van aanzienlijke diepte; de eerste gelederen bestonden uit de zwaargewapende meesters, de laatste uit de ligt of in het geheel niet bewapende onderhoorigen en slaven, die van werpwapens of alleen van knodsen voorzien waren, ten einde de vijanden, die door de eerste gelederen overhoop geworpen waren, af te maken. Deze slagorde in ééne enkele linie wordt bij voorkeur de phalanx genoemd. Langzamerhand scheidden de ligtgewapenden zich hiervan af en werden in afzonderlijke afdeelingen zamengetrokken, wier werkkring nu met die van de kern der phalanx, die van toen af alleen uit zwaargewapenden bestond, in overeenstemming moest gebragt worden. Bij het voetvolk kwam nu ook ruiterij, die met het geheel in verband moest gebragt worden; zij werd in zware en ligte verdeeld en de beide soorten moesten weder op eene doelmatige wijze geordend worden. Gedurende alle tijdperken der ontwikkeling van de Grieksche phalanx, tot op den tijd van Alexander den Grooten en zelfs nog later, bleef haar kenmerkend teeken, de opstelling in ééne linie; de afwijkingen van dien regel zijn onbeduidend. Alle wapensoorten werden dan naast elkander ontwikkeld. Het was echter ook geschiedkundig, natuurlijk, dat de later bijgekomen wapensoorten op de vleugels der oudere, geplaatst werden. Men vond dus in het centrum de zwaargewapenden, verder op beide vleugels de ruiterij op verschillende wijzen in verband gebragt met de schutters te voet. De bijzondere slagorde, waartoe deze normaalopstelling der phalanx voerde en waarin zij in den regel gebezigd werd, was de schuinsche slagorde. Vooreerst was dit toevalligerwijze een gevolg van de bewapening. De zwaargewapende infanterie, die oorspronkelijk uit maatschappelijke en staatkundige redenen als het eenige werkzame element der phalanx werd beschouwd, droeg schilden aan de linkerzijde, de regterzijde werd de ongedekte zijde genoemd. Indien nu twee gelijkvormig geschaarde phalanxen elkander op het slagveld ontmoetten, dan trokken beiden bij het voortrukken onwillekeurig regts, ten einde de door het schild ongedekte zijde niet aan den vijand bloot te geven; zij overvleugelden elkander dus wederkeerig. Bij dit regts aanhouden kwamen te gelijkertijd de regtervleugels vooruit en de linkervleugels werden teruggehouden, zoodat de linie ten opzigte van de oorspronkelijke frontlijn, spoedig schuins stond. Bekwame mannen, volgens de geschiedkundige overleveringen het eerst Epaminondas, kwamen op het denkbeeld datgene wat toevallig ontstaan was, te volmaken en het te gebruiken, om de grondstelling van de gedeeltelijke overwinning in toepassing te brengen. Zij bragten een der beide vleugels vooruit en hielden den anderen uit het gevecht terug; met den eersten vleugel moest de hoofdaanval verrigt worden; hij werd dus bijzonder sterk gemaakt en uit de beste manschappen zamengesteld, de andere vleugel daarentegen, die teruggehouden werd en diensvolgens als eene reserve in den zin der nieuweren tijden kan beschouwd worden, bleef zwakker. Epaminondas gebruikte altijd zijnen linkervleugel tot den aanval, hield zijnen regtervlengel terug, daar het bij de Grieksche legers, die hij te bestrijden had, de gewoonte was, juist den regtervleugel uit de geschiktste manschappen zamen te stellen. Hij wilde eerst de overwinning op den vijandelijken regtervleugel behalen en dan met zijne geheele magt den slechter zamengestelden linkervleugel des vijands aantasten. Alexander de Groote, die de Perzen tegenover zich had, waarbij deze redenen niet bestonden, viel steeds met zijnen regtervleugel aan. Hoe meer de ligte infanterie en de kavallerie zich ontwikkelden, des te minder wilde men er zich mede tevreden stellen, het overwigt bij den aanvallenden vleugel te verkrijgen door hem uit eene diepe kolonne infanterie

{==175==} {>>pagina-aanduiding<<}

zamen te stellen, des te meer trachtte men dit overwigt te verkrijgen, door eene doelmatige verbinding van de verschillende wapens op dien vleugel. Goede ligte infanterie moest door hare projectilen verwarring bij den vijand veroorzaken, dan moest de kavallerle chargeren en openingen maken; de zware of middelsoortige infanterie moest dan volgen en de nederlaag des vijands voltooijen. De eerste sporen van dit stelsel zien wij reeds in de schuinsche slagorde van Epaminondas, de hoogste bloei daarvan in die van Alexander den Grooten. Even als overal, waar de legers hun nationaal karakter verliezen, de infanterie slechter wordt, zoo was dit ook het geval met de legers, waarmede de opvolgers van Alexander den Grooten elkander bestreden. De infanterie verloor bij deze legers hare geheele waarde en het eigenlijke gevecht, werd nog meer dan vroeger door de vleugels, die geheel of bijna geheel uit ruiterij bestonden gevoerd; de infanterie werd meestal door eene vooruitgeschoven linie olifanten gedekt. Men had echter reeds lang opgemerkt, dat kavallerie als ze werkzaam zal zijn, niet in ééne linie en ééne rigting moet gebruikt worden; zij moet veel meer hare kracht zoeken in verschillende onmiddellijk op elkander volgende schokken, dan in een enkelen, zelfs zwaarderen schok; zij moet trachten tegelijkertijd den vijand in front, in de flanken en in den rug aan te tasten om zoo mogelijk den zedelijken indruk, dien zij kan voortbrengen, nog te verhoogen. Toen de ruiterij als aanvallend wapen op het slagveld deze waarde kreeg, zag men eene groote zorg besteden aan de zamenstelling van de vleugels kavallerie, vooral aan die van den aanvallenden vleugel. Wij vinden daarbij afdeelingen bestemd om den vijand in front aan te vallen, andere die hem in de flank aantasten, nog andere, die tegen overvleugelingen des vijands dekken, eindelijk afdeelingen, die als reserven dienen voor degenen, die den frontaanval verrigten. Terwijl reeds Alexander de Groote zijn zware ruiterij altijd met eskadrons in échelon liet aanvallen en zijne ligte ruiterij in het algemeen slechts tot afzonderlijke ondernemingen gebruikte, werd dat in den tijd der Diadochen in een kunstmatig stelsel gebragt. Steeds echter is de normaalstelling in het groot beschouwd, de phalanx.
Deze bestond nog langen tijd in de legers van Griekschen oorsprong toen de Romeinen reeds lang een geheel ander stelsel hadden aangenomen, waarmede zij reeds in de Punische oorlogen te voorschijn kwamen. Het was het stelsel der schaakvormige opstelling. Ook bij hen was het voetvolk de kern der slagorde. Het stelde zich in drie liniën, waarvan de beide eersten uit kleine afdeelingen van 120 man, waarschijnlijk op 6 gelederen (manipels) en de derde uit afdeelingen van 60 man bestond. De manipels van elke linie waren door intervallen van elkander gescheiden, die ten minste even groot waren als de frontbreedten, terwijl die der achterste liniën tegenover de intervallen der voorgaande stonden. Ligte infanterie met werpspiesen bewapend (veliten) was voor de slagorde verspreid om het gevecht in te leiden, trok gedurende het eigenlijke gevecht achter de linie infanterie terug en volbragt daarna de vervolging of de dekking van den terugtogt. De ruiterij werd niet zoo als bij de Grieksche phalanx geheel op beide vleugels van het voetvolk verdeeld, maar bleef gedeeltelijk daarachter in reserve, waartoe de ruimte tusschen de manipels voldoende was. Terwijl bij de Grieksche volken tot op den tijd der Diadochen de ruiterij steeds eene grootere rol kreeg, kan men van de Romeinen het omgekeerde zeggen; toen Marius (zie Infanterie) het voetvolk tot eene enkele, geheel gelijk gewapende massa vormde, hield het bestaan eener eigenlijke Romeinsche ruiterij geheel op; de ruiterij, die nu uitsluitend door de bondgenooten geleverd werd, werd als eene volstrekt niet noodige bijzaak aangezien; waar zij nog in den eigenlijken veldslag gebruikt werd, was zij op de beide vleugels der infanterie verdeeld. Het gronddenkbeeld der schaak-
{==176==} {>>pagina-aanduiding<<}
bordvormige opstelling in den regel in drie liniën werd vastgehouden, maar in plaats der kleine manipels van 120 man, heeft men nu gewoonlijk de cohorten als taktische eenheden, die driemaal zoo sterk als de manipels zijn. Even als de Romeinen in hunnen hoogsten bloei, door de bewapening hunner infanterie met het pilum, minder van hare vermeteldheid eischten dan de Grieken, die haar met de piek bewapend hadden, zoo stelden ook genen door hunne slagorde niet even als deze alles in eens in de weegschaal; door hunne drie achter elkander geplaatste liniën verkregen zij reserven, die ter beschikking van den veldheer bleven; deze kon ze nu gebruiken zoowel om eenen mislukten aanval der eerste linie in dezelfde rigting te herhalen als om flankaanvallen des vijands af te weren. Terwijl de Grieksche slagorde in hare toepassing al spoedig tot de schuinsche slagorde leidde was de Romeinsche bijzonder geschikt om het vijandelijke centrum te doorbreken. Onder de latere Romeinsche keizers herhaalde zich hetzelfde feit, wat onder de opvolgers van Alexander had plaats gehad. In den loop van steeds voortgezette veroveringen en bij de gestadige uitbreiding van het grondgebied, verloren de Romeinsche legers hun nationaal karakter en werd de infanterie slechter. De kavallerie kreeg nu eene overwegende beteekenis, en het voetvolk even zwak in aantal als in gehalte nam de phalanx der Grieken weder aan, niet echter om met de piek te strijden maar met den boog, dien het van de Oosterlingen had overgenomen. Deze vechtwijze ontwikkelde zich weder in het Byzantijnsche rijk, in welke legers reeds ten tijde van Justinianus in niet alleen het voetvolk maar zelfs het grootste gedeelte der ruiterij met den boog gewapend is. Indien wij ons de slagorde der Byzantijnen onder Justinianus in groote trekken willen voor den geest halen, daar waar zij over voetvolk konden beschikken, dan komen wij ongeveer tot de volgende voorstelling: de infanterie in groote gesloten afdeelingen, phalanxen op 8 of meer gelederen geschaard; die afdeelingen vormden echter geene zamenhangende linie, maar waren door tusschenruimten van elkander gescheiden, achter deze tusschenruimten en op de flanken van de phalanx stond dan de kavallerie, het eenige wapen, waardoor men de beslissing verkrijgen kon, gereed om zich op het geschikte oogenblik in beweging te stellen. Wel is waar had de infanterie, behalve den boog ook nog pieken; maar deze werden alleen door de voorste gelederen gebruikt, ten einde daardoor eene dekking voor de boogschutters te verkrijgen. Zoo het slechts eenigzins mogelijk was stelde men de infanterie achter verschansingen op, die dan de gelederen piekeniers vervingen en waartusschen men openingen liet tot doorlating van de kavallerie.
In de avontuurlijke tijden der middeleeuwen kwam de infanterie spoedig geheel in verval; zij verloor alle waarde en hield zelfs geheel op te bestaan. Reeds in de legers van Belisarius vinden wij, dat zij nu eens geheel ontbreekt dan weder dat zij voor het gebruik op het slagveld, een nuttelooze en hinderlijke nasleep is. De slagorde heeft dan ook alleen betrekking op de ruiterij. Om dezelfde redenen, waarom de Diadochen hunne uit ruiterij zamengestelde vleugels in een stelsel van elkander wederkeerig ondersteunende afdeelingen ontwikkelden, deden de Byzantijnen het met hunne geheele slagorde, die geheel uit kavallerie bestond, terwijl de herinnering aan de Romeinsche manipelstelling daarbij ook niet zonder invloed bleef. Hun kavallerieleger werd in drie achter elkander staande liniën opgesteld, de zamenstelling der eerste linie, die uit de keur der ruiterij bestond, werd met bijzondere zorg aangegeven en deze linie werd in bijzondere afdeelingen gesplitst, die elk eene bijzondere taak hadden, en die hetzij voor den frontaanval, voor de reserven van den flankaanval of voor de dekking der flanken bestemd waren.
De hoofdtrekken van dit stelsel werden nu ook in de slagorde der westersche vol-
{==177==} {>>pagina-aanduiding<<}
ken overgeplant. Onder den invloed van gemakkelijke veroveringen en het vormen van nieuwe staten, ontwikkelden zich met het leenstelsel ook het ridderwezen en daarmede de ruiterij, zoodat al spoedig het voetvolk een nuttelooze en hinderlijke ballast werd. De ruiterlegers van het westen, stelden zich in de 12de, 13de en een gedeelte van de 14de eeuw op drie liniën achter elkander, die batailles of slaghoopen genoemd werden en die achtervolgens met den vijand in gevecht kwamen, zij waren echter in hunne onderdeelen niet zoo kunstmatig als de liniën der Byzantijnsche ruiterij. Van deze drie liniën werd de eerste voorhoede (avant-garde), de tweede slaglinie (bataille) en de derde achterhoede (arrière-garde) genoemd.
De wedergeboorte eener nationale infanterie in Vlaanderen en in Zwitserland en omstandigheden, die de Engelsche ruiterlegers in het bijzonder in den loop der 14de eeuw noopten grootendeels te voet te strijden, bragten weder meer kunst en stelsel in de slagorde. De Engelschen hadden even als alle andere natiën, de hierboven vermelde indeeling in drie slaghoopen voorhoede, slaglinie en achterhoede; behalve deze die zij afgezeten lieten strijden, kwam nu nog een vierde, doordien zij een gedeelte van het leger, als eene soort van reserve opgezeten achterhielden. Zij stelden hunne drie hoopen ook niet achter elkander, maar twee daarvan naast elkander en door eene tusschenruimte gescheiden, de derde achterwaarts daarvan, zoodat zij vereenigd met de ruiterij, die opgezeten gebleven was, de eersten ter hulp kon komen, hetzij door den vijand in front aan te vallen, hetzij door hem gedurende zijnen aanval in de flank te grijpen. Tot hetzelfde stelsel geraakten de Zwitsers, die door den aard van hun land, in hunne eerste bevrijdingsoorlogen tegen de ridderschap slechts over voetvolk konden beschikken: vooral in de oorlogen in Appenzell kan men dit duidelijk bespeuren; zij stelden een hunner hoopen achter eene versterking en schoven de twee anderen vooruit naar de zijde van waar de vijands moest komen.
Toen bij de opkomst der nieuwere monarchie, dat is met het verval van het leenwezen, vooral door de overwinningen der Zwitsersche infanterie en haar optreden op het wereldtooneel sedert de oorlogen tegen Karel den Stouten, het voetvolk zich tot eene nieuwe en sedert de Oudheid, naauwelijks mogelijk geachte hoogte verhief, terwijl de ruiterij veel van haar gewigt verloor, ontstond de normaalslagorde, die wij de slagorde der 16de eeuw kunnen noemen. Ook nu is het leger in drie hoopen voorhoede, slaglinie en achterhoede verdeeld; maar elk dezer hoopen bestaat uit één groot bataillon infanterie en eene betrekkelijk zwakke afdeeling kavallerie. Buitendien is er artillerie bij. Op den marsch buiten bereik van den vijand, volgden de drie hoopen elkander werkelijk, elk voor zich betrok ook wel bij groote legers zijn kwartier of legerplaats. Voor het gevecht daarentegen ontwikkelden zich in dien tijd de drie slaghoopen naast elkander op ééne linie en wel zoodanig, dat de voorhoede den regtervleugel, de slaglinie het centrum en de achterhoede den linkervleugel innam; de drie bataillons infanterie waren door tusschenruimten van elkander gescheiden, die meer of minder groot waren, naarmate men eene meer of minder talrijke kavallerie bezat. De kavallerie, die bij elken hoop behoorde, werd hetzij in een enkel eskadron op een der beide flanken van het overeenkomstige infanterie-bataillon opgesteld of wel in twee eskadrons op de beide flanken van het bataillon verdeeld; zij stond dan in het algemeen in de intervallen tusschen de bataillons en op de uiterste flanken der slagorde. De artillerie werd hetzij stuksgewijze voor het front verdeeld of hetgeen sedert het midden der 16de eeuw gebruikelijk was, in verschillende batterijen voor het front der afzonderlijke hoopen vereenigd. Deze slagorde bleef tot aan het einde der 16de eeuw tamelijk onveranderd.

{==178==} {>>pagina-aanduiding<<}

Het geschut en de draagbare wapenen waren ondertusschen meer volmaakt en de laatsten waren in aantal aanzienlijk vermeerderd. Dit in verband met de studie der Ouden, die gestadig meer algemeen werd, voerde ten tijde van den Nederlandschen bevrijdingsoorlog tot eene meer zamengestelde slagorde. De drie hoopen bleven nog wel bestaan en zij plaatsten zich voor het gevecht naast elkander, maar elk hunner telde nu niet meer één enkel infanteriebataillon, maar bestond uit 3, 4 of 6 zulke afdeelingen, die niet meer in ééne doch in meerdere liniën, gewoonlijk drie, zelden in twee werden opgesteld. De kavallerie van een slaghoop werd nu ook in den regel als zij niet al te zwak was in eenige eskadrons verdeeld, 2, 3 of 4 en men verdeelde deze gedeeltelijk op de flanken van den hoop, gedeeltelijk hield men ze in reserve, gewoonlijk achter de tweede linie. Prins Maurits van Nassau kan als de grondlegger dezer nieuwe slagorde beschouwd worden, die zoowel door de Nederlanders als door de Spanjaarden en de Keizerlijken gebezigd werd. Het onderscheid tusschen de Nederlandsche en de Spaansche en keizerlijke slagorde is daarin gelegen, dat de Nederlanders vele en kleine bataillons, de Spanjaarden en Keizerlijken daarentegen weinig maar zeer groote bataillons hadden. Zie Bataillon en Brigade.
Van deze slagorde was de overgang tot de eenvoudige liniesgewijze opstelling zeer gemakkelijk. Het voorbeeld daartoe werd door de Franschen en wel door Hendrik IV gegeven. Toen Gustaaf Adolf in 1630 in Duitschland optrad, had hij de liniesgewijze opstelling reeds geheel volmaakt en wel zoodanig, dat in het centrum de geheele infanterie in 2 liniën was opgesteld. Elke dier liniën telde naarmate van de sterkte van het leger 3, 4 of meer bataillons, die door de Zweden brigades werden genoemd; de brigades van elke linie waren door tusschenruimten, gelijk aan hare frontbreedte van elkander gescheiden en de brigades der tweede linie waren achter de tusschenruimten der eerste opgesteld. De geheele kavallerie was voor het gevecht in eskadrons van ongeveer 200 paarden verdeeld. Een gedeelte der kavallerie kwam op de beide vleugels, een ander gedeelte werd gebezigd tot ondersteuning van de infanterie in het centrum. De kavallerie van de vleugels stond insgelijks in twee liniën geschaard; elk dier liniën werd weder in twee gedeelten verdeeld, waarvan het tweede of zwakkere eene reserve vormde. De eskadrons van het eerste gedeelte waren door intervallen van verschillende breedte van elkander gescheiden; sommige intervallen namelijk waren zoo breed, dat de eskadrons van de reserve er gedeploijeerd door konden trekken; anderen daarentegen, waarachter geene reserve-eskadrons geplaatst waren, hadden slechts eene voldoende breedte om er 50, 100 of meer muskettiers in te kunnen plaatsen. Behalve op de vleugels stonden nu nog in den regel eenige eskadrons met muskettiers gemengd, achter het midden van elke linie infanterie. De ligte artillerie, de regimentsartillerie, werd hetzij bij de infanterie-brigades ingedeeld en manoeuvreerde daarmede of ook was zij ingedeeld bij de muskettiers van de vleugels; de zware artillerie, die geene manoeuvreervaardigheid bezat, werd in groote batterijen op de voornaamste punten, vooral op de flanken der eerste linie infanterie, vereenigd.
Deze slagorde onderging reeds in de laatste jaren van den dertig-jarigen oorlog, bij sommige natiën reeds vroeger eenige veranderingen, die intusschen meer betrekking hadden op de organisatie der afzonderlijke brigades, die nu weder algemeen den naam van bataillons kregen, dan wel op het geheel. Eene verandering van meer gewigt onderging zij op het einde der 17de eeuw toen de monarchiën overal gevestigd en staande legers geboren waren, terwijl de infanterie de piek verwierp en alleen het schietgeweer overhield. De hoofdveranderingen, die in de slagorde kwamen en die in den Spaanschen erfopvolgingsoorlog volmaakt werden, bestonden daarin:

{==179==} {>>pagina-aanduiding<<}

1o. dat de intervallen tusschen de bataillons van dezelfde linie verminderd werden; terwijl zij oorspronkelijk gelijk waren aan de frontbreedte van een bataillon, werden zij eerst tot die van een eskadron teruggebragt en naderhand nog zoo veel vergroot, dat men er twee, hoogstens drie stukjes regimentsartillerie van klein kaliber in kon plaatsen; 2o. dat de kavallerie-reserven van de infanterie-liniën geheel vervielen; 3o. dat de kavallerie voor het grootste gedeelte op beide vleugels verdeeld werd, waar men haar in twee liniën zonder reserve opstelde; de intervallen tusschen twee eskadrons van dezelfde linie werden tot op 18 passen verminderd; 4o. dat bij de beide liniën in den regel nog in de derde linie eene reserve uit infanterie en kavallerie bestaande, werd gevoegd; 5o. dat de artillerie in batterijen vóór de infanterie, voornamelijk voor de flanken werd opgesteld, in zooverre zij niet bij de bataillons was ingedeeld.
Wij zullen ons hier niet ophouden met de veranderingen, die met de afzonderlijke bataillons waren voorgevallen. Men zie daarover Bataillon en Infanterie. Deze slagorde van den Spaanschen successie-oorlog werd door Frederik den Grooten gevonden. Zij kenschetst zich door den innigen mechanischen zamenhang van het geheel, door het verkleinen der intervallen en door de zelfstandigheid der afzonderlijke wapens, zoowel infanterie als kavallerie. Frederik maakte haar door zijne overwinningen beroemd, terwijl men haar gebruik met den naam van linietaktiek bestempelt. Uiterlijk heeft hij weinig aan de slagorde veranderd, in de werkelijkheid in het geheel niets. Zijn invloed op hare toepassing bestaat daarin, dat hij met juistheid erkende, hoe zij gebezigd moest worden en haar tot dit bijzonder gebruik geschikt maakte. Hij beschouwde haar namelijk als een werktuig, dat uit den aard der zaak geschikt was om den aanval in de schuinsche slagorde met bijzonderen nadruk door te zetten. Hij maakte haar daartoe geschikt: 1o. Door zijne kavallerie tot eenen hoogen trap van volmaaktheid te brengen, terwijl hij hare verschillende wapensoorten, kurassiers, dragonders en huzaren zoodanig zamenstelde, dat zij op de doelmatigste wijze de tegenoverstaande vijandelijke kavallerie overhoop konden rijden, haar vervolgen, aanvallen doen op de van kavallerie ontblootte vleugels der infanterie en eindelijk de algemeene vervolging opnemen. 2o. Hij oefende zijn geheele leger met het oog op den aanval, op het gestadige voorwaartsrukken en hij gaf aan den aanvallenden vleugel zijner infanterie eene vooruitgeschovene, in aantal zwakke afdeeling (avant-garde) van uitgelezen bataillons (grenadiers) ten einde deze met een goed voorbeeld zouden kunnen voorgaan. 3o. Hij gebruikte zijne artillerie doelmatig tot ondersteuning der beide andere wapens, zonder dat hij echter nieuwe grondregels voor haar had ontworpen.
Deze slagorde bleef in de hoofdzaak bestaan tot aan de Fransche omwenteling, dat is tot aan den ondergang der onbeperkte monarchie. Wel is waar ziet men reeds voor haar einde en reeds in de laatste jaren van den 7-jarigen oorlog pogingen om haar hoofdgebrek, de zelfstandigheid der afzonderlijke deelen te verhelpen door de daarstelling van gemengde korpsen uit alle wapenen. Eensdeels zijn echter deze proeven niet iets geheel nieuws, want het trachten naar eene betere verbinding der wapens, die men reeds werkelijk in de slagorde van Gustaaf Adolf vond, is blijkbaar gedurende de geheele laatste helft der 17de eeuw bij Turenne, Luxemburg, Montecucoli en anderen. Anderdeels was de slagorde der linietaktiek zoo overeenstemmend met het denkbeeld der onbeperkte monarchie van de 18de eeuw, dat al deze proeven geen merkbare uitkomst konden opleveren, zoolang die monarchie onveranderd bleef.
Ook nog heden bestaat bij de meeste legers de regel, dat de regimenten volgens

{==180==} {>>pagina-aanduiding<<}

hun ouderdom, hun nommer of hunnen bepaalden rang plaats nemen in de slagorde, zoodat de oudste regimenten de eereplaats, den regtervleugel, de eerste of tweede linie, al naarmate het een of ander daarvoor wordt aangezien, inneemt. Daar tegenwoordig echter de indeeling in divisiën en brigades bestaat, die slechts weinig regimenten bevatten en daar deze rangschikking alleen in de brigade, hoogstens in de divisie in acht genomen wordt, zoo kan dit geen' beduidenden invloed op het gevecht hebben. Geheel anders was dit gesteld ten tijde der linietaktiek, waarin deze rangschikking over de geheele infanterie en kavallerie van een leger moest in acht genomen worden. Dit had voornamelijk bij de Franschen in de 17de en 18de eeuw plaats; hunne regimenten hielden zich streng aan hunne voorregten en aan de etiquette en men kan menige vermakelijke geschiedenis daarover bij Puységur vinden. Turenne maakte zich vele regimentskommandanten tot vijanden, omdat hij in het ware belang der overwinning, dus van het leger geen acht op deze etiquette wilde slaan. Ook de Oostenrijkers moesten ter wille van deze hoofsche slagorde in 1760 des avonds voor den slag van Torgau een' bezwarenden contramarsch over het geheele front van het leger uitvoeren.
De Fransche omwenteling gaf aan de onderdeelen van een leger in de slagorde een eigen leven terug en verhief ze als zelfstandige en zelfwerkende ligchamen uit het geheel, waarbij echter wel eens de juiste grenzen overschreden werden. Zij verkreeg deze vrije werking daardoor, dat zij nevens de kolonnetaktiek, die de bataillons uit de kluisters der zamenhangende linie bevrijdde en de verspreide slagorde, die den afzonderlijken man een' eigen werkkring gaf en hem uit den dwang van het bataillon losmaakte, de divisiën uit alle wapens zamenstelde: infanterie, kavallerie en artillerie. Tot nu toe hebben wij altijd eene slagorde voor het geheele leger gehad, uit welker verschillende gedaante de toepassing in een bepaald geval, in zeker opzigt met ijzeren noodzakelijkheid voortvloeit, zoodat die toepassing insgelijks normaal wordt.
Zoo moeten Epaminondas en Frederik de Groote uit hunne phalangitische opstelling altijd tot de schuinsche slagorde komen, even als de de slagorde der Romeinen steeds het doorbreken van het vijandelijke centrum ten doel had. Dit wordt nu geheel anders. Van af de Fransche omwenteling kan men geene slagorde voor het geheele leger vaststellen, maar slechts eene normaalstelling voor de divisie, hoogstens voor het legerkorps. Naarmate men nu echter de verschillende divisiën van het leger met elkander verbindt, verkrijgt men ook de meest verschillende slagorden voor het leger. Vereenigt men het grootste aantal divisiën in het centrum van het leger, dan is men geschikt om eene doorbreking te verrigten, vereenigt men ze op eene der flanken, dan heeft men den eenvoudigen flankaanval (schuinsche slagorde), verdeelt men ze op de beide flanken dan heeft men den concentrischen aanval, ontwikkelt men alle divisiën op eene lijn evenwijdig aan de slagorde des vijands, dan heeft men de evenwijdige slagorde van een frontgevecht.
De normaalslagorde voor een legerkorps of voor eene zamengestelde divisie, in het algemeen voor elke afdeeling, die uit een zeker aantal bataillons, eskadrons en batterijen bestaat, kan nu eene enkelvoudige en algemeene of eene meervoudige zijn. Eeene enkele algemeene slagorde moet, zoo als van zelve spreekt, voor alle mogelijke gevallen dienen; zij is dan niets anders dan een vorm voor de opstelling der troepen naar hunne eigenschappen, om daaruit op de eenvoudigste en gemakkelijkste wijze tot elke noodzakelijk schijnende beweging te kunnen overgaan. De wetten voor deze algemeene normaalslagorde vloeijen voort uit de eigenschappen der verschillende wapens en uit de regelen voor hunne onderlinge verbinding. Zie Vechtwijze. Men kan tegenwoordtg de volgende regelen voor eene algemeene normaalslagorde, als

{==181==} {>>pagina-aanduiding<<}

algemeen erkend aannemen: 1o. De infanterie vormt de kern van de divisie of van het legerkorps. Zij moet minstens op twee, bij zeer sterke divisiën of korpsen op drie liniën, of op twee liniën en eene reserve opgesteld zijn. De bataillons van dezelfde linie staan in kolonne op deploijementsafstand. 2o. De artillerie bevindt zich gedeeltelijk bij de infanterie in de eerste linie; het andere gedeelte blijft bij de reserve in of achter de derde linie. 3o. De kavallerie wordt achtergehouden ter beschikking van den opperbevelhebber. Zij kan gedeeltelijk op de beide flanken der infanterie, ter hoogte van de tweede linie, gedeeltelijk achter de derde linie, opgesteld zijn. Zij kan ook naar de gesteldheid van het terrein op ééne flank van de infanterie vereenigd gehouden worden.
Men heeft de daarstelling van zulk eene algemeene slagorde in den nieuweren tijd te danken aan de Pruissen, die volgens de voorstellen van Scharnhorst, hunne zoogenaamde brigadestelling ontwierpen, welke nog heden als voorbeeld kan dienen.
Indien men voor de verschillende omstandigheden, waaronder troepen in gevecht kunnen komen, bijzondere opstellingen wil bepalen, dan moet het verschil juist op die omstandigheden gegrond zijn. Men kan daarbij van verschillende oogpunten uitgaan. De eenvoudigste verdeeling is zeker die in eene aanvallende en eene verdedigende slagorde. De laatste moet dan gegrond zijn op eenen tegenstand in een gunstig, sterk terrein; de hoofdregel daarvoor is, dat het bezet houden van een uitgestrekt front met een doelmatig gebruik van terreinvoorwerpen gepaard, vereenigd worde met het aanvallend optreden met sterke reserven, dat de uitgestrektheid van het front dus op eene geschikte wijze met de diepte der stelling verbonden wordt. Over het nut om meerdere dergelijke slagorden vast te stellen is men het niet eens. Een voordeel daarvan is, dat zij de hoogere bevelhebbers van een gedeelte hunner verantwoordelijkheid ontlast en hen eene zekere vastheid van haudelen geeft. Nikolaas I liet voor het Russische leger vier verschillende slagorden uitwerken; de Russen hebben daaruit geene bijzondere voordeelen getrokken. Hieruit kan men echter niet onvoorwaardelijk tot het schadelijke van de zaak besluiten. Men zoude veeleer moeten onderzoeken of de Russische slagorden elk op zich zelve doelmatig ingerigt waren, hetgeen moeijelijk bevestigend zou kunnen beantwoord worden. Al verder zoude men moeten nagaan of het aantal dier slagorden niet te groot was en of de gronden van het onderscheid juist gekozen waren. Indien men de eerste vraag bevestigend, de tweede ontkennend moest beantwoorden, zou daaruit volgen, dat de opperbevelhebber dikwijls in verlegenheid moest komen om te weten, welke van die vele slagorden hij moest kiezen. Door overdrijving der zaak zoude dan het boven aangehaalde voordeel, verloren gaan.
Wij zullen in het artikel Vechtwijze de geschiedenis van de verschillende slagorden der vloten in algemeene trekken schetsen; hier willen wij meer bepaald de normaalslagorde der zeilvloten beschouwen. Hoewel de invoering der schroefstoomschepen, deze wijze van slagorde noodzakelijk moet verdringen, zoo zal dat nog wel eenigen tijd duren; aan den anderen kant moet elke redenering over het bepalen van eene toekomstige slagorde voor de vloten, op de tot nu toe gebruikelijke gegrond zijn.
De normaalslagorde van eene vloot zeilschepen was de volgende: Alle de linieschepen zijn op eene enkele lijn en wel op eene van de bij-den-windslijnen (linie van bataille) geschaard, alle kielen in de rigting dezer lijn, elke twee naburige schepen op eene kabellengte afstands van elkander (zie Formatiën); de voorhoede neemt den eenen, de achterhoede den anderen vleugel, het hoofdkorps het centrum in. Alle overige schepen en vaartuigen der vloot zijn aan de tegengestelde

{==182==} {>>pagina-aanduiding<<}

zijde des vijands en wel de kotters en de advysjagten nabij de vlaggeschepen van de divisiën; in tweede linie zijn evenwijdig aan de linieschepen de fregatten in eene lijn geschaard; de afstand waarop zij van elkander verwijderd zijn, hangt af van hun aantal, want hunne linie moet even lang zijn als die der linieschepen. Zij hebben de taak om de beschadigde linieschepen uit de slaglinie te boegseren, als ook om de seinen, die van het admiraalschip of van eenig ander gedeelte der slaglinie gegeven worden te herhalen, van waar zij ook wel den naam van repetiteurs dragen. De dienst der fregatten wordt in den jongsten tijd het doelmatigst door de raderstoombooten, waar die nog voorhanden zijn, verrigt en in het algemeen de slagorde in linie nog toegepast wordt. In derde linie op denzelfden afstand van de fregatten, waarop deze van de linieschepen verwijderd zijn, bevinden zich onder bescherming van eenige fregatten de korvetten, transportschepen en branders in het algemeen alles wat niet geschikt of bestemd is om deel te nemen aan den slag.
Zijn nu twee vijandelijke vloten in deze slagorde op twee evenwijdige bij-den-windslijnen tegen over elkander geplaatst, zoo is de eene bovenwinds van de andere. De eerste wordt dan loefvloot, de tweede lijvloot genoemd. Elke dezer beide stellingen heeft hare eigenaardige voor- en nadeelen. De plaatsing der loefvloot is gunstiger voor den aanval, daar hare schepen door eene wending voor den wind om, gemakkelijk die der lijvloot kunnen naderen, die der lijvloot is gunstiger om den aanval des vijands te ontgaan, hetgeen insgelijks in de rigting voor den wind om kan geschieden. (Zie Wenden). De buskruiddamp van de loefvloot wordt naar de zijde des vijands gedreven, hare repetiteurs zijn er dus geheel vrij van en zij kan gemakkelijk de seinen opmerken, hetgeen bij de lijvloot dikwijls het geval niet is. Daarentegen kan weder een schip met averij van de lijvloot gemakkelijker uit de lijn gesleept worden, dan een schip van de loefvloot, dat in hetzelfde geval verkeert. De zijde van de loefvloot, die naar den vijand gekeerd is, wordt door den wind nedergedrukt; daardoor wordt de bediening van hare vuurmonden, die nu van zelve in de geschutpoorten loopen, gemakkelijk gemaakt; indien zij zich zeer digt bij den vijand bevindt, dan worden ook hare schoten buitengewoon gevaarlijk, daar het meestal grondschoten worden. Bij de lijvloot wordt juist de naar den vijand gekeerde zijde opgeheven, de bediening der vuurmonden dus moeijelijk en de schoten minder gevaarlijk. Bij sterken wind zoude de loefvloot hare benedenste geschutpoorten aan de lijzijde spoedig moeten sluiten, dus een gedeelte van hare werkzame vuurmonden, buiten werking moeten stellen, omdat die lijzijde door den wind te veel naar beneden gedrukt wordt. Dit nadeel komt echter niet zeer in aanmerking, omdat bij sterken wind wel zelden een zeeslag zal geleverd worden. De branders van de loefvloot kunnen daarenboven den vijand veel gemakkelijker naderen dan die der lijvloot. De voordeelen der loefvloot zijn diensvolgens overwegend en daaruit kan men begrijpen hoe het afwinnen van de loef in de taktiek der zeilvloten eene zeer belangrijke manoeuvre was, die ook voor de stoomvloten hare beteekenis niet geheel zal verliezen. Men nam als grondslag voor de linie van bataille eene bepaalde lijn aan, namelijk ééne lijn, die eenen bepaalden hoek met de rigting van den wind maakte, om alle bewegingen te vereenvoudigen en de leiding voor den admiraal gemakkelijk te maken. Men koos echter van alle mogelijke lijnen eene der bij-den-windslijnen, omdat deze het gemakkelijkst door alle schepen kan gehouden worden, omdat de schepen bij den stand der zeilen, die voor deze rigting noodig is, eene matige beweging hebben, waarbij zij het gemakkelijkst in de rigting van de kiel van het voorgaande vaartuig konden blijven en omdat zij bij dien stand der zeilen gemakkelijk kunnen bijdraaijen, om haar vuur af te geven, terwijl, indien de vijand insgelijks op

{==183==} {>>pagina-aanduiding<<}

eene bij-den-windslijn geformeerd is, men hem daarbij het gemakkelijkst de loef kan afwinnen.

Geteekende slagorden

(ordres de bataille) dienen om een spoedig overzigt over de geheele zamenstelling van eenig korps te geven. Zij worden voor geheele legers, voor afzonderlijke legerkorpsen of divisiën ontworpen, in de bureaux van den generalen staf of bij de staven der legerkorpsen of divisiën opgehangen. De afzonderlijke taktische eenheden bataillons, eskadrons, batterijen, divisieparken, ambulances, enz., worden daarop met vierkante blokjes aangegeven, die men naar de verschillende wapensoorten, verschillend kleurt. Bij elk blokje wordt het nommer of eenige andere gebruikelijke benaming (zie Regiment) benevens de naam van den kommandant geschreven. De teekening is gewoonlijk zoodanig ingerigt dat de troepenafdeelingen der voorhoede op eene bovenste lijn, die van het hoofdkorps op twee volgende lijnen, die der reserve op eene vierde en eindelijk de troepen van den staf en van den trein op eene vijfde lijn staan. In eenen hoek (links) is het personeel van den staf van het leger, van het legerkorps of de divisie, nominatief aangegeven. Deze slagorden hebben niet ten doel om als gevechtsopstelling te dienen, hoewel men natuurlijkerwijze de normaalstelling in zoo ver zal volgen, als het hoofddoel om een gemakkelijk overzigt te geven zulks toelaat.
In sommige legers zegt men dat een bataillon, een eskadron in slagorde (ordre de bataille) staan, om aan te toonen, dat zij in linie, in tegenstelling van in kolonne zijn opgesteld. Dit is nog een overblijfsel uit den tijd der linietaktiek, toen de opstelling in linie de eenige was welke voor het gevecht gebezigd werd.

Slagpijpjes.

Zie Ontstekingsmiddelen.

Slagpreparaten.

Deze werden ontdekt bij het zoeken naar een sterker en beter buskruid; het slagkruid of muriatisch buskruid werd in 1787 door Berthollet uitgevonden. Het bestaat uit 82,64 deelen chloorzure potassa, 8,26 deelen zwavel en 11 deelen houtskool. Sedert 1810 wordt het als ontstekingsmiddel bij het klein geweer gebezigd; men vermengt het met gomwater tot een deeg, waarmede dan de slaghoedjes gevuld worden. De ontbranding heeft plaats door een' slag, door wrijving of door een droppel zwavelzuur. Het slagkruid wordt behalve voor de slaghoedjes van de draagbare vuurwapens, ook op verschillende wijzen tot ontsteking der vuurmonden gebruikt (zie Ontstekingsmiddelen), verder tot ontsteking der springladingen bij de percussie- en concussie-projectilen. Het kan echter het gewone buskruid noch in mijnen, noch als lading der vuurmonden, noch als springlading der holle projectilen vervangen. De ontploffing is te hevig en de ladingen, die dezelfde uitwerking doen als de gebruikelijke buskruidladingen, te klein om naauwkeurig afgemeten te kunnen worden. De wapens worden ook sterk aangetast door het slagkruid. Ook wordt sedert 1816 het slagkwik, dat in 1799 door Howard ontdekt werd, tot ontstekingsmiddel aangewend. Men verkrijgt het door op een deel kwikzilver, 1 1/2 deelen salpeterzuur te gieten, deze oplossing te verwarmen en er 4 deelen alcohol bij te voegen, de verwarming wordt voortgezet tot dat alles geheel is opgelost; daarna laat men het mengsel verkoelen en verkrijgt het slagkwik in de gedaante van grijsachtig witte kristallen. Om het tot ontstekingsmiddel te bezigen voegt men er meelpulver of salpeterzwavel bij en maakt daaruit met gomwater een deeg. Het slagkwik ontploft nog heviger dan het slagkruid, ontwikkelt minder gas dan het gewone buskruid en tast de wapens niet aan. De vervaardiging is echter bijzonder gevaarlijk. Even als het slagkruid vervaardigt men slagzilver en slaggoud, die evenwel reeds om hunne duurte niet voor oorlogsgebruik geschikt zijn.


{==184==} {>>pagina-aanduiding<<}

Slagriem.

Zie Paardentuig.

Slagvaardig.

Men noemt een troep S. als hij goed geoefend en behoorlijk uitgerust is, en zich in zulk eene taktische formatie en zoodanig in de hand van den aanvoerder bevindt, dat hij oogenblikkelijk of toch in zeer korten tijd een gevecht kan leveren.

Slagveer.

Zie Slot.

Slagveld.

Het geheele terrein, waarop twee vijandelijke partijen elkander ontmoeten en slag leveren. Wanneer toevallig op denzelfden dag twee korpsen van twee legers verschillende mijlen van elkander verwijderd tot eenen strijd komen, dan strijden zij niet op één slagveld - waar het eenvoudig voornemen en de eenvoudige leiding begrensd zijn, daar is zulks het S. ook. Zoo spreekt men bij voorbeeld van de ontmoeting der Bondgenooten met Napoleon den 16den Junij 1815 bij Lignij en bij Quatre-Bras niet als van éénen slag en evenmin van de geheele ruimte tusschen Quatre-Bras en Lignij als van één slagveld.

Slagverband.

Zie Geneeskundige Dienst.

Slagzwaard.

De Romeinen bedienden zich van twee soorten van zwaarden, namelijk een kort regt (gladius), dat tot steken en houwen geschikt was en een zeer lang (ensis), dat alleen tot houwen gebruikt werd. Na den tweeden Punischen oorlog bezigden zij ook Spaansche zwaarden, die door hunne geringe lengte en zwaarte uitmuntten en eindelijk het lange en breede zwaard (spatha), dat zij aan de Noordsche volken ontleend hadden. Dit latere hoofdwapen der middeleeuwen had eene lengte van 1 à 1,60 el en eene tweesnijdende kling van 0,07 à 0,10 el breedte; het werd meestal met beide handen gevoerd en had eene greep, welke daartoe de noodige grootte had. Behalve dit groote S. hadden de ruiters nog een ligter, dat gewoonlijk aan den zadel van het strijdros hing of ook wel hing het S. op die plaats, zoo als bijv. bij de Fransche gensdarmerie op het laatst der 15de eeuw gebruikelijk was. Deze groote slagzwaarden waren het lievelingswapen zoowel van de Zwitsers als van de landsknechten, wier aanvoerder George van Freundsberg daarmede bijzonder goed wist om te gaan. In den loop der 16de eeuw bevonden zich bij elk vendel voetvolk een zeker aantal manschappen met slagzwaarden bewapend, totdat de invoering van de vuurwapens dit wapen geheel deed verdwijnen.

Slang.

Zie Geschut.

Slecthen.

Het S. of ontmantelen van eene vesting is het vernielen der vestingen, waartoe men hetzij door een verdrag verpligt is, wat ook geschiedt als men eene vijandelijke vesting, die men veroverd heeft, weder verlaten moet en haar in onverdedigbaren toestand aan den vijand wil teruggeven. In dit laatste geval zal zulks meestal door zoogenaamde vernielings- of demolitie-mijnen plaats hebben.

Slede.

1o. Caronnadeslede. Zie Affuiten. 2o. Het transport van bagaadje, vuurmonden enz. zal over sneeuwbergen en ijsvlakten op sleden in plaats van op voertuigen plaats hebben.

Sleepboom.

Een boom, die zoodanig onder de as van eenen vuurmond of van eenig ander voertuig wordt vastgebonden, dat hij met het eene eind langs den grond sleept, terwijl het andere eind, onder de as doorloopt en ergens aan het voertuig bevestigd is. Hij dient tot vervanging van een gebroken rad.

Sleeptouw of prolonge.

Het S. diende vroeger om voor bewegingen op korte afstanden de affuit met den voorwagen te verbinden. In het avanceren werd het S. aan de borst, bij het retireren aan den staart der affuit bevestigd, altijd zoodanig dat de monding van het stuk naar den vijand gekeerd was. Het eigenlijke sleeptouw kwam op het laatst der 18de eeuw het eerst bij de Franschen in gebruik en werd

{==185==} {>>pagina-aanduiding<<}

gebezigd als men in het retireren wilde vuren, om het op- en afleggen uit te sparen. Snelle bewegingen zijn met het S. niet mogelijk; er is minder tijd tot het op- en afleggen benoodigd dan de vertraging der beweging bij het gebruik van het S. bedroeg, zoodat dit dan ook bij onze artillerie vervallen is.

Slepen.

Een schip S., gelijkluidend met boegseren.

Sleper.

Sleepstoomschip of remorqueur, een stoomschip hetwelk een ander schip door middel van een sleeptouw voortbeweegt of dat bijv. in eene haven geposteerd is, om bij tegenwind zeilschepen binnen te halen.

Sleutel.

1o. Een van die woorden, die in de militaire taal dikwijls gebezigd worden, om geleerdheid uit te kramen of de onduidelijkheid der begrippen te verbergen. Men spreekt van taktische en strategische sleutels. In zoo ver de zaak duidelijk is, kan men een strategische sleutel een punt noemen, door welks bezit men in staat is, op het oorlogstooneel eene operatie te verrigten of den vijand de uitvoering daarvan te verhinderen: een taktische sleutel is dan een punt, door welks bezit men op het slagveld eene manoeuvre verrigten of beletten kan. Men hoort intusschen veel van de sleutels van een land, de sleutels eener stelling spreken, waarmede men te kennen wil geven, punten door wier verovering men meester van het land, van de stelling des vijands is. 2o. Schroefsleutel. Zie Schroefsleutel. 3o. Sleutel van het cijferschrift. Zie Cijferschrift.

Slijkplaat.

Zie Voertuigen.

Slijmhuid.

Zie Hoofd.

Slinger.

Zie Ballistische slinger, Electro-ballistische slinger.

Slingeren.

De beweging van een schip bij hooge zee van de eene zijde naar de andere; de beweging in de rigting van de lengte op- en nederwaarts, wordt stampen genoemd.

Slingerkwadrant.

Zie Kwadrant.

Slobkousen.

Lakensche, linnen of lederen bovenkousen, die over het schoeisel en den pantalon vastgeknoopt worden en meestal tot aan de knie reiken. Vroeger werden zij bij de infanterie van alle legers tot sparing van laarzen en pantalon gedragen, zijn thans bij vele mogendheden afgeschaft. De Franschen hebben ze echter in de laatste jaren weder aangenomen. Daar vroeger de dienstijver der superieuren zich veelal tot het juiste zitten, de zindelijkheid, enz. der S. bepaalde, noemt men nog thans een officier of een onder-officier, wiens werkzaamheid zich bij voorkeur in allerlei nuttelooze nietigheden openbaart slobkousendienaar en spreekt in denzelfden zin van slobkousendienst.

Sloepen.

De kleinere vaartuigen, die elk oorlogschip medevoert; zij dienen voornamelijk tot verbinding van het schip met het land, daar de geringe waterdiepten meestal de onmiddellijke nadering van het schip belet, hun dienst bepaalt zich voornamelijk tot het aanvallen en enteren van kleine, ligtgewapende schepen of van rooverspraauwen, het bevechten van vijandelijke gewapende S., het dekken van landingen of manoeuvres van gewapende manschappen aan de kusten, het afweren van vijandelijke branders, enz. De S. worden bij ons in drie klassen verdeeld. Die van de 1ste klasse zijn met eene caronnade gewapend, die van de 2de klasse met eenen houwitser van 12 duim of met een kanon van 3 
{== afbeelding 	==} {>>afbeelding<<}
    
, terwijl die van de 3de klasse ongewapend zijn. Tot de 1ste klasse behooren de barkassen No. 1, 2 en 3, die met eene caronnade van 30 
{== afbeelding 	==} {>>afbeelding<<}
    
, de barkassen No. 4 en de barkassloep No. 1, die met eene caronnade van 12 
{== afbeelding 	==} {>>afbeelding<<}
    
 zijn gewapend. De 2de klasse bevat de barkassen No. 5 en 6, de barkassloep No. 2, de kapiteinssloepen No. 1 en 2, de officierssloepen No. 2, die een houwitser van 12 
{== afbeelding 	==} {>>afbeelding<<}
    
 en de werksloepen

{==186==} {>>pagina-aanduiding<<}

No. 1 en 2 die een kanon van 3 
{== afbeelding 	==} {>>afbeelding<<}
    
 hebben. Tot de 3de klasse behooren de overige sloepen, jollen en gieken. In bijzondere omstandigheden voeren zij 1 
{== afbeelding 	==} {>>afbeelding<<}
    
ers op mikken, en bij het doen van landingen worden daarin de bronzen mortieren van 12 dm. vervoerd. De grootere S. liggen als zij niet gebruikt worden vastgesjord op het dek, de kleinere hangen klaar om gestreken te worden langs de boorden en aan den spiegel van het schip.

Sloof.

Zie Juk.

Slot.

Het S. der handvuurwapens is de inrigting tot de oogenblikkelijke ontsteking daarvan. Het thans gebruikelijke S. is het gewone percussieslot. In de hoofdzaak is de inrigting zoodanig, dat op het door een schoorsteentje verlengde zundgat, hetwelk in den loop of in de staartschroef van eene kamer voorzien (patentstaartschroef) is aangebragt, een slaghoedje (zie Slagpreparaten) geplaatst wordt, waarop nu een hamer (haan) neder komt, die het slagkruid doet ontploffen, hetwelk door het schoorsteentje gaande, de lading ontsteekt. Om het afvuren gemakkelijk en spoedig door de drukking van den vinger te kunnen doen plaats hebben zijn verschillende deelen van het slot noodzakelijk, die gezamenlijk aan de slotplaat bevestigd zijn. Deze beschermt te gelijk de inwendige deelen van het slot tegen beschadiging. De inwendige deelen zijn bestemd eensdeels om den haan gemakkelijk op het schoorsteentje te doen nederslaan, anderdeels om hem te spannen of in de rust te houden. De haan moet diensvolgens met de inwendige deelen van het slot verbonden worden. Hiertoe dient het lijf met vierkant en borst. In dat vierkant past het vierkant van den tuimelaar, dat door de slotplaat heen naar het inwendige voert, Als eigenlijke hamer, dient het bovenste gedeelte, de kop van den haan; hij is voorzien van eene uitholling en rand, die eensdeels den schutter verzekert tegen het wegspringen der stukken van het slaghoedje, anderdeels het zundkanaal, als de haan op het schoorsteentjc is nedergelaten tegen het indringen van stof en vochtigheid beveiligt. Opdat de kop van den haan met voldoende kracht op het slaghoedje zoude nederslaan, moet de haan eene behoorlijke lengte hebben, waarom de kop met het lijf door den hals vereenigd wordt; om den haan te spannen, verkrijgt de kop een stift met gravering of wel een ring waardoor de duim gemakkelijk zijne werking kan uitoefenen. - De voornaamste inwendige deelen zijn de tuimelaar en de slagveer. De eerste dient om aan den haan eene wentelende beweging mede te deelen en is van verschillende insnijdingen voorzien. De slagveer is eene veer met twee einden; het bovenste of kort einde is onbewegelijk aan de slotplaat bevestigd, terwijl het lange of speeleinde zich vrij bewegen kan. Dit einde heeft een haakvormig gebogen uiteinde, de klaauw, die op den uitgeholden tand van den tuimelaar rust. Indien door het spannen van den haan deze uitgeholde tand bovenwaarts bewogen wordt, dan verheft zich ook de klaauw van de slagveer en wordt dus de slagveer gespannen; wordt aan den tuimelaar eene vrije beweging vergund, dan wordt de uitgeholde tand door de stangveer, die zich wil ontspannen naar beneden gedrukt en daardoor de haan in beweging gebragt en nedergeslagen. Het tegenwigt der slagveer, hetwelk noodig is om den tuimelaar in verschillende standen te kunnen houden, wordt door de stang en stangveer daargesteld. De stang is een stuk ijzer, dat als hefboom werkt en dat met zijnen voorsten hefboomsarm, de korte zijde met tand in de rusten van den tuimelaar sluit. Boven de stang ligt nu de stangveer, die insgelijks twee einden bezit; haar speeleinde drukt den tand van de stang in de rusten van den tuimelaar en doet dien daarin verblijven. Om den tuimelaar zoodanig aan de slotplaat te bevestigen, dat zijne wentelende beweging niet belemmerd wordt, dient de stoedel, die door de tuime-
{==187==} {>>pagina-aanduiding<<}
laarpin met den tuimelaar, door de stoedelstift met de slotplaat is bevestigd. Indien de slagveer gespannen is, dan is het geweer gereed om afgevuurd te worden, de haan is dan gespannen. Om nu af te schieten, moet men de werking der stang op den tuimelaar vernietigen, dus aan de slagveer vrijheid geven. Dit geschiedt door de drukking van den vinger des schutters op den trekker, die van onderen uit de lade te voorschijn komt. Het blad van den trekker werkt dan op het lange einde der stang, ligt den tand uit de spanning (rust) en verleent alzoo aan de slagveer eene vrije werking op den tuimelaar. Behalve de spanning heeft de tuimelaar nog eene zekerheidsrust, waarin de tand der stang sluit als de haan op zeer geringen afstand van het schoorsteentje is, zoodat de kop het slaghoedje niet aanraakt en dat toch belet wordt van het schoorsteentje af te vallen.
Verschillende constructiën zijn het kettingslot, waarbij de slagveer niet op den uitgeholden tand van den tuimelaar rust, maar door middel van stiften daarmede verbonden is door een klein tusschenstuk, de ketting; het omgekeerde slot, waarbij alle inwendige deelen vóór den tuimelaar liggen en de stang- en slagveer, door eene enkele veer slotveer, met twee bewegelijke einden vervangen zijn, waarvan de eene als slag-, de andere als stangveer werkt. Uitwendige deelen van het slot, die verhinderen, dat de haan toevallig op het slaghoedje nederslaat, worden verzekeringen genoemd. Bij zulk een slot heeft men geene zekerheidsrust noodig, en kan het zoodanig ingerigt worden, dat met een' zeer zachten druk aan den trekker de haan overslaat. Dit is nu zeer gunstig voor de zekerheid van het schot. Waar dus een zeer gemakkelijk overslaan van den haan van belang is, zoo als bij de wapens der scherpschutters en waar men geene uitwendige verzekering heeft en dus de zekerheidsrust niet kan ontberen heeft men eene bijzondere inrigting aangebragt. Dit is een stalen plaatje (springkegel genoemd), die om een stift in den tuimelaar draait en bij het spannen van den haan, zoodanig in de zekerheidsrust geschoven wordt, dat het deze geheel sluit en bijgevolg den tand der stang dwingt bij het lostrekken daar voorbij te glijden. Zulks heeft bijv. plaats bij het snellerslot. Dit slot berust voornamelijk daarop, dat de druk op den staaart der stang niet regtstreeks door den schutter wordt uitgeoefend, maar door eenen spanner, die door eene zachte drukking van den vinger des schutters door een zeker mechanismus in beweging wordt gesteld. Wanneer de spanner aangetrokken is, zegt men dat het slot gesneld is.
Bij het steenslot verschillen slechts de uitwendige deelen met die van het slag- of percussieslot. Voor het zundgat bevindt zich eene geelkoperen pan, die op de eene of andere wijze met kruid (pankruid) gevuld wordt, tot sluiting der pan dient het pandeksel; dit bestaat uit het eigenlijke deksel, dat volkomen op de pan sluit en uit het staal, dat regtop staat en aan de achterzijde met eene stalen plaat bedekt is. Van achteren wordt het deksel verlengd door den voet, waardoor de pandekselschroef gaat, om welke stift het geheele pandeksel zich beweegt. De pandekselveer drukt met haar speeleinde tegen den voet, opdat die beweging niet willekeurig zoude geschieden. De kop van den haan heeft eene vaste onderlip en eene bewegelijke bovenlip, tusschen welke de vuursteen door een haan- of steenschroef worden vastgeschroefd. Bij het slot van Console zoude de ontsteking door slagkruid geschieden en tevens de deelen van het vuursteenslot zoo veel mogelijk gebruikt worden. Daartoe werd het staal weggenomen, het deksel en de pan bleven bestaan, en de eerste verkreeg aan de onderzijde een aanzetsel of bijteltje, dat bij het nederslaan van den haan met massieven kop door eenen druk den zunder moest ontsteken. Deze zunder bestond uit een plat driehoekig koperen pijpje met slagkruid gevuld, dat in het zundgat stak en in de pan uitkwam.

{==188==} {>>pagina-aanduiding<<}

Sedert 1841 door den veldmaarsehalk Augustin verbeterd, werd dit slot bij het Oostenrijksche leger ingevoerd, doch heeft ook hier plaats gemaakt voor het gewone percussieslot. Men zie over het zundnadel-slot en over de oude inrigtingen der sloten het art. Handvuurwapens. De thans bekende slaghoedjes werden in 1808 in Frankrijk uitgevonden.

Slothout.

Zie Mast.

Sluippatrouille.

Zie Veiligheidsdienst.

Sluis.

In het algemeen elke waterleiding, die eene of meer aanzienlijke openingen heeft en van deuren (sluisdeuren) voorzien is. Men onderscheidt verschillende soorten van sluizen. De uitwateringssluizen of suatiesluizen dienen om het water in of uit een kanaal te laten loopen en worden met valdeuren of met draaijende deuren gesloten. De inundatiesluizen of stouwsluizen dienen alleen om het water in zijnen loop te stremmen. De spuisluizen moeten eene haven of een voorliggend kanaal door schuring verdiepen en moeten het binnenwater tot eene aanmerkelijke hoogte kunnen keeren, terwijl zij aan de binnenzijde van een groote kom voorzien moet zijn, om de hooge vloeden te kunnen opnemen. De schutsluizen eindelijk dienen om rivieren en kanalen in vakken van verschillende waterhoogten te verdeelen, zonder de doorgaande bevaarbaarheid te veel te belemmeren. Zulk eene S. bestaat in eenen langen koker, die aan beide zijden met enkel draaijende of schof- en puntdeuren is gesloten. Het gedeelte binnen die deuren wordt kamer of kolk en diensvolgens de sluis ook wel kamer- of kolksluis genoemd. Indien de benederdeur geopend wordt dan kan een opvarend vaartuig in de kamer treden; sluit men nu de benedendeur, terwijl men de bovendeur opent, dan wordt het van boven komende water zoo hoog opgestuwd, dat het gelijk komt met dat van een hooger gedeelte van het kanaal. Het vaartuig rijst met het water en kan nu het volgende gedeelte bevaren. Bij vestingen zijn de sluizen in de dijken of steenen beeren aangelegd en dienen alsdan om een gedeelte van het omliggende terrein te inunderen of om eene waterspoeling in de grachten daar te stellen.

Sluitbeugel.

Zie Bespanning.

Sluitboom.

Zie Boom.

Sluitbout.

Elke bout, die gebezigd wordt om twee voorwerpen zoodanig met elkander te verbinden, dat zij gemakkelijk weder gescheiden kunnen worden of om het afglijden van een voorwerp van zijne onderlaag te beletten.

Sluitribben.

Zie Bruggen.

Sluitriemen.

Zie Paardentuig.

Smalcaldische boussole.

Zie Boussole.

Smaldeel.

Gelijkluidend met eskader.

Smeerprop.

Zie Lek.

Smidswagen.

Eene vervoerbare smederij, zoo als de artillerie die medevoert voor reparatiën aan de voertuigen en voor het beslag, de kavallerie voor het laatste De S. bij ons gebruikelijk bestaat uit eenen voor- en achterwagen. Aan den achterkant van den laatsten is de vuurhaard met vuurscherm aangebragt, aan den voorkant de cylindervormige blaasbalg. Het aanbeeld is op den voorkant van den achterwagen geplaatst. Op den voorwagen worden de gereedschappen voor de park- en hoefsmeden en een voorraad hoefijzers, enz. mede gevoerd. Bij de bergartillerie heeft men een kleine S., die uit elkander genomen en in twee kasten gepakt kan worden, welke dan door een lastdier gedragen worden.

Snaphaan.

Zie Handvuurwapens.


{==189==} {>>pagina-aanduiding<<}

Snavel.

Uitstek aan den boeg der galerij, overeenstemmende met het galjoen der latere schepen, een overblijfsel van het oude rostrum, waarmede de oorlogsschepen der ouden, hunne tegenstanders in den grond trachtten te boren.

Snelbelegering.

Zie Vestingoorlog.

Snelheid.

Men verstaat in het algemeen door de snelheid van een ligchaam, den weg, dien het in zekere tijdseenheid aflegt. Een infanterist legt met den langenwegspas 60 ellen in de minuut, in den gezwinden pas 66 ellen, in den stormpas 81 ellen, in den gymnastischen pas 140 à 150 ellen af. Een ruiter te paard legt 400 ellen af in stap in 4 1/2, in draf in 2, in galop in 1 minuut. Eene marszeilskoelte, die de zeilen behoorlijk spant heeft eene snelheid van 6 ellen in de sekonde en oefent op elke vierkante el van het zeil eenen druk van 4,87 ponden uit, eene gereefde marszeilskoelte, gunstig voor de bewegingen op zee doorloopt 9 ellen in de sekonde en oefent eenen druk van 10,97 ponden uit. Het geluid heeft eene snelheid van 333 ellen in de sekonde bij eene temperatuur van 0o, voor iederen graad meer of minder wordt deze snelheid 0,6 ellen grooter of kleiner; de S. van het licht is omtrent 300 000 000 ellen in de sekonde, die van de electriciteit nog veel grooter; men kan deze beide laatsten dus bij het gebruik als oneindig groot betrachten. De S. van stroomend water neemt toe nadat het verval grooter wordt, hoe grooter de doorsnede van het water (profiel) en hoe kleiner het besproeide gedeelte is. Zeer snel stroomende wateren leggen 2 ellen en meer in de sekonde af, bij snellen stroom 1,35 à 2 ellen, bij langzamen stroom 0,70 à 1,35 ellen, bij tragen loop 0,40 à 0,70 ellen en somtijds nog minder. - Door aanvankelijke snelheid van een projectiel verstaat men den weg, dien het zou afleggen, wanneer het gedurende eene sekonde gelijkmatig kon voortgaan, met de snelheid, welke het verkregen heeft op het oogenblik van het verlaten der monding. Bij gelijke projectilen wordt de aanvankelijke snelheid grooter; hoe grooter de lading, hoe kleiner de speelruimte, hoe minder de wrijving tegen de wanden van den loop (bijv. bij getrokken geweren) en hoe langer de loop is. De laatste voorwaarde is echter binnen zekere grenzen besloten, want wanneer de lading niet te gelijkertijd grooter wordt, dan zal men vinden, dat als men die grenzen overschrijdt het buskruid reeds geheel verbrand is, voor dat het projectiel den loop verlaten heeft en dus zijne snelheid niet door nieuwe gasuitzettingen vergroot wordt, terwijl nu de wrijving als nadeelige werking overblijft. De genoemde snelheid is ook van de hoedanigheid van het buskruid afhankelijk. De aanvankelijke snelheid van het Fransche gladde geweer was 462, die van het Fransche kerngeweer 312, die van het Fransche naaldgeweer 309, van het Oostenrijksche kort kerngeweer met de Lorenz'sche-kogel 373, van den 6 10 
{== afbeelding 	==} {>>afbeelding<<}
    
er 450 ellen. De kogel verliest gedurig van deze snelheid en wat er bij het doel van overblijft wordt eindsnelheid genoemd, welke met de massa van het projectiel vermenigvuldigd de maatstaf der uitwerking oplevert; zware projectilen verliezen betrekkelijk minder dan ligte, verlengde minder dan ronde. Groote aanvankelijke snelheden geven voor gelijke schootsverheden meer bestrijkende kogelbanen. Zie ook Marsch en Pas.

Snelle marsch.

Zie Marsch.

Sneller, Snellerslot.

Zie Slot.

Snelvuur.

Zie Vechtwijze.

Sneuvelen.

Op het slagveld, in den strijd gedood worden.

Snoekshoofd.

Zie Hoofd.

Solak.

Lijfwacht des sultans. Solak-bachi. Bevelhebber van de lijfwacht.

Soldaat.

Zie Soldij.

Soldateneed.

Zie Eed.


{==190==} {>>pagina-aanduiding<<}

Soldatenschool.

1o. Zie School. 2o. Werkelijke school, waar de soldaat onderwezen wordt in het schrijven, lezen, rekenen, enz.

Soldateska.

Krijgsvolk, tegenwoordig wordt het woord meestal met een verachtend nevendenkbeeld gebruikt, zeer dikwijls ook met verschillende vleijende bijvoegelijke naamwoorden, als: teugellooze S., verdierlijkte S., enz.

Soldij.

Door soldij kan men in uitgebreiden zin alles verstaan, wat de staat aan den soldaat tot zijn onderhoud geeft; in meer beperkten zin alleen hetgeen hem in baar geld gegeven wordt. De S. is geene volstrekte noodzakelijkheid; waar vrije, welgezeten burgers hunne eigene oorlogen voeren, kunnen zij voor hunne uitrusting, zoowel als voor hun onderhoud uit eigen middelen zorgen. Deze inrigting vinden wij aanvankelijk overal waar in den staat eene geringe vrije bevolking tegenover een betrekkelijk groot aantal slaven stond; zoo was bij de Grieken, bij de Romeinen, bij den heerban der Duitschers, bij de leenlegers in den aanvang S. onbekend. Maar zonder S. wordt de oorlogvoering onder alle omstandigheden lastig, ook hier, als de krijgstogten lang duren. Dit ondervond men in de oudheid vooral daar, waar belegeringen noodzakelijk waren; bij de Atheners geleidde het beleg van Potidaea in den Pelopponeschen oorlog tot bezoldiging der burgersoldaten, bij de Romeinen het beleg van Vesi. De leentroepen der middeleeuwen stelden onder den naam van schadeloosstelling voor verliezen in den oorlog, steeds hooger eischen tot eene werkelijke soldij aan den landheer. Deze kan volstrekt niet ontbeerd worden, waar geen slavenstand bestaat en de vrije burgers, zonder aanzien van vermogen gelijkelijk tot de krijgsdienst verpligt worden (conscriptie). Eindelijk is de S. noodzakelijk waar geene dienstpligtigheid bestaat, maar de krijgsdienst als een vrij handwerk beschouwd wordt, dat door sommigen tegen betaling wordt uitgeoefend. Deze noodzakelijkheid bestaat vooral voor handelsstaten, die ver verwijderde koloniën beschermen en daar gestadig oorlog moeten voeren. Bij de Karthagers was de werving even vroeg ontwikkeld als thans bij de Engelschen; de Grieken pasten haar toe even als de Perzen, om hunne legers door vreemdelingen te versterken, zoodra zij langdurige oorlogen op een verwijderd oorlogstooneel moesten voeren; alle Europesche mogendheden eindelijk, toen op het einde der middeleeuwen de leendienst in verval geraakte. Omtrent dezen tijd ontstond den naam soldenier of soldaat voor den krijgsman - zoo als het schijnt, het eerst bij de Spanjaarden en wel oorspronkelijk voor de voetknechten. De grootte der S. is van verschillende omstandigheden afhankelijk. Waar de militaire dienst een burgerpligt is, dus naast de conscriptie bestaat, behoeft de S. volstrekt niet hooger te zijn, dan tot onderhoud noodig is, in zoo ver dit niet in natura verstrekt wordt. Waar daarentegen de militaire dienst als een vrij handwerk beschouwd wordt, dus bij de werving, wordt de S. de prijs voor den soldaat en de hoogte daarvan hangt af van aanbod en navraag; zijn er soldaten in overvloed voorhanden en is de navraag gering, dan dalen de prijzen en zij stijgen in het omgekeerde geval. Dit is de eerste omstandigheid, die men wel in het oog moet houden, als men de grootte der soldij bij verschillende volken of op verschillende tijden wil vergelijken. Vervolgens moet men vragen: wat moest in dezen of genen tijd de soldaat van zijne S. koopen en wat kreeg hij in natura? eindelijk welke was de prijs der zaken, die de soldaat zelf moest koopen in den tijd en het land, waarvan men spreekt? Als dit steeds behoorlijk in acht genomen wordt, dan zal menige overdreven voorstelling van de hoogte der S. in zekere tijdvakken verdwijnen. Indien een infanterist in het begin der 17de eeuw naauwelijks ongeveer 25 van onze tegenwoordige guldens soldij kreeg en men den prijs der levensmiddelen als maatstaf van vergelijking aanneemt, dan schijnt dit volstrekt niet meer overdreven, zoodra men bedenkt, dat hij thans daarvan

{==191==} {>>pagina-aanduiding<<}

zijne geheele kleeding en uitrusting moet betalen, dat hij toen steeds voor korten tijd aangeworven werd en dat niemand zich om hem bekommerde, als hij verminkt nit den oorlog terugkwam. - Met den rang, dien de krijgsman bekleedt, vermeerdert ook de S. Niets is billijker dan dat; als de dienst een vrij handwerk is, regelen de prijzen zich, naar de waarde der waren en een bekwaam aanvoerder staat natuurlijk hooger in prijs dan een gewoon soldaat. Waar in het algemeen de dienst niet als een vrij handwerk wordt beschouwd, waar de soldaten door ligting verkregen worden, verkrijgt men door die ligting toch geene aanvoerders. Voor deze wordt de dienst eene levensvraag en daartoe moet zij voordeelig zijn, namelijk behalve het noodzakelijke onderhoud nog voldoende zijn om zich meerder levensgenot te verschaffen, om een huisgezin te stichten, dit voor gebrek te waarborgen, enz. De grootte der officiersbezoldiging (tractement) moet stijgen, naarmate meer eischen aan het uiterlijke vertoon gedaan worden. Wanneer men van den officier vergt dat hij volgens zijnen stand woont en eet, dat hij goed gekleed gaat, dat hij groote gezelschappen, concerten, bals, enz. bezoekt, dan moet men hem beter betalen dan daar, waar men zich met zijne particuliere levenswijze hoegenaamd niet bemoeit. Het tractement moet verder grooter worden als de staat geene verpligtingen voor de toekomst der officieren of voor hunne huisgezinnen op zich neemt. De staat, die zijne officieren ook nadat zij de dienst verlaten verzorgt, de weduwen- en weezenkassen heeft daargesteld, kan billijkerwijze veel geringer tractementen betalen, dan een andere staat, die zijne officieren slechts voor korten tijd aanwerft. Indien een staat slechts door de officieren of door zekere klasse daarvan op de trouw zijner soldaten kan rerekenen, dan moet hij hen een hooger tractement geven. Van daar de buiten alle verhouding hooge soldijen der kolonels en der kapiteins bij de landsknechten en bij de huurtroepen der 16de en 17de eeuw in het algemeen. Bij eene vergelijking der officierstractementen moet dit alles dus in aanmerking genomen worden; bij zulk eene vergelijking moet men er dan ook nog altijd op letten, of het eigenlijke tractement ook door toelagen, enz. vermeerderd wordt of niet. - Bij de eerste bezoldigde troepen hier te lande werd de maand op 32 dagen berekend; door geldgebrek was men in 1576 begonnen de maand op 42 dagen te stellen en dit werd ongeveer 10 jaren volgehouden, toen nieuwe bezuinigingen het noodig maakten de maand op 48 dagen te stellen. Vele hoogere betrekkingen werden echter ook van ouds om de 32 dagen (korte maand) betaald, wat dan in de commissie of aanstelling bepaald was uitgedrukt. Er bestonden echter nog andere uitzonderingen; zoo kregen bijv. de konstabels en kanonniers hunne gage om de 15 dagen en betaalden de staten van Zeeland de voetknechten, die ter hunner repartitie stonden en in hunne provincie garnizoen hielden om de 45 dagen, welke meerdere uitgaven geheel ten hunnen laste kwamen. In het begin van 1597 vermeerderden de staten de S. door de maand van 48 dagen (lange of heerenmaand) op 42 dagen te brengen, wat bij de toenmalige sterkte van het leger eene uitgave van 626 000 guldens 's jaars was. Zeeland bragt toen de maand op 39 dagen. Deze berekening van de maand bleef bestaan tot het laatst der 18de eeuw. Den 30sten Julij 1681 werd bepaald, dat de onderofficieren en soldaten elken maandag zouden betaald worden, hetgeen echter geene verandering in het bedrag der S. bragt, en deze instelling bleef in zwang tot in het laatst der 18de eeuw toen de thans nog gebruikelijke berekening per dag en betaling om de 5 dagen (halve décade) met verschillende andere militaire instellingen van de Fransche republiek werd overgenomen.
Reeds bij de oude Grieken werd de S. in maandelijksche termijnen uitbetaald en daarnaar berekend. In nieuwere tijden wordt alleen den officieren hunne tractementen

{==192==} {>>pagina-aanduiding<<}

maandelijks uitbetaald en den minderen in korte termijnen bij voorbeeld 5 of 10 dagen. Die uitbetaling geschiedt kompagniesgewijze bij het appel door den sergeant-majoor onder toezigt van de officieren, en de tractementen worden ontvangen op leeningstaten bij den kapitein-kwartiermeester (zie Militaire Administratie). De uitgaven voor de menage en de kortingen voor het kleedingfonds worden dadelijk ingehouden. Buitengewone betalingen buiten de S. zijn ten allen tijde gebruikelijk geweest; de beruchte dotatiën der Romeinsche keizers, de stormsoldij in de middeleeuwen, enz. behooren daartoe.
In den nieuweren tijd komen zulke buitengewone betalingen zeldzamer voor; evenwel zijn zij niet geheel onbekend. Zij worden zoowel in vredes- als oorlogstijd, onder de benamingen van toelagen, gratificatiën, enz. betaald. In W. Rüstow. Untersuchungen über die Organisation der Heere vindt men de geschiedkundige ontwikkeling van den aard en de inrigting der S. breedvoerig behandeld.

Solotnik.

Zie Gewigt.

Sotnia.

Zie Pulk.

Sous-chef.

Zie Generale Staf.

Sous-lieutenant.

Zie Officier.

Soutien.

Ondersteuningstroep van eene tirailleurlinie, van de voorpostenketen. Zie Formatiën, Veiligheidsdienst.

Spaansche ruiter.

Zie Friesche ruiter.

Spahis.

De Arabische inlandsche kavallerie, die de Franschen in Algiers georganiseerd hebben. In Arabische kleeding zijn de spahis eveneens gewapend als de chasseurs d'Afrique, met sabel, pistool en lage karabijn. Ook aan den veldtogt in de Krim namen eenige afdeelingen dezer S. deel, vooral als gardes en ordonnancen. Het woord Spahi, beduidt even als Seapoy en Siphah - krijgsman.

Span.

Zie Bespanning.

Spannen.

1o. Eenen boog S. Zie Boog. 2o. Den haan S. Zie Slot.

Spanner.

1o. Een man, die den geoefenden armborstschutter met reserve-armborsten volgde, opdat deze altijd de gespannen boog zoude hebben, daar het spannen tijdroovend wss. 2o. Een werktuig tot het spannen van den kruisboog (cranequin), 3o. Eene soort van schroefsleutel tot het spannen van het radslot zoo als in de 16de en 17de eeuw de ruiters, welke van radslotpistolen en radslotbussen voorzien waren, die medevoerden.

Spanning.

Zie Bruggen.

Spanschroef.

Zie Mast.

Spant.

Zie Vaartuigen.

Spanwerk.

Zie Hangwerk.

Spat.

Een gebrek bij paarden; de S., ware S., koespat of beenspat is eene beenuitzetting aan het ondereinde der inwendige zijde van het spronggewricht; het ontstaat bij paarden met zwakke of slecht geplaatste beenen gemakkelijk door sterke inspanning; het is het gevaarlijkste gezwel en doet het paard het meeste kreupel gaan. Dit kreupel gaan, dat met de S. gepaard gaat, onderscheidt zich van die uit andere oorzaken ontstaan, daardoor dat het paard na eenige rust bij het begin der beweging het meest en dan langzamerhand minder hinkt. Bij oude S. hinken de paarden eigenlijk in het geheel niet meer, zijn dan echter stijf in het spronggewricht. Indien een paard hinkt zonder dat eenige uitzetting aan het spronggewricht te zien is, dan zegt men dat het paard de onzigtbare S. heeft. Buitendien zijn er nog verschillende soorten van S., als de ossespat, de hazenspat of het reebeen, de bovenspat, de hanenspat of drooge S., enz. Bolspat noemen sommigen de gal aan het sprong-
{==193==} {>>pagina-aanduiding<<}
gewricht; bloed- of aderspat is eene uitzetting van het bloedvat onder de huid over de inwendige vlakte van het spronggewricht loopende.

Speek.

Zie Voertuigen.

Speelboom.

Zie Gymnastiek.

Speelruimte.

Het verschil in middellijn van de ziel van het wapen en van het projectiel.

Speer.

Zie Piek.

Speerruiter.

Zie Kavallerie.

Spel.

Zie Mijnen.

Sphendoneten.

Zie Infanterie.

Spiegel.

1o. Spiegel in de zoogenaamde spiegelinstrumenten, (spiegelkwadrant, spiegelsextant, reflector, enz.) hoekmeetinstrumenten, wier inrigting op de wetten van de terugkaatsing des lichts berust en waaronder vooral de reflector van Douglas zeer geschikt is bij opmetingen te paard. 2o. Spiegel, hek of achterwerk van een schip. Zie Schip.

Spiegelgranaat.

Zie Projectilen.

Spiegelpoort.

Zie Poort.

Spier.

Zie Zeilen.

Spies.

Gelijkluidend met piek.

Spiesregt.

Een oud regt voor het volk van oorlog waarbij de kameraden van een' krijgsman, die zich aan muiterij of eenige andere zware misdaad had schuldig gemaakt, het vonnis over hem moesten uitspreken en volvoeren. De beklaagde, die tegen de krijgswetten ‘den articul-brief ende tegen het geheele regiment’ gehandeld had, werd door den provoost gevangen genomen, aan den kolonel bekend gemaakt en voorts in den gesloten kring van gemeenen gebragt, waarop de provoost eene aanspraak hield aan de krijgslieden, om hem te ondersteunen in de bestraffing van den beschuldigde. Zoo zij daarmede overeenstemden moesten zij de hand omhoog steken. De provoost vorderde daarop tot hulp een gemeen soldaat en de beklaagde een ander als voorspraak en nadat beide partijen buiten den kring gegaan waren, bespraken die beide lieden de zaak onder elkander en kwamen voorts in den kring om dit openlijk te herhalen. Hierop verlieten zij den kring tot nieuwe beraadslaging, waarna de provoost de schriftelijke aanklagt in den kring liet voorlezen, en de beschuldigde zijne eigene verdediging voordroeg. Nadat gene den kring ten derden male verlaten en zijne aanklagt nogmaals herhaald had, rolden de vaandrigs hunne vaandels op en staken ze bij elkander met de punten in den grond, waarop een hunner de soldaten-gemeente uitnoodigde om onpartijdig te oordeelen over de gedane aanklagt, zeggende dat zij hunne vaandels niet zouden ontrollen eer dit geschied was. Daarop werd een oud verstandig krijgsman in den kring geroepen en hem op zijnen eed gevraagd om het vonnis over den beklaagde uit te spreken. Deze riep dan 40 man van alle rangen bij elkander en beraadslaagde met hen buiten den kring. De uitslag daarvan werd medegedeeld en zoo die mishaagde, door 40 anderen op dezelfde wijze te raad gegaan, hetgeen tot driemaal toe kon geschieden of wel de 40 eersten beraadslaagden driemaal. De beklaagde viel dan op de knieën en smeekte om een genadig regt hier op de aarde en ook bij God en een der regters deelde dan het doodvonnis mede. De vaandrigs bedankten voorts de landsknechten voor hunne hulp en lieten hunne vaandels weder waaijen tegen zonsondergang, waarop de bevelhebbers uit hunne krijgslieden eene straat zamenstelden, terwijl de provoost den veroordeelde liet biechten. Als dit alles geschied was, werd de trom driemaal geroerd, de veroordeelde driemaal door de straat geleid en door den provoost

{==194==} {>>pagina-aanduiding<<}

en de vaandrigs bemoedigd, getroost en van zijne boeijen ontdaan, terwijl de manschappen hunne spiessen tegen hem rigtten en de vaandrigs den rug naar de zon keerden. Nu volgde het afscheid van den veroordeelde, dat door hem zelven of door den provoost werd uitgesproken, deze plaatste hem dan voor de spiessen, gaf hem drie slagen op den regterschouder en stiet hem eindelijk in naam der Heilige Drie-eenigheid van zich, waarop hij door de spiessen zijner makkers werd afgemaakt.
Ten slotte knielden de manschappen neder en baden een Onze Vader, trokken driemaal om het lijk heen en schoten driemaal hunne geweren af in naam der Heilige Drievuldigheid, waarna zij nogmaals eenen kring vormden en de provoost nog eene aanspraak hield. Het standregt en het loopen door de spitsroeden zijn hoogst waarschijnlijk van het spiesregt afkomstig.

Spijsbereiding

in het bivouac. Deze speelt eene gewigtige rol in de huishouding en het beheer van een leger; het tijdstip wanneer het geschieden en de tijd dien men daarvoor besteden moet, hebben gestadig de aandacht der militairen tot zich getrokken. Hoeveel tijd men voor de S. noodig heeft, als men de bivouacs betrokken heeft, hangt ten eerste van de administratieve maatregelen af, waardoor spoediger of langzamer voor den aanvoer en de verdeeling der levensmiddelen gezorgd is (zie Verpleging), ten andere van de krijgstucht en de bedrevenheid der troepen, voorts van de gesteldheid der kookinrigtingen en keukengereedschappen. Indien men alles wel nagaat, dan schijnt het, dat men door kleine kookketeltjes elk voor een of twee man, mede te voeren, het spoedigste de spijzen kan bereiden. Indien de troepen daarin vlug zijn, dan kan men bij oorlogsmarschen de dagmarschen gemakkelijker iets grooter maken; men kan op den dag van den veldslag dezen eerder beginnen, wanneer de soldaten hunne spijzen snel kunnen toebereiden en gewoon zijn op elk uur van den dag te eten; men behoeft dan ook geen slag te leveren met nuchtere, dus krachtelooze en min of meer mismoedige manschappen. Het is doelmatig als men den slag voorziet, reeds den vorigen avond de spijzen te laten bereiden, zoodat zij den volgenden morgen slechts behoeven opgewarmd te worden.

Spil.

Bij de zwenkingen is de S. bij de regtsche zwenkingen de regter- en bij de linksche zwenkingen de linkervleugelman. De zwenkingen op de plaats geschieden met eene vaste, die in den marsch met eene bewegelijke spil. - Het woord S. wordt insgelijks op grootere schaal toegepast. Als men bij voorbeeld zegt: Radetzky maakte in het voorjaar van 1848 Verona tot de spil zijner operatiën, dan beteekent dit dat al zijne operatiën om zoo te zeggen om Verona draaiden.

Spion.

Zie Berigten.

Spits, Spleet, Sleuf.

Zie Gebergte.

Spitsroeden.

Door de spitsroeden loopen. Zie Straffen.

Sponton.

Een halve piek, die door de officieren, vooral die der zware infanterie, gedeeltelijk nog in de 19de eeuw te gelijk met den degen gevoerd werd.

Spoorbreedte.

Zie Voertuigen.

Spoorwegen.

In onzen tijd bedekken de S. hoe langer hoe meer de oppervlakte van Europa en men kan ze bij geene berekening meer verwaarloozen, hoewel het groote voordeel voor militair gebruik hoofdzakelijk in het binnenlandsch vervoer moet gezocht worden. Als kunstwegen in de naauwste beteekenis van het woord kunnen zij zeer gemakkelijk vernield worden; geheel eigenaardig zamengestelde vervoermiddelen zijn tot hun gebruik noodzakelijk en de troepen, welke daarover vervoerd worden zijn gedurende dien tijd niet slagvaardig; men kan ook grootere troepenmassa's niet van elk willekeurig punt van den weg ver-
{==195==} {>>pagina-aanduiding<<}
zenden, maar alleen van die waar daartoe bijzondere maatregelen zijn genomen, in den regel van de hoofdstations. Bij het in verhouding tot het getal gewone wegen, geringe aantal spoorwegen kan men daarvan niet naar verkiezing op een' anderen weg of omgekeerd van zulk eenen weg op een' spoorweg overgaan. Het transport van voertuigen en paarden is op eenen spoorweg betrekkelijk veel moeijelijker dan dat van personen en goederen; infanterie, zieken, gevangenen, munitie, levensmiddelen kunnen op spoorwegen veel gemakkelijker vervoerd worden dan artillerie en kavallerie; het gebruik der S. leidt daarom in den regel tot eene scheiding der wapens; eindelijk is tot het inladen der te vervoeren menschen en goederen steeds een zekere tijd noodig, die des te meer in aanmerking komt, naarmate de af te leggen afstand kleiner is. Daarentegen is de snelheid der beweging op S. veel grooter dan die met andere middelen, maar dat heeft alleen betrekking op de werkelijk op eens in te laden hoeveelheid personen en zaken. Deze hangt af van het aantal voorhanden vervoermiddelen; indien dit gering ware en de hoeveelheid der te vervoeren personen en zaken zeer groot, zoodat de beschikbare vervoermiddelen verschillende keeren achter elkander den weg zouden moeten afleggen, dan zou het transport te voet het geheel gemakkelijk even zoo spoedig op de bepaalde plaats brengen, als het transport op den spoorweg het laatste gedeelte van het geheel. Het vervoer langs S. spaart de krachten der troepen, neemt echter ook de gelegenheid weg om hen in het marcheren te oefenen. Welke groote voordeelen het gebruik der S. voor het vervoer der troepen en goederen, zoowel aan den aanvaller als aan den verdediger kan opleveren, hangt het toch ook van veel meer voorwaarden af, dan dat van elken anderen kunstweg en in elk bijzonder geval zal men moeten onderzoeken of men zich door de aanwending van een gedeelte zijner magt, de vervulling van die voorwaarden zal verzekeren, dan wel of men beter doet, deze magt te sparen en geheel van het gebruik der S. af te zien. De S. zijn of met enkel of met dubbel spoor. De laatsten hebben het voordeel, dat daarop een onafgebroken verkeer in beide tegengestelde rigtingen kan plaats hebben; daar echter hun aanleg buitengewoon veel kosten veroorzaakt, zoo zijn de meeste wegen met enkel spoor en men geeft hen slechts aan de stationsgebouwen en op enkele wisselplaatsen, waar de treinen elkander ontmoeten over eene grootere of kleinere lengte een dubbel spoor. De geheele lengte van den weg is in stations verdeeld, welker uiteinden door de stationsgebouwen worden aangeduid. Deze zijn de gemeenschapspunten van den weg en het land; zij zijn daarom des te digter bij elkander gelegen, dat is de stations worden korter, naarmate het verkeer levendiger, het land meer bevolkt is. In alle stationsgebouwen moeten inrigtingen zijn tot het inladen van goederen en personen, tot bewaring van goederen en de opname van personen, tot opname van vervoermiddelen en tot hunne gemakkelijke gereedmaking voor de verzending der treinen, alsmede tot voeding der tenders. Men neemt aan, dat de plaats bij een stationsgebouw in vlak land minstens 400, in bergachtig land minstens 200 el lang moet zijn, bij de eind- en hoofdstations moeten ten minste 3, nog beter 4 of 5 sporen naast elkander liggen, zoodat men 3, 4, 5 treinen naast elkander in gereedheid kan stellen, de tusschenstations moeten insgelijks minstens 3 sporen verkrijgen. De vervoermiddelen bestaan uit de locomotieven of beweegbare stoomwerktuigen, de tenders, welke het water daarvoor medevoeren en de transportwagens. Onder de laatsten onderscheidt men de personenwagens, gewoonlijk bedekt, van zitbanken voorzien en naar gelang van hunne gemakkelijke inrigting in verschillende klassen verdeeld; zij worden tot het vervoer van het personeel en de troepen gebruikt; de beestenwagens (waggons à boeuf), bedekte of ook van boven

{==196==} {>>pagina-aanduiding<<}

open wagens, met hooge loodregte wanden zonder inwendige verdeeling - tot het vervoer van paarden; goederenwagens (trucks) met nederslaande zijwanden tot het inladen van de voertuigen der artillerie en van den trein. Alle transportwagens zijn zoo groot mogelijk, vooral de personenwagens en hebben 3 à 4 assen, dus 6 of 8 raden. Op elke as van eenen transportwagen rekent men een' last van 20 à 25 centenaars (2000 à 2500 pond) of 20 à 26 man staande, 10 à 12 man zittend of 2 à 3 opgetuigde paarden, - op 2 assen één vuurmond of één wagen, - op 3 assen 2 vuurmonden of wagens. De groote locomotieven bewegen op een' vlakken weg een last van 1000 tonnen of 10000 centenaars. Eene locomotief van 80 paarden-kracht trekt bij eene opwaartsche helling van 1/120 28 à 32 assen, d.i. 500 à 600 man of 100 paarden of 12 à 16 wagens; wil men grootere treinen hebben dan kan men twee locomotieven daarvoor spannen of eene vóór en eene achter, welk laatste altijd gevaarlijk is. Zulk een trein draagt dan den naam van koppeltrein. De grootste snelheid van beweging op spoorwegen bij ligte personentreinen is 16 uren in het uur, voor het transport van troepen kan men 5 1/2 à 8 uren in het uur aannemen. Eene locomotief verbruikt op elk afgelegd uur ongeveer 56 pond coaks; de tenders moeten na elke 1 of 1 1/2 uur rijdens op de stations water innemen, waartoe ten minste 2 à 3 minuten tijd gevorderd wordt.
Voor het inladen en het vervoer van troepen op spoorwegen gelden in het algemeen de volgende bepalingen: De troepen moeten minstens één uur voor het vertrek bij het stationsgebouw zijn, kavallerie en voertuigen nog vroeger; de paarden moeten twee uren voor de aankomst aan het stationsgebouw afgevoerd zijn. De manschappen der infanterie (troepen te voet in het algemeen) worden waggonsgewijze afgedeeld, en indien, zoo als gewoonlijk plaats heeft, iedere halve waggon een portier heeft, worden de manschappen van elken waggon nog in twee gedeelten, een voor ieder portier verdeeld. De waggons worden dan van het midden af aan bezet, de ransels onder de banken gelegd, de patroontasschen voor het ligchaam geschoven en de geweren zonder bajonet in de hand gehouden. Het instijgen geschiedt even als het uitstijgen op kommando. De paarden worden afgezadeld en afgetoomd; in elken wagen komen eenige bossen stroo als strooisel; daarin moeten verder ringen zijn aangebragt tot het bevestigen der paarden en een paar latten, waarop de manschappen, die bij de paarden zijn (gewoonlijk twee in elken wagen) kunnen gaan zitten. De zadels en het tuig worden afzonderlijk in goederenwagens geladen. De paarden staan het best in de lengterigting van den wagen. Haver wordt onder weg niet gevoerd; hooi kan uit de hand gegeven worden en alleen als de reis langer dan 12 uren duurt worden de paarden gedrenkt. Bij het instijgen gaat een zoo rustig mogelijk paard voorop. De voertuigen worden naarmate van hunne zwaarte en constructie geladen; daartoe zijn de goederenwagens, die de inlading der voertuigen aan de einden op nood-oprillen vergunnen, het gunstigst; gewoonlijk geschiedt het inladen echter op zijde en op gereed gemaakte duurzame oprillen. Het is voordeelig als een troep, die van alle voertuigen voorzien is, zelfs nood-oprillen, onderleggers en dek-planken medevoert, omdat men daardoor niet alleen verscheidene voertuigen gelijktijdig kan opladen, maar ook omdat, zoo als wel eens hier en daar kan plaats hebben, het ontladen op eenig willekeurig punt van den weg, buiten de stationsgebouwen mogelijk gemaakt wordt.
Bronnen: H.V.A. Ueber die militärischen und technischen Grundlagen der Truppentransporte anf Eisenbahnen; Pönitz. Die Eisenbahnen als militärische Operations-liniën betrachtet und durch Beispiele erläutert De Militaire Spectator 1858, bladz. 566.


{==197==} {>>pagina-aanduiding<<}

Sprietzeilen.

Zie Zeilen.

Springafstand, Springhoogte, Springpunt.

Zie Kogelbaan.

Springalen.

Men gaf oudtijds dezen naam aan de groote voetbogen (armborsten), die op eene soort van affuit vervoerd werden. Zij werden in de middeleeuwen hier en daar als veldgeschut gebezigd en van daar werden ook de eerste vuurmonden van klein kaliber aanvankelijk met dien naam bestempeld.

Springbodem.

Zie Projectilen.

Springkegel

van het snellerslot. Zie Slot.

Springlading.

Zie Projectilen.

Springteugel.

Zie Paardentuig.

Springvloed.

Zie Ebbe en Vloed.

Sprinkhaan.

Eene ijzeren affuit voor sein- of saluutschoten op dijkposten, maar niet voor ernstig gebruik geschikt.

Spronggewricht.

Zie Ledematen.

Spuigaten.

Ronde gaten aan de zijden der dekken om het water buiten de scheepsboorden te laten wegloopen.

Spuisluis.

Zie Sluis.

Staafijzer.

Zie IJzer.

Staafkoper.

Zie Koper.

Staal.

Zie IJzer.

Staande houden.

Men noemt zich in eenen post, op een bepaald punt van het slagveld of van het oorlogstooneel staande houden, indien men zich niet uit dien post of van dat punt laat verdrijven. Het staande houden op een bepaald punt kan zoowel in het groot als in het klein beslissend worden; in den oorlog komt het er bijna nooit op aan een punt voor altijd te bewaren, maar wel voor eenen bepaalden tijd. De ondergeschikte bevelhebber echter, wien de bewaring van een' post zoo lang mogelijk is opgedragen, moet dit letterlijk zoo opvatten. Hij mag b.v. niet op de volgende wijze redeneren: Morgen zoude ik mijn post toch moeten verlaten en mijne manschappen zullen dan krijgsgevangen worden, waarom zoude ik hem heden niet verlaten, nu ik nog een' vrijen aftogt heb. - Indien eene vesting heden kapituleert, dan is zij morgen in 's vijands handen; had de bezetting zich tot morgen staande gehouden en er was dan ontzet opgedaagd, dan zoude zij welligt nooit in 's vijands handen gevallen zijn.

Staand leger.

Zie Weerstelsel.

Staart

der affuit. Zie Affuit.

Staartkalf.

Zie Affuit.

Staartriem, Staartriemkap.

Zie Paardentuig.

Staartschroef.

Zie Handvuurwapens, Slot.

Stad.

De grootste en voornaamste bewoonde oorden, vestingen genoemd, als zij van versterkingen voorzien zijn, open steden als deze ontbreken. Ten opzigte van de verdediging en den aanval van open steden is alles geldig, wat over dorpsgevechten gezegd is (zie Dorp). De verschillen daarmede zijn zeer gering en van zelve duidelijk. Zie ook Barrikaden. Over den aanval en de verdediging van vestingen zie men Vestingoorlog.

Stadium.

Zie Maten.

Staf.

De bevelhebber eener troepenafdeeling, benevens alle personen, die regtstreeks onder zijne bevelen staan. De staf van een bataillon wordt dus uitgemaakt door allen, die niet bij de kompagniën zijn ingedeeld. Gewoonlijk geeft men aan degenen, die geen officiersrang bezitten den naam van kleine staf.


{==198==} {>>pagina-aanduiding<<}

Staftroepen.

Men kan dien naam gewoonlijk geven aan alle troepen, die regt-streeks ter beschikking staan van den generalen staf eener strategische eenheid, bijv. van een legerkorps of zamengestelde divisie, zonder bij de divisiën of brigades ingedeeld te zijn; daartoe behooren dan overal de guides, gensdarmes, stafdragonders, en de genietroepen, als zij in gering aantal voorhanden zijn, benevens de hospitaal-troepen. De Oostenrijkers noemen de staftroepen extra-korpsen en rekenen daartoe de militaire gidsen (Botenjäger), de stafdragonders, de saniteitsbataillons, de militaire transporttrein en de gensdarmerie.

Stagen.

Zie Mast.

Stagzeilen.

Zie Zeilen.

Staketsel of estacade.

Eene rij palen dwars door het water ingeslagen, ten einde den vijand het gebruik van dat water te betwisten. De palen moeten zoo lang zijn, dat zij bij den hoogsten waterstand de vlotten of vaartuigen nog kunnen tegenhouden en zoo digt bij elkander staan, dat er geen vaartuigen tusschen door kunnen gaan. Indien men zelf gebruik wil maken van het water, dan laat men in het S. openingen, die met een of meer drijvende sluitboomen zijn afgesloten. Is het water dieper dan 3 of 4 el, dan bestaat de geheele afsluiting uit drijvende boomen, die met krammen aan elkander verbonden zijn. De staketsels moeten goed bewaakt en onder het bereik van het geweervuur geplaatst worden.

Stal.

De woning voor het paard, dient tot zijne huisvesting en tot zijne beveiliging tegen den schadelijken invloed van het weder. De stallen worden onderscheiden in bedekte stallen en in opene legerstallen (zie Kampen en Kwartieren). De eersten kunnen weder onderscheiden worden in eigenlijke garnizoensstallen, die opzettelijk voor het gebruik van troepen zijn daargesteld en in kantonnementsstallen. Bij de eersten kan men aan alle voorwaarden, ten minste aan de meeste voldoen, bij de laatsten moet men zich vergenoegen met hetgeen voorhanden is; men moet daarbij zijne eischen minder hoog stellen, hoewel de inrigting der garnizoensstallen altijd het ideaal is, dat men tracht te bereiken en hoewel men de bruikbaarheid van eenen kantonnementsstal meer of minder groot zal vinden, naarmate zijne eigenschappen meer of minder overeenkomen met die van eenen garnizoensstal. De garnizoensstallen worden gewoonlijk zoo groot gebouwd, dat zij voldoende zijn voor paarden van een geheel eskadron; zij moeten eene hooge ligging hebben en moeten met het front, waarin de deuren en vensters zijn geplaatst, naar het westen gekeerd zijn; de stal moet eene behoorlijke ruimte hebben en zijne grootte geëvenredigd zijn aan het getal paarden, dat er in moet geplaatst worden; voor iederen eskadronsstal moeten minstens twee uitgangen voorhanden zijn, liefst aan de zijde waar de vensters zijn; voorts moet de S. licht zijn, zonder dat de zonnestralen de paarden in de oogen schijnen, er moet eene behoorlijke vernieuwing van lucht plaats hebben en de onreinheden en schadelijke dampen moeten spoedig afgeleid kunnen worden. De vensters moeten geopend kunnen worden, doch zoo hoog liggen, dat de luchtstroom door kleppen gemakkelijk en spoedig geopend en gesloten kan worden. Voor elk paard rekent men op eenen stand van 3 ellen lengten en 1,35 à 1,6 ellen breedte; deze standen staan langs eenen wand zoodanig naast elkander, dat de paarden met de hoofden naar den wand staan. Achter de paarden moet eene ruimte of gang van 2,5 el voor het verkeer open blijven. Is slechts een wand met paarden bezet, dan krijgt men eenen enkelen stal, welks lengte van het aantal standen afhangt, welks breedte 6 à 6,5 el bedraagt; zijn twee tegenover elkander liggende wanden met standen bezet, zoodat de paarden met het achterstel naar elkander staan, dan verkrijgt men eenen dubbelen S.; de ruimte of gang wordt dan

{==199==} {>>pagina-aanduiding<<}

3,5 à 5 el breed en de geheele breedte van den S. bedraagt ruim 11 el. De hoogte moet bij kleine stallen 4,5 ellen bedragen. In het midden moet eene opene ruimte bestaan van 5 à 6 el breedte over de geheele breedte van den stal genomen waar geene standen staan en waar de trappen naar den zolder, de haverkisten, de brids voor de stalwachten, enz. geplaatst worden. De bodem der standen is bevloerd, meestal met goede, gebakken steenen of klinkers op den kant gezet; het best schijnt te zijn een vloer, waarvan het voorste 1/3 gedeelte uit houten blokjes, het overige uit klinkers bestaat. De standen zijn van elkander gescheiden door latierboomen en latierpalen. De eersten moeten 0,65 à 0, 7 ellen van den grond verwijderd zijn, om het slaan goed te beletten. Zij worden van achteren aan den latierpaal door een steek of knoop vastgemaakt zijn, die gemakkelijk kan losgetrokken worden, indien het paard met een der beenen onder den latierboom geraakt. Beter nog worden de standen door houten beschotten van elkander gescheiden. De houten, steenen of ijzeren kribben moeten op 0,95 ellen boven den grond liggen en hare diepte 0,21 ellen zijn; de ijzeren korfruiven op ongeveer 1,7 el van den grond en daar boven de vensters. De voorraad aan fourrage wordt op zolder bewaard; het strooisel of legstroo buiten den stal, waar ook mistputten en pompen of putten voorhanden moeten zijn. Voor zieke paarden heeft men afzonderlijke ziekenstallen. Kantonnementsstallen moeten minstens 2,5 el hoog zijn en de inrigting van standen van 3 el lengte toelaten; men geeft de voorkeur aan groote stallen, waarin een betrekkelijk groot aantal paarden kan geplaatst worden. Legerstallen kunnen ten minste bij een langer oponthoud van regendaken voorzien worden, zoodat de paarden niet geheel onbedekt staan, wat natuurlijk niet voordeelig voor hen kan zijn. De staldienst omvat het reinhouden van den S., het opzigt over stal en paarden, hunne oppassing en het surveilleren van die dienst. Voor iederen stal worden een of meer stalwachten gekommandeerd, voor elke 15 of 20 paarden één man; aan elk dezer manschappen wordt het toezigt over een bepaald aantal paarden opgedragen; de stalwacht moet voorts zorgen, dat de stalgereedschappen, in behoorlijken staat blijven, dat de stal in de grootste zindelijkheid blijft, dat het paardentuig, enz. behoorlijk op zijne plaats is, dat de kribben en ruiven zuiver zijn, dat de stal gelucht, vuur en licht voorzichtig behandeld wordt, geene personen in den S. komen, die er niet behooren, en de paarden behoorlijk verzorgd worden. Het voeder wordt vijfmaal daags aan de paarden gegeven, namelijk in den zomer om 5, in den winter om 6 uur 's morgens hooi; een paar uren later haver; om 12 uur nogmaals haver; in den namiddag tegen 3 1/2 uur hooi, des avonds in den zomer om 7 en in den winter om 6 uur haver, hooi en stroo. Telkens wordt een derde gedeelte van het rantsoen haver en een derde gedeelte van het hooi of een bos van 5 pond voor drie paarden gevoederd. De haver wordt altijd met haksel vermengd en zoo nat gemaakt als vereischt wordt om het eene met het andere in de krib te vereenigen. De paarden worden tweemaal daags gedrenkt, 's morgens vóór het voederen van den haver en 's namiddags vóór het voederen van het hooi. - Gedurende het uitdeelen van het avondvoeder wordt het legstroo gelijktijdig en bij het uitdeelen van het hooi des morgens weggenomen. Het poetsen heeft tweemaal daags plaats, des morgens ten minste één uur en des namiddags 3/4 uur en moet, als het weder en de plaats zulks vergunt altijd buiten geschieden. Daartoe wordt het paard met de watertrens met het hoofd een weinig verheven vastgemaakt, de gevoelige deelen zachtjes, meer tegen dan met het haar gerost met den roskam, de overige deelen, met uitzondering der beenachtige sterker en voorts met den rosborstel tot dat het paard volkomen gereinigd is. Voor de beenachtige deelen, het hoofd, de onderkant

{==200==} {>>pagina-aanduiding<<}

van den buik, enz. maakt men gebruik van den stroowisch, voor de manen van den rosborstel en voor den staart van den langen stofborstel. De voorbeenen moeten dagelijks tot aan de knie en de achterbeenen tot aan den hak gewasschen en van tijd tot tijd het geheele hoofd met de spons gewasschen en gebaad worden. De lange haren aan het hoofd, aan den mond, de kaken, langs den rand der ooren en aan den hals afgeknipt; zoo ook de haren der kogels, de vetlokken. De hoeven mogen ook niet vergeten worden, maar moeten telkens van vuiligheid ontdaan worden. In nieuweren tijd is het poetsen van het paard met stroowisschen meer aanbevolen dan dat met den roskam en den borstel. In de laatste jaren is de Engelsche roskam (kaffah) ook wel Arabische poets- en gezondheidshandschoen van paardenhaar zeer aangeprezen. De staldienst wordt gesurveilleerd door den ridmeester, de officieren en de onderofficieren van de week. Indien de paarden geen dienst hebben, moeten zij minstens één uur wandelrijden waarbij elke ruiter behalve zijn rijpaard nog een handpaard kan geleiden. Na het inrukken moeten alle togtgaten in den S. behoorlijk gesloten worden en de paarden met stroo gewreven en zoo noodig de ooren, de neusgaten en de mond uitgesponst, terwijl als het paard sterk bezweet is, de zadel en de deken niet dadelijk afgenomen moeten worden.

Boxen

(loose boxes) noemt men zeer ruime standen van 2,5 à 3 el breedte en 4 à 4,5 el lengte, die van elkander gescheiden zijn door ligte regelwanden, waarop ijzeren tralies staan. In deze standen wordt het paard niet bevestigd en kan het zich vrij bewegen, wat voor de gezondheid in het algemeen en voor het behoorlijke onderhond van het hoefbeslag in het algemeen zeer voordeelig is. In militaire stallen kan het stelsel niet, goed toegepast worden, omdat men daarvoor eene te groote ruimte noodig heeft. Merries in gezegenden toestand moeten ook zooveel mogelijk losgelaten en de hoefijzers afgenomen worden.

Stalhalster.

Zie Paardentuig.

Stampen.

Zie Slingeren.

Stamper.

Zie Buskruid.

Stampmolens.

Zie Buskruid.

Standaard.

Zie Vaandel. Standaardjonker bij de kavallerie overeenstemmende met vaandeljonker bij de infanterie.

Stander.

Zie Mast.

Standlegerplaats, Standkwartier.

Zie Kampen en Kwartieren.

Standregt.

Zie Justitie.

Standtroepen.

Men gaf in Zwitserland dezen naam aan de troepen, die door een kanton van een verbond onderhouden worden; insgelijks aan de Zwitsersche regimenten in vreemde dienst, voor zoover de kapitulatie tusschen de vreemde magt met een kanton gesloten was.

Standvinken.

Zie Geschutstelling.

Standvizier.

Zie Vizier.

Standwangen.

Zie Affuit.

Stang.

Zie Paardentuig.

Stangkogel.

Twee halve of ook wel twee geheele kogels door eene ijzeren stang of bout met elkander verbonden. Zij worden ook wel boutkogels genoemd en werden vroeger vooral ter zee met hetzelfde doel als de kettingkogels (zie Kettingkogel) gebezigd.

Stanislas. (Orde van)

Poolsche orde in 1765 gesticht, door keizer Alexander van Rusland in 1816 vernieuwd.

Stanitzen.

In de Russische linie (cordons) tegen de Kaukasische bergvolken

{==201==} {>>pagina-aanduiding<<}

geeft men den naam van S. aan vlugtig bevestigde gehuchten, die meestal bewoond worden door detachementen kozakken, welke het omliggende land bebouwen. De zelfstandige forten in die liniën heeten kreposten.

Stap.

Zie Gangen.

Stapel.

Zie Maten.

Statica.

Zie Wiskunde.

Station.

Zie Spoorwegen.

Statistiek.

De wetenschap, die de staatskrachten van allerlei aard onderzoekt en het resultaat daarvan in cijfers brengt. Dat de S. voor den militair een bijzonder groot gewigt heeft spreekt van zelve; de hoofdonderwerpen, waarmede zij zich uit een militair oogpunt moet bezig houden, zijn: bevolking; mannelijke bevolking boven de 20 jaar; verhouding der weerbare tot de geheele bevolking; ambachten, die tot het onderhoud en instandhouding van een oorlogvoerend leger noodig zijn; voortbrengselen van het land uit hetzelfde oogpunt; aantal paarden; aantal lastdieren; sterkte van het leger zoowel volstrekt als betrekkelijk ten opzigte van de geheele en van het weerbare gedeelte der bevolking; middelen om het leger buitengewoon te versterken; budget van oorlog; mogelijkheid om het te verhoogen; vestingen en andere doode verdedigingsmiddelen; toestand der wegen.

Steegsch.

Een paard, dat dikwijls zonder merkbare aanleiding blijft staan, dan noch door straffen, noch door streelen in beweging kan gesteld worden en als men het er toe wil dwingen, steigert, slaat, ronddraait of zich op den grond werpt. Als oorzaken van de steegschheid, die naar sommige wetten te regt tot de hoofdgebreken gerekend wordt, noemt men eene zenuwziekte of somwijlen alleen eene ondeugd van het paard.

Steek.

Zie Hoofddeksel.

Steekgewelf.

Zie Kazemat.

Steekspel of tournooi.

De bekende ridderlijke spelen, die bij de Westersche volken bloeiden, toen zij uit het Oosten, door Slaven en Magyaren bedreigd werden. Bij de Duitschers moet Hendrik de Vogelaar de steekspelen in gebruik gebragt hebben, om uit de Duitsche vrije mannen eene kavallerie te vormen, geschikt om den genoemden Oosterschen buren het hoofd te bieden. Bij de Franschen werden zij mogelijk reeds vroeger bekend, en wel door hunne aanraking met de uit het Pyreneesche schiereiland voortdringende Saracenen. Oorspronkelijk waren het niets dan exercitiën. Eerst bij den bloei van het ridderwezen, verkregen de steekspelen hun later karakter en de tijdgeest, die ridders en minnezangers schiep, stelde ook voor die spelen de vaste en niet te overschrijden regels vast, welke eindelijk zamengenomen eene geheele wetenschap uitmaakten. De nieuwere tijd deed de steekspelen geheel te niet gaan; reeds in de 16de eeuw werden zij zeldzaam.

Steen.

1o. Tot gebruik in de bouwkunde onderscheidt men natuurlijke steenen, zoo als kalksteen, zandsteen, vuurvaste steen enz. en kunststeenen, waartoe de metselsteenen behooren. 2o. Vuursteen zie Vuursteen.

Steenbus.

Een vuurmond van klein kaliber, die van achteren geladen wordt en die even als de draaibassen op eene mik, in plaats van op eene affuit rustte. De steenbussen van ijzer op de schepen, van brons in de vestingen werden in de 16de en 17de eeuw veel gebruikt, vooral bij buitenwerken met smalle walgangen, waar men geen geschut kon plaatsen. Men laadde ze met kleine kogels, spijkers, oud ijzer, enz., welke voorwerpen eerst in eene kardoes vereenigd werden. Het sluitstuk bevatte terzelfder tijd de kamer. Voor iedere S. had men een aantal sluitstukken, zoodat men steeds gereede ladingen in voorraad had en snel achtereenvolgend verscheidene schoten kon doen.


{==202==} {>>pagina-aanduiding<<}

Steengal.

Zie Gallen.

Steenkolen.

Zie Kool.

Steenmand.

Mand van geschilde twijgen, zonder rand. Men vindt in 1734, het eerst gewag gemaakt van steenmanden, die toen den naam van diagoner droegen. Zij dienen tot het laden van steenen in den steenmortier.

Steenmijn.

Eene mijn op welker kruidlading eene laag steenen gepakt wordt, die bij de ontbranding in eene bepaalde rigting voortgeworpen moet worden. De steenen worden op eenen houten spiegel opgestapeld. Zij worden in den vestingoorlog voornamelijk door den verdediger gebezigd om de loopgraven op het glacis of den tot de bestorming oprukkenden vijand met eene steenbui te begroeten. In de veldperschansing komen zij ook wel voor om eene gracht te bestrijken op het oogenblik als de vijand er in af wil dalen. In al deze gevallen komt het er op aan, dat de steenen niet loodregt in de hoogte geworpen worden, maar zoo digt mogelijk langs den grond gaan. Om eene steenmijn aan te leggen, graaft men eenen trechter van 4 el bovenbreedte en 6 el bovenlengte uit, waarvan de achterzijde zoo steil mogelijk blijft, waarvan ook de zijwanden steil zijn en welks naar den vijand gekeerde zijde oprilsgewijze naar boven loopt. De trechter is kegelvormig en de as maakt eenen hoek van 45o met den horizont. Onder in den trechter plaatst men de kruidkist, daarop de houten spiegel van 1 el in het vierkant onder 45o en hier tegen stapelt men de steenen. Op eene diepte van 1,80 el en eene lading van 25 pond buskruid zal men 3 kub. el keisteenen of 4 kub. el afbraak kunnen nemen. De uitgegraven aarde wordt aan de achterzijde opgehoopt om hier den tegenstand zoodanig te vermeerderen, dat de mijn hare uitwerking niet naar achteren kan doen. In plaats van steenen kan men ook bommen of granaten op den spiegel laden, in welk geval de mijn bommijn genoemd wordt. Indien door de mijn slechts een enkel ligchaam bijvoorbeeld eene zeer groote bom of een goed omwoelde stormzak met buis moet voortgeworpen worden, dan wordt zij savartine genoemd.
De steenmijnen werden door de Zweden uitgevonden en in 1633 bij de belegering van Kostnitz gebezigd. Van dien tijd af maakte men er veel gebruik van. In Gibraltar nam men in 1774 proeven met groote in de rots uitgehouwen steenmijnen, waarbij men met 13 1/2 pond buskruid, 675 pond steenen op 900 pas ver voortwierp, terwijl bij proeven in 1805 en 1811 in Pruissen genomen met 12 1/2 pond buskruid 750 pond steenen niet verder dan 120 pas ver geworpen werden.

Steenmortier.

Mortier van groot kaliber met geringe metaaldikte om steenen voort te werpen, in den vestingoorlog door den verdediger even als de bovengenoemde steenmijnen door den belegeraar gebezigd, om den bedekten weg met steenen te bewerpen. De steenen worden in manden (steenmanden) gedaan en daarmede op houten spiegels in de mortieren gezet.

Steenslotgeweer.

Zie Handvuurwapens.

Stegen.

Zie Paardentuig.

Stelblok, Stelkalf, Stelwig.

Zie Affuit.

Stelling.

De plaatsing der troepen op eenig terrein of ook wel het terrein zelf. Naarmate van haar doel, hare ligging ten opzigte van den vijand en hare inrigting verkrijgen de stellingen verschillende benamingen. Offensieve stelling is eene zoodanige waar men den aanval des vijands niet wil afwachten, maar waar men zijne troepen vereenigt om van daar den vijand te gemoet te rukken en aan te vallen. Zulk eene stelling moet de troepen aan het gezigt des vijands onttrekken en veel goede wegen opleveren om met spoed te kunnen deboucheren. Eene centrale stelling moet nagenoeg op gelijken afstand liggen van verschillende punten, waar men eenen

{==203==} {>>pagina-aanduiding<<}

vijandelijken aanval kan verwachten en waarheen men den vijand te gemoet wil rukken. Zij moet eene goede legerplaats opleveren en door goede wegen met de waarschijnlijke aanvalspunten vereenigd zijn. Eene flankstelling blijft of wordt bezet, zelfs als de vijand haar voorbij trekt. Zij dient om 's vijands gemeenschap met zijne operatiebazis te bedreigen. Zij moet dus door natuurlijke en kunstmatige sterkte het leger in de gelegenheid stellen eenen vijandelijken aanval met goed gevolg af te wachten of de middelen opleveren om zich aan dien aanval te onttrekken. Eene S. waar men voornemens is den aanval van den vijand af te wachten, wordt in het algemeen verdedigende stelling genoemd. Bij het bezetten van zulk eene S. wil men partij trekken van de natuurlijke voordeelen van het terrein of van de hindernissen, die men heeft aangebragt en zoodoende met voordeeliger kansen den vijand bestrijden. Zij moet daartoe aan verschillende strategische en taktische voorwaarden voldoen. De eersten zijn: 1o. dat de stelling niet kan voorbijgegaan, maar aangevallen moet worden; 2o. dat zij niet kan worden omgetrokken of ten minste slechts in eenen zeer wijden kring; 3o. dat de terugtogtslijn voordeelig ten opzigte van de stelling gelegen zij. Het voordeeligst zal het zijn als die lijn loodregt en vlak achter het midden gelegen is, het nadeeligst als zij zich op een der uiteinden en in het verlengde der frontlijn bevindt. De taktische voorwaarden zijn de volgende: Het terrein moet vóór het front tot op een klein half uur afstands open zijn en geene bedekte nadering van den vijand toelaten. Het is voordeelig als zich daar verschillende terreinhindernissen bevinden, die den opmarsch des vijands moeijelijk maken, hem noodzaken dikwijls zijn front af te breken en hem lang aan het vuur van den verdediger blootstellen. Als de verdediger veel kavallerie en rijdende artillerie bezit, dan is eene opene, effene vlakte vóór het front voordeelig, omdat men dan door herhaalde aanvallen den opmarsch der vijandelijke kolonnen kan vertragen. Zijn binnen kanonschotsafstand voor het front, sommige terreinvoorwerpen, dan kan men die bezetten en versterken, waardoor de aanvaller eerst die punten moet vermeesteren, alvorens hij de eigenlijke S. kan aantasten, terwijl de verdediger de bezetting dier posten door artillerievuur en het oprukken der reserven krachtdadig ondersteunen kan. In de frontlijn moeten de troepen zoo bedekt mogelijk staan en zoo veel doenlijk aan het gezigt en het vuur des vijands onttrokken zijn. De frontlijn moet het voorliggend terrein beheerschen, voornamelijk de wegen, waaruit de vijand zal deboucheren. Op sommige gedeelten moet zij offensieve bewegingen toelaten, terwijl de flanken behoorlijk aangeleund moeten zijn aan goed bezette terreinvoorwerpen, die den vijand tot op kanonschotsafstand verwijderd houden van de stelling. Eindelijk moet de frontlijn eenigzins evenredig zijn aan de sterkte van het leger. Het inwendige en de rug der stelling moeten de gemeenschap tusschen de verschillende deelen van het leger en den terugtogt hoegenaamd niet belemmeren. Daarin moeten de troepen niet door den vijand gezien worden en geene terreinafscheidingen mogen de gemeenschap belemmeren. Terreinafscheidingen evenwijdig aan de frontlijn kunnen soms, hoewel zij het oprukken der reserven belemmeren zeer nuttig zijn om de troepen te herzamelen en op nieuw tegen den vijand aan te voeren. Het inwendige moet daarenboven geschikt zijn voor de legering der troepen en de omliggende landstreek of nabijzijnde magazijnen moeten in hun onderhoud voorzien. De rug der stelling moet vele goede wegen voor den terugtogt bevatten en een terrein, dat aan de achterhoede het nemen van geschikte stellingen tot dekking van den terugtogt toelaat. In het algemeen is een défilé in den rug der stelling zeer gevaarlijk, soms echter kan het dienen om de vervolging des vijands op te houden. Voor de plaatsing der troepen kunnen geene bepaalde regelen gegeven worden. Eerst

{==204==} {>>pagina-aanduiding<<}

moet men de artillerie plaatsen en hierbij in acht nemen van aanvankelijk slechts weinig geschut in werking te brengen. De vaste punten vóór de frontlijn worden bezet met eenige infanterie en scherpschutters; het gros van de infanterie staat meestal in twee liniën in eenige formatie, die van het terrein afhangt, terwijl een goed gedeelte in reserve gehouden wordt. Van de kavallerie wordt somtijds een gedeelte afgezonderd om tot steun van de infanterie te dienen, gewoonlijk echter wordt zij geheel in reserve gehouden. Deze reserve wordt achter het midden of achter het meest bedreigde punt der stelling geplaatst, als beide flanken behoorlijk zijn aangeleund; is eene daarvan onaangeleund dan komt de reserve nabij die flank, zijn beiden onaangeleund, dan wordt de reserve achter beide vleugels verdeeld, hetgeen steeds onder de nadeeligste omstandigheden behoort. Natuurlijke stellingen, die voor den vijand onaanvalbaar zijn, vindt men tegenwoordig, sedert de Fransche omwenteling de taktiek der tirailleurs en der kolonnen in het leven geroepen heeft, even moeijelijk en zeldzaam, als zij gemakkelijk en dikwijls gevonden werden bij de linietaktiek der vorige eeuw, die elken aanval voor onmogelijk hield, waarbij niet minstens 10 bataillons in ééne linie gedeploijeerd konden staan en vooruitrukken. Zulke onaanvalbare stellingen krijgt men nu hoogstens door de toepassing der veldverschansing, door het daarstellen van verschanste kampen vooral dezulke, die aan eenige vesting aanleunen. Over de verschanste stellingen, verschanste kampen enz. zie men het artikel Verschansing.
Men zie verder: W. Rüstow. Lehre von der Anwendung der Verschanzungen.

Stelschroef.

Zie Affuiten. De stelschroef moet in het jaar 1650 door een' Jezuit te Warschau uilgevonden zijn. Omstreeks 1702 bragt Petri haar aan de mortieren aan en bij het begin van den 7-jarigen oorlog kwam zij ook bij de caronnades in toepassing.

Stelschroefkussen.

Zie Affuiten.

Steng.

Zie Mast.

Steppe.

Zie Vlakte.

Stereographie.

Het regtlijnig of meetkunstig teekenen.

Stereometrie.

Ligchaamsmeetkunst.

Sterkte en zwakte.

1o. Van troepen sprekende hebben deze woorden alleen betrekking op de getalsterkte indien niets anders bepaald daarbij wordt uitgedrukt. 2o. Bij eene stelling, de sterke en zwakke punten, waar een aanval bijzonder moeijelijk of bijzonder gemakkelijk is.

Sterren.

Het speelwerk der seinvuurpijlen. Zij worden vervaardigd uit eene sas van 10 deelen salpeter, 4 zwavel en 3 meelpulver, die met brandewijn, waarin arabische gom is opgelost, bevochtigd en gekneed wordt.

Sterreschans.

Eene redoute, waarvan de zijden naar binnen gebroken zijn. Men benoemt ze naar het aantal uitspringende hoeken, dus 4, 6, 8-hoekige sterreschans. De constructie is zeer eenvoudig; men maakt een' regelmatigen veelhoek van evenveel zijden als de S. punten moet verkrijgen; daarna stelt men op het midden van de zijden loodlijnen en maakt deze zoo lang, dat de uitspringende hoeken niet kleiner dan 60o en de inspringende hoeken niet veel grooter dan 100o worden. De uiteinden dier loodlijnen met de hoekpunten van den veelhoek vereenigende, verkrijgt men het tracé der S. Tegenwoordig worden zij zeer weinig meer gebruikt, daar zij als eenig voordeel eenig kruisvuur vóór het front kunnen brengen, terwijl zij onderscheidene nadeelen hebben, namelijk de inspringende hoeken vormen doode hoeken, de binnenruimte is te klein voor de voorhanden bezetting en bij de 4 en 5-hoekige S. zijn de kapitalen in het geheel niet verdedigd, eindelijk vorderen zij veel tijd voor haren bouw.


{==205==} {>>pagina-aanduiding<<}

Steunpunten.

Men geeft dezen naam aan zulke punten eener stelling, die aan de zwakkere gedeelten daarvan een grooter weerstandsvermogen geven. In den regel bevinden zij zich op de flanken, somtijds zelfs ook in het centrum.

Steunsels.

Zie Hoef.

Steven.

Voorsteven, achtersteven. Zie Vaartuig.

Stierenhoofd.

Zie Hoofd.

Stijgbeugel, Stijgbeugelriem.

Zie Paardentuig.

Stijl.

Voor alles moet de militaire S. overeenstemmen met het onderwerp, dat behandeld wordt; daar bij alle militaire schriften de hoofdzaak is daadzaken of bestaande omstandigheden duidelijk te verhalen en te doen inzien, moet de S. eenvoudig en bepaald zijn. Tegen de eerste zondigt eene gezwollen wijze van schrijven, die met gelijkenissen en romantische schilderingen doormengd is; de bepaaldheid en duidelijkheid lijden door het gebruik van vele vreemde woorden en zoogenaamde kunsttermen, waarbij een ieder kan denken wat hij wil. Terwijl sommigen door wijdloopigheid zondigen, doen zulks anderen door eene nuttelooze kortheid der taal, die zij eene kernachtige taal noemen; intusschen is daarmede niets gezegd. Voor alles moet men zoo schrijven, dat de gedachte, die men wil uitdrukken, ook voor ieder ander klaar en duidelijk zij. Zie ook Rapporten, Kunsttermen.

Stilet.

Zie Dolk.

Stilstanden.

Zie Marschen.

Stinkkogel.

Zeildoeken zakken gevuld met eene brandsas, die met nieren, hoorn en andere stankverwekkende bestanddeelen gevuld waren, vroeger vooral gebezigd om de vijandelijke mijngalerijen te verpesten. Zij zijn later door de nog in gebruik zijnde dampkogels (zie Dampkogels) vervangen.

Stoedel.

Zie Slot.

Stoel.

Mortierstoel. Zie Affuiten.

Stokkeknecht.

Bediende van den provoost.

Stokslagen.

Zie Straffen.

Stoom.

Beweegkracht voor locomotieven, stoomschepen en werktuigen.

Stoomheiblok.

Zie Heistelling.

Stoomschip.

Zie Vaartuigen.

Stoomwapens.

Bij het zoeken naar de grootst mogelijke volmaking der wapens is het geen wonder, dat men ook somtijds tot denkbeelden gekomen is, die nooit voor het gebruik te velde geschikt zullen zijn. Daartoe behooren de S., in wier ziel stoom van zekere spanning gevoerd wordt, welke de kogels voortdrijft. De eerste proeven werden reeds in 1768 te Parijs genomen en in 1814 werden zulke stoomvuurmonden voor de verdediging van Parijs vervaardigd, doch niet voltooid; in 1823 vatte de Amerikaan Perkins dit denkbeeld weder op en vervaardigde een stoomkanon, waarmede hij in de minuut 800 schoten deed; zijn zoon maakte een stoomgeweer. Het praktische bezwaar, dat ten minste voorloopig onoverkomelijk is, ligt in de noodzakelijkheid om een werktuig mede te voeren, dat stoom vervaardigt en in den tijd tot het daarstellen van stoom benoodigd. Zie Militaire Spectator 1860 bladz. 523.

Stootbalk.

1o. De eerste en laatste balk eener pontonbrug, die aan de oevers liggen, tot ondersteuning voor de onderleggers der brug dienen, en daaraan met ijzeren krammen bevestigd worden. Deze uiterste onderleggers dragen den naam van landribben, zoo als ook het geheele eerste en laatste vak landhoofd genoemd wordt. 2o. Een vierkante balk voor de kanon- en houwitser-beddingen. Hij dient om de borstwering niet door de raders van den vuurmond te laten beschadigen.


{==206==} {>>pagina-aanduiding<<}

Stootbodem.

Zie Kanonnen.

Stootfascine.

Zie Geschutstelling.

Stootplaat.

Het onderste gedeelte van het gevest der degens en sabels; als hij eene aanzienlijke breedte heeft, dekt hij de hand.

Storm.

Bestorming eener bres, eener vesting, enz. Zie Vestingoorlog.

Stormbalk.

Een zware balk, die aan de voorzijde der borstwering opgehangen is en die bij de bestorming van daar of van de bres op de aanvallers gerold of geworpen wordt. In vroeger tijden werden de stormbalken, tot verdediging der bressen gebezigd, met buskruid gevuld, van ijzeren punten voorzien, waaraan men wel eens gevulde granaten bevestigde en door middel van twee kleine raden aan de einden bevestigd, naar beneden gerold.

Stormbanden.

Lederen riemen, al dan niet met metalen schubben bezet, die het hoofddeksel der soldaten op het hoofd bevestigen en onder de kin doorloopen. In sommige legers zijn de metalen nog in gebruik voor de kavallerie, waarbij men ten doel heeft het aangezigt eenigzins tegen sabelhouwen te beschermen.

Stormbrug.

De ophaalbrug in de stormtorens. Zie Vestingoorlog.

Stormegge.

Gewone egge met ijzeren punten, die op dezelfde wijze als de stormplank tot verdediging van bressen enz. gebruikt wordt. Zie Egge, Stormplank.

Stormenderhandsche aanval.

Zie Vestingoorlog.

Stormhoed.

Zie Hoofddeksel.

Stormkompas.

Zie Kompas.

Stormladder.

Ladder, welke bij de escalade gebruikt wordt; hiertoe bezigt men de gewone ladders, zoo als men ze voor de hand aantreft of ook opzettelijk vervaardigde, die in verschillende stukken van 2 à 3 ellen lengte gemakkelijk door twee man vervoerd kunnen worden, naar de plaats, waar men ze gebruiken wil. Zij worden dan daar ter plaatse door doelmatige en stevige verbindingen tot de gewilde lengte gebragt en voorts opgerigt. Op deze wijze geschiedt het tegenwoordig bij de zoogenaamde Russische stormladders, die veelal bij de oefeningen worden aangewend. Daarbij worden daarenboven steunstokken medegevoerd (lange staken in eenen vork eindigende), ten einde bij de ligte zamenstelling eenigen steun te geven. Somtijds ook heeft men er de technische troepen in geoefend, zulk een stuk ladder eerst tegen den te beklimmen muur op te rigten, dit te beklimmen, alsdan een tweede stuk daarop te voegen en zoo vervolgens tot men de gewilde hoogte bereikt heeft. De Russen (en naar hun voorbeeld de Pruissen) bedienen zich sedert de bestorming van Warschau 1831 ook van de stormladders tot het overtrekken van grachten. Zij worden alsdan als onderleggers over de gracht geworpen, door de steunstokken ondersteund en voorts met horden of planken bedekt, hetgeen bij de bestorming van veldwerken, dikwijls groot voordeel kan opleveren.

Stormpaal.

Zie Palissaad.

Stormpas.

Zie Pas.

Stormplank.

Eene plank van willekeurige grootte, waardoor ijzeren punten of lange spijkers gestoken worden en die als hindernis in bressen, waadbare plaatsen, enz. gebezigd wordt.

Stormram.

Een der voornaamste belegeringswerktuigen van de Ouden, ook bok genoemd. Zie Vestingoorlog.

Stormsoldij.

Buitengewone belooning (gratificatie), die de landsknechten en andere geworvene soldaten der 16de en 17de eeuw voor een' gewonnen veldslag of de bestorming eener stad genoten. In de 16de eeuw was doorgaans de bepaling dat met een' gewonnen veldslag of met eene gelukte bestorming de soldijmaand vol gere-
{==207==} {>>pagina-aanduiding<<}
kend werd, dus de soldij voor eene geheele maand bij voorbeeld uitbetaald werd, al waren op den dag van den veldslag slechts 14 of 20 dagen van de loopende soldijmaand voorbijgegaan, terwijl alsdan eene nieuwe soldijmaand ingetreden werd. Zie ook Soldij.

Stormvat.

Een vat met buskruid en andere brandbare stoffen gevuld, dat op de bestormers der bressen gerold werd.

Stormvlegel.

Een oud wapen, hebbende de gedaante van eenen gewonen dorsch-vlegel, doch aan het vooreinde van ijzeren punten voorzien.

Stormvrijheid.

Het eerste vereischte eener vesting; zij moet beletten dat de vijand de vesting door eenen stouten en schielijk voorlgezetten aanval kan veroveren of bestormen. Dit vereischte wordt verkregen door hooge muren of door breede, natte, ondoorwaadbare grachten.

Stormzak.

Een gewone linnen zak met buskruid gevuld, daarna omwoeld en in gesmolten verkitsel gedoopt en van eene verkapte buis voorzien. Volgens Collado (1586) werden zij door de Turken dikwijls gebruikt om in de vijandelijke schepen geworpen, deze in brand te steken. Bij het beleg van Grave liet Chamilly dergelijke zakken met drie handgranaten op het glacis op ongeveer 60 passen van den bedekten weg plaatsen, toen hij eenen storm verwachtte. Zij werden dan door een loopvuur ontstoken en deden eene verbazende uitwerking zoodat zes achtereenvolgende bestormingen daardoor afgeslagen werden. Ook bij het beleg van Ofen in 1686 bezigden de Turken dergelijke stormzakken.

Stormzeissen.

Een oorlogswapen, vroeger bij de verdediging der bressen gebruikelijk; hij was in eene regte rigting aan een' langen steel bevestigd.

Stortebed.

Zie Overlaat.

Storting

van het rad. Zie Voertuig.

Straatgevecht.

Zie Barrikaden.

Stradioten.

Zie Albanezen, Kavallerie.

Straffen.

Men kan alle militaire S., naar de wijze waarop zij voltrokken worden in dood-, lijf-, vrijheids- en eerestraffen verdeelen. Het doel van alle militaire S. is om den soldaat af te schrikken van pligtverzuim. Zij moeten dus zoodanig ten uitvoer gelegd worden, dat anderen, wien zulks ook betreft, daarvan iets zien. Zij moeten daarenboven de dienst zoo weinig mogelijk benadeelen, den gestrafte dus niet lang daaraan onttrekken, als hij het leger niet voor altijd moet verlaten en hare voltrekking moet ook niet den nasleep van het korps of het leger vergrooten. Eindelijk ligt het in den aard van de zaak, dat de militaire straf dadelijk op de misdaad moet volgen, hetgeen intusschen geheel van de militaire regtspleging (zie Justitie) afhangt. De Romeinen rekenden tot de gewone straffen, al degenen, die ongemak of hoon bevatten. Daartoe behoorden: geheele of gedeeltelijke inhouding der soldij, waarmede degenen bestraft werden, die dikwijls in dienst mankeerden; onthouding van spijs; verwijdering uit de tent, somtijds zoodanig dat de bestrafte buiten de legerplaats en zonder huisvesting op eenigen afstand van de winterkwartieren moest blijven en daar allerlei arbeid verrigten; eten in staande houding, terwijl de overigen zaten (cebum stantes caijere); bekleeding met een' witten kiel, waarin zij arbeiden of een geheelen dag voor het praetorium staan moesten; aan deze straf waren zelfs de centurionen in zoo verre onderworpen, dat zij zonder gordel voor het praetorium moesten staan (discincti); degradatie, waarbij zij in een minder korps verplaatst werden of vernederende diensten moesten verrigten; aderlating; verlies van den naam voor geheele legioenen; schandelijk ontslag. - Tot de strengere straffen werden gerekend: slagen met roeden of met den wijnstok (vite); geesseling en verkooping als

{==208==} {>>pagina-aanduiding<<}

slaaf, stokslagen tot dat de dood er op volgde (fustuarium) waarmede diefstal, desertie, meineed, enz. bestraft werden en waarbij de tribuun den veroordeelde met eenen staf aanraakte, waarna alle soldaten op hem aanvielen en met stokken en steenen doodsloegen; steeniging; onthoofding met den bijl; kruisiging en onthouding van een graf; dood door de zwaarden der soldaten, die den schuldigen doorstaken, door vuur of door wilde dieren. De onthoofding was de gewone doodstraf. Bij meerdere schuldigen werden de hoofden gestraft of wel men ging tot het decimeren over. Vergelijk Adan. Handbuch der römischen Altherthümer.
De doodstraf kan moeijelijk ontbeerd worden in eenen stand, waarin men den dood steeds voor oogen heeft. Zij wordt voltrokken met den bijl of het zwaard, met den kogel (fusilleren), met den strop (ophangen). Bijl en zwaard zijn niet aanbevelenswaardig omdat men daarbij eenen beul noodig heeft. Het hangen is eene onbetamelijke en walgelijke wijze om iemand naar de andere wereld te helpen; deze straf geldt dus ook voor eene onteerende doodstraf en wordt naar een algemeen aangenomen gebruik alleen voor spionnen, verraders, deserteurs naar den vijand, enz. gebezigd. Het fusilleren staat in het algemeen veel hooger in aanzien; bij sommige legers is dit de eenige erkende doodstraf en men maakt hierbij slechts het onderscheid, om degenen, die bij andere legers opgehangen worden, van achteren dood te schieten. Bij de landsknechten was eene bijzondere soort van teregtstelling, die met de lange spiessen (zie Spiesregt).
De overige lijf- en vrijheidsstraffen zijn in oorlogstijd ten allen tijde, deels naauw verbonden, deels met elkander in strijd geweest; de vrijheidsstraffen kunnen alle lijfstraffen vervangen, evenzoo de lijfstraffen een groot deel der vrijheidsstraffen, eindelijk kunnen zij met elkander verbonden worden. De volgende stellingen kunnen als volkomen bewezen beschouwd worden: a. waar lijfstraffen gewoon, vrijheidsstraffen zeldzaam zijn, kan men besluiten op eenen betrekkelijk geringen trap van beschaving bij het leger, niet altijd echter op eenen geringen trap van volksbeschaving, dit laatste slechts daar waar de conscriptie en de algemeene dienstpligtigheid bestaat en waar te gelijkertijd de lijfstraffen niet als volstrekt onteerend worden beschouwd. b. Waar de lijfstraffen geheel afgeschaft zijn, zal men de doodstraf veel meer moeten toepassen, dan daar waar zij bestaan. - In de nieuwere tijden zijn de volgende straffen voornamelijk toegepast: 1o. spitsroeden loopen. Deze straf heeft bij de Oostenrijkers nog het langst bestaan, terwijl zij bij de overige mogendheden reeds bij het begin onzer eeuw verviel. Het spitsroeloopen is uit de teregtstelling met de lange spiessen ontstaan. Men beweert, dat het door Gustaaf Adolf ingevoerd werd; zoo veel is zeker, dat de straf eerst bij het begin der 18de eeuw algemeen werd bij de Europesche legers, toen men na de algemeene invoering der staande legers niet gaarne soldaten verloor, waarvoor men handgeld betaald en die men gevormd had, terwijl men tevens voor de heffe des volks, waaruit de legers geworven werden, alle achting verloren had. In plaats van den soldaat ter dood te brengen, liet men hem door eene straat zijner kameraden loopen, die elk van eene roede voorzien waren en die ten getale van 100, 200, 300 opgesteld werden. De schuldige moest met blooten rug een, twee of meermalen door de straat loopen, waarbij ieder der soldaten hem eenen slag met zijne roede moest geven. Om te beletten dat het slagtoffer te spoedig liep, gingen eenige onder-officieren met gevelde en naar achteren gekeerde espontons voor hem uit, terwijl anderen hem op dergelijke wijze volgden. De tamboers sloegen daarbij een bijzonderen marsch. De officieren liepen heen en weer achter de straat om toe te zien dat een elk zijn pligt vervulde en niet alleen de straat gesloten hield maar ook behoorlijk sloeg. Deze gruwzame straf kon tot doodstraf gemaakt worden,

{==209==} {>>pagina-aanduiding<<}

als, zoo als wel bij zware misdadigers voorkwam, de delinquent verschillende dagen achter elkander door eene lange straat moest loopen. - Bij de ruiterij had men in plaats van deze straf het stijgriemen loopen, waarbij de stijgriemen de roeden vervingen. Met betrekking tot den nadeeligen invloed, die hierdoor op de gezondheid van den schuldigen werd uitgeoefend, leverde zoo als natuurlijk is niet alleen de ligchamelijke maar ook de zedelijke gesteldheid van den delinquent de meest verschillende uitkomsten op. Bij het spitsroedeloopen, was juist het voornemen, de doodstraf te vermijden, opdat men daardoor geene soldaten zou verliezen. - In den nieuweren tijd kan men met het spitsroeloopen alleen de tuchtiging met den knoet bij de Russen vergelijken, waarbij de schuldige op eene kar gebonden, door de straat wordt geleid, en de tuchtiging met de zoogenaamde kat (cat-à-nine-tails) bij de Engelschen, waarbij de delinquent staande aan eenen boom of ladder wordt gebonden. Men kan het bij de natiën, die nog dergelijke onwaardige straffen toepassen als een vooruitgang beschouwen, dat zij slechts na uitspraak van eenen krijgsraad kunnen gegeven worden; maar zeer veel beduidt die vooruitgang toch niet. Op onderofficieren en edellieden werd de straf der spitsroeden nooit toegepast, tenzij zij eerst gedegradeerd of van hunnen adel vervallen verklaard waren. Toen op het einde der 18de eeuw Pruissen zijn deel van Polen overnam en daarbij tevens eene menigte zoogenaamde edellieden, waaruit het onmogelijk was officieren te maken, daar zij op eenen lageren trap van beschaving stonden dan de gewone soldaten, vormde het daaruit een afzonderlijk regiment Towarszijsze, waarbij de straf der spitsroeden niet mogt toegepast worden. 2o. De stroppade of strappe-corde. Hierbij werden den veroordeelde de armen achter op den rug aan de polsen te zamen gebonden; een koord werd hieraan bevestigd en liep door eene katrol. De delinquent werd daaraan opgeheschen en naarmate der zwaardere of ligtere straf liet men hem van zekere hoogte vallen, zoodanig dat hij met eenen schok aan de armen bleef hangen, zonder den grond te bereiken. 3o. Stok- en klingslagen. Deze werden vroeger disciplinair toegepast; elk onderofficier had zijn hazelaarstok, de officier en soms de sergeant-majoor zijn' Spaanschen rotting, om daarmede naar willekeur slagen uit te deelen. In Oostenrijk was het nog in het begin der 18de eeuw aan den generaal veroorloofd, aan de subalterne officieren van zijn regiment ‘in de eerste drift’ eenige slagen te geven. Overigens mogten niet eens onder-officieren, jonkheeren en edellieden die soldaat waren, met den stok onthaald worden, wel echter met de vlakke kling, welke uitdeeling dan in den regel door den adjudant geschiedde. De algemeene toepassing der straf van stok- en klingslagen schijnt zich van Pruissen over de geheele beschaafde wereld verspreid te hebben, waar zij ten tijde van den ouden Dessauer overal het burgerregt verkregen had. Intusschen werden zij toen ter tijde slechts als welmeenende wenken beschouwd, waarbij niemand iets kwaads dacht en die ten doel hadden de opmerkzaamheid op kommando's en andere zaken zonder veel woorden op te wekken. Eerst later, voornamelijk onder Frederik den Grooten veranderde dit, en een dierlijk afrossen kwam in de mode, dat tot op onze eeuw bestaan heeft. In Frankrijk verhief zich een algemeen misnoegen tegen het slaan, toen St. Germain onder zijn bestuur niet eens de stokslagen, maar alleen de voor aanzienlijker gehouden klingslagen in het Fransche leger wilde invoeren. - Toen na den ongelukkigen oorlog in 1806 en 1807 Pruissen zijn leger in geheel nationalen zin reorganiseerde, werden hier de stok- en klingslagen in het algemeen geheel afgeschaft en de eersten slechts bijbehouden voor de zoogenaamde tweede klasse van den soldatenstand, uit manschappen bestaande, die door misdrijven, dronkenschap, enz. hunne algemeene soldatenregten verloren hadden. Dit voorbeeld is bij alle overige Duitsche

{==210==} {>>pagina-aanduiding<<}

staten langzamerhand gevolgd; na de reactie echter die op de woelingen der jaren 1848 en 1849 volgde, kan men daar in zekere kringen den lust tot wederinvoering der stokslagen duidelijk bemerken. 4o. Indien men van lijfstraffen spreekt, dan verstaat men daardoor gewoonlijk eene ligchamelijke tuchtiging; intusschen zijn er zeker nog andere soorten van lijfstraffen, die den soldaat gevoelig onaangenaam zijn, die echter nergens voor onteerend gehouden worden en wier opname in het register der militaire straffen in den wijdsten zin van het woord, des te meer aanbeveling verdient, daar men in den oorlog van vrijheidstraffen slechts een zeer beperkt gebruik kan maken en dat nog wel onder zeldzaam voorkomende omstandigheden. Daartoe rekenen wij werktoeren in arsenalen en magazijnen, bij den vestingbouw, het dragen van verschillende geweren op marsch bij de infanterie, het marcheren en het dragen van den zadel bij de kavallerie; het onthouden van zekere levensbehoeften, zoo als tabak, sterke dranken voor een bepaalden tijd of de levering van minder goede levensbehoeften, dan de overige soldaten ontvangen, middelen waarvan de Romeinen een zeer uitgestrekt en verstandig gebruik maakten. Een reglement over de toepassing van deze straffen zou echter met zeer veel omzigtigheid moeten opgesteld worden; zoo zoude men bijv. bij de toepassing van de straf van gedwongen arbeid, daarop moeten letten, dat zekere werkzaamheden waartoe men in oorlogstijd somwijlen geheele troepenafdeelingen moet bezigen, voor den soldaat niet bepaald hatelijk worden; bij het onttrekken van levensmiddelen zoude men daarop moeten letten, dat dit niet zoo ver gedreven kon worden, dat de gezondheid van den soldaat daaronder leed. Maar zooveel is zeker, dat op dit gebied nog zeer nuttige instellingen voor de krijgsdienst gemaakt kunnen worden. 5o. Eene soort van thans verouderde lijfstraffen verbindt met hunne eigenaardigheid ook die der bespottelijkheid. Daartoe behoort o. a. het rijden op het houten paard of op het kanon (bij de artillerie) waarbij dan somtijds de delinquent nog met kogels aan de voeten bezwaard werd; een ruiter werd in plaats daarvan aan een' houten paal gebonden; verder de vedel, eene plank met insnijdingen voor den hals en de polsgewrichten, welke de delinquent met de genoemde deelen daarin bevestigd gedurende verschillende uren, op eene bepaalde plaats, bijv. voor de hoofdwacht ronddragen moest. De dubbele vedel was op deze wijze voor twee personen ingerigt en werd voornamelijk gebezigd tot bestraffing der soldatenvrouwen, die twist met elkander hadden en nu dien twist in eene zeer ongemakkelijke, doch hoogst belagchelijke wijze in het instrument konden voortzetten.
De vrijheidsstraffen, die thans zeer gebruikelijk zijn, hebben even als alle anderen hare graden. Het kamerarrest wordt door den bestraften in zijne woning gehouden en wordt hoofdzakelijk op officieren toegepast. Voor de onderofficieren en manschappen is het arrest, hetzij stadsarrest of kwartierarrest, waarbij zij de stad of het kwartier niet mogen verlaten, strafkamer of policiekamer, waarbij zij, indien zij geen dienst te verrigten hebben, in een bijzonder lokaal worden opgesloten, provoost en cachot of gat, die verzwaard kunnen worden door gedeeltelijke onthouding van levensmiddelen en door sluiting in de boeijen, zoo als bij ons plaats vindt of op latten, waarbij de man in een eng en laag vertrek wordt opgesloten, welks vloer met scherpe latten voorzien is en waarin hij niet regtop kan staan, enz. Indien de vrijheid voor langeren tijd ontnomen wordt, wordt de man met detentie gestraft, die in een verzekeringshuis ondergaan wordt. Bij andere legers heeft men in plaats daarvan vestingarrest. De veroordeelden van dien aard worden daar in strafkompagniën of kompagniën van discipline in vestingen vereenigd, gekazerneerd en tot arbeid in de vestingen gebezigd. Voor zware misdrijven of mis-
{==211==} {>>pagina-aanduiding<<}
daden heeft men de vervallen verklaring van den militairen stand en de straf van den kruiwagen, in andere landen de galijen of de zoogenaamde bouwgevangenis. Bij deze laatste soort van straf krijgen de veroordeelden eene bijzondere kleeding; zij worden tot zware, onzuivere en vernederende diensten gebezigd en zoo slecht verpleegd, als mogelijk is, zonder hen geheel krachteloos te maken. Zij staan onder gestadig opzigt van wachten, zoowel in de gevangenis als bij den arbeid. - De officieren worden gestraft met kamerarrest met of zonder acces, met arrest in de provoost en in andere legers ook met vestingarrest, waarbij zij op hun woord van eer tot den omtrek van zekere vesting beperkt zijn of ook wel opgesloten worden en slechts op bepaalde uren en onder geleide hun verblijf mogen verlaten.
De eerestraffen dragen het kenmerk van bloote vermaningen of van werkelijke eerloosmaking; tusschen deze beide uitersten bestaat een groot aantal tusschensporten. De eerestraffen van de eerste soort voor onder-officieren en manschappen zijn vermaningen, het marcheren, afgezonderd van den troep of met de kolf in de hoogte, enz., die der tweede soort zijn verplaatsing in de tweede klasse, waar deze bestaat, verlies van ridderorders of eereteekens, verwijdering uit den soldatenstand, aanspijkeren van den naam aan de galg - dit laatste bij sommige legers voor deserteurs of voortvlugtige misdadigers. Bij onder-officieren komt hierbij de degradatie. Voor officieren zijn de eerestraffen vermaningen, hetzij onder vier oogen, met of zonder vermelding in de dagorde of voor het vereenigde officierskorps, het ontslag uit de dienst, het passeren bij bevordering of de cassatie, eenvoudig of met verklaring van inhabiliteit (onbekwaamheid) of infamie. De degradatie wordt op officieren slechts in Rusland toegepast. Het verlies van ridderorden en eereteekens kan alleen met cassatie gepaard gaan. Het straffen der soldaten met geldboeten kan alleen daar geschieden, waar zij eene soldij ontvangen, die meer dan voldoende is om in de gewone levensbehoeften te voorzien en waar men er op rekenen kan, dat zij een eigen vermogen bezitten. Bij de Romeinen waren de geldstraffen zeer gebruikelijk: zij werden toegepast in de gedaante van kortingen op de soldij en droegen dan het kenmerk van onthouding van sommige behoeften. In onzen tijd zijn zij op die wijze niet meer in gebruik; daarentegen bestaat nog de verbeurdverklaring van goederen bij desertie; op de meeste plaatsen is zij echter niet volkomen, maar is er een maximum bepaald, waarmede de schuldige kan gestraft worden.
Bij de marine zijn de straffen in de hoofdzaak dezelfde als bij de landmagt; in het algemeen kan men zeggen, dat strengere straffen daarbij meer toegepast worden dan bij de landmagt, hoewel de geest des tijds daarin ook veel verzacht heeft. De eigenaardige straffen, die bij onze marine nog toegepast kunnen worden zijn het kielhalen en het van de raa vallen, het laarzen en het slaan met handdaggen, vroeger bridsen genoemd. De straf van kielhalen wordt uitgevoerd, door den veroordeelde in het water te werpen onder de kiel van het schip door te halen; dit kan één, twee of driemaal geschieden. In vroeger tijden werd die straf ook wel als doodstraf gebezigd, waarbij men dan den delinquent tegen de kiel trok, zoodat zijn hoofd verpletterd werd. De straf van het vallen van de raa wordt uitgevoerd, door den veroordeelde zittende en gebonden, van de grootte raa in het water te laten vallen en hem dadelijk weder op te hijschen en kan insgelijks één-, twee- of driemaal geschieden. Beide deze straffen gaan steeds gepaard met laarzen; dit bestaat daarin dat den veroordeelden na uit het water te zijn opgehaald slagen op de broek worden toegebragt met een eind oud touw van 24 garens op streng. De straf van slagen met handdaggen wordt uitgevoerd door het toebrengen

{==212==} {>>pagina-aanduiding<<}

van niet meer dan zestig slagen op den rug en op de broek, met een eind oud touw ter dikte van niet meer dan 12 garens op streng,
Alle militaire straffen worden hetzij disciplinair of door een regterlijk vonnis opgelegd; op de eerste wijze alleen de ligte straffen. De reglementen bepalen welke straffen door en aan de verschillende rangen kunnen opgelegd worden. Zie verder Discipline, Justitie.

Strafkompagnie.

Hetzelfde wat bij ons het depot van discipline is. Zie Discipline.

Strand.

Zie Wateren.

Stratageem.

Zie Krijgslist.

Strategen.

Bij de Grieken gaf men dezen naam aan alle generaals en aan die hoogere officieren, die op den dag van eenen veldslag even als de generaal-adjudanten van den nieuweren tijd ter beschikking van den opperbevelhebber gesteld werden, om de taktische bewegingen en het gevecht van afzonderlijke korpsen te leiden. In Athene koos men jaarlijks tien S., waarvan echter slechts het noodzakelijk geacht aantal mede te velde trok. Het opperbevel wisselde dagelijks onder hen af, wat slechts het gevolg van het wantrouwen tegen de generaals was en wat het uitvoeren van eenig groot oorlogsplan onmogelijk maakte. In Sparta waren minder S. met meer en langduriger gezag; zij moesten echter hunne oorlogshandelingen steeds verantwoorden.

Strategie.

Het eenige werkingsmiddel van den veldheer is het gevecht, hetzij dat hij daardoor den vijand werkelijk tracht te vernielen, hetzij, dat hij door de bedreiging daarmede den vijand dwingt eene stelling te verlaten, eenen anderen weg te volgen, dan hij onder andere omstandigheden zoude gedaan hebben. In dat laatste geval was het mogelijke gevecht, waarmede de veldheer bedreigde, dat de vijand echter vermijden wilde, de oorzaak van diens handelingen. De veldheerkunst zoude alzoo eene leer der gevechten zijn (zie Krijgskunst). Als zoodanig scheidt zij zich echter al zeer spoedig in twee deelen, namelijk eene leer van de leiding van het gevecht op het slagveld en eene leer van het gebruik, dat men van de gevechten maken moet, om den veldtogt tot een gelukkig einde te brengen of van de verhouding der gevechten tot den veldtogt. De eerste (gevechtsleer) strekt zich uit over de ruimte van het slagveld en den dag waarop de veldslag plaats heeft, en de laatste (operatieleer) over de ruimte van het oorlogstooneel en den geheelen duur van den veldtogt. Gene geeft de handelwijze op, die men in het gezigt van den vijand moet volgen, deze echter leert op het oorlogstooneel het juiste punt te vinden, waar men met voordeel slag kan leveren en den juisten tijd, waarin men het doen kan, daar deze plaatselijke en bepaalde punten meermalen in eenen veldtogt kunnen voorkomen. De ontmoeting op het slagveld heeft plaats door zoo lang te marcheren tot dat men den vijand ontmoet of wel door stil te staan, tot dat de vijand genaderd is; dus door bewegingen op het oorlogstooneel (marschen) of wel stilstand op bepaalde punten van het oorlogstooneel (stellingen). Beiden vereenigd noemt men operaliën (zie Operatiën). De afwezigheid van beweging, de stilstand valt in meer uitgestrekten zin ook onder het begrip van beweging. Op deze verdeeling der veldheerkunst in twee deelen komen nu in de hoofdzaak alle schrijvers over die kunst terug, hoewel langs verschillende wegen. De wetenschap nu heeft altijd gaarne voor hare onderdeelen benamingen uit eene doode taal, vooral nit de Grieksche afgeleid, om het denkbeeld dat zij wilde uitdrukken voor alle verwarring, die uit het gebruik eener levende taal kon ontstaan, te behoeden. In de kunsttaal der krijgswetenschap bestaan reeds sedert den bloeitijd der Grieken twee woorden: strategie en taktiek. Strategie wil letterlijk zeggen veldheerkunst, taktiek daarentegen opstellingskunst. En in dezen zin namen de Grieken ze ook op, in het gewone ge-
{==213==} {>>pagina-aanduiding<<}
bruik verstonden zij door taktiek, datgene wat wij exerceerkunst noemen; een tacticus was bij hen een exerceermeester. Taktiek was dus slechts een deel der S. zoo als Xenophon dit dikwijls zegt, hoewel hij toch door taktiek niet alleen de exerceerkunst in engeren zin verstond, maar ook de kunst om de wapens van een leger doelmatig naast en achter elkander te plaatsen en van eene dier opstellingen tot eene andere over te gaan. Toen in den nieuweren tijd met de overige wetenschappen ook de oude krijgswetenschap herleefde en tot grondslag der nieuwere gebezigd werd, werden ook de woorden strategie en taktiek meer of minder juist gebruikt, maar in den regel zoo, dat door strategie het hoogere, meer algemeene, door taktiek het mindere, bijzondere verstaan werd. De eerste, die de behoefte gevoelde de veldheerkunst in een wetenschappelijk geheel afgesloten stelsel te brengen, Von Bülow, verdeelde de veldheerkunst in de twee hierboven genoemde deelen en hij gaf nu aan de leer der operatiën den naam van strategie, aan de gevechtsleer den naam van taktiek; hij plaatste dus eensklaps naast elkander, wat tot nog toe boven elkander gestaan had. Alle latere schrijvers over de veldheerkunst, Jomini, Clausewitz, Willesen, enz. hebhen die deelen met hunne benamingen behouden, hoewel zij voor het onderscheiden dier deelen verschillende kenteekens en verschillende afleidingen daarstelden. Bülow verklaarde de taktiek als de kunst der oorlogsbewegingen, die den vijand tot voorwerp, de strategie als de kunst der oorlogsbewegingen, die den vijand tot doel, maar niet tot voorwerp hebben of ook de taktiek als de kunst der oorlogsbewegingen die binnen, de strategie als de kunst der bewegingen, die buiten den gezigtskring des vijands voorvallen. Jomini rekent tot de strategie alles wat betrekking heeft op het oorlogstooneel en noemt taktiek, de kunst op het terrein slag te leveren; Clausewitz zegt: de taktiek houdt zich bezig met den aard van het afzonderlijke gevecht, de strategie met het gebruik van het gevecht en de verbinding der gevechten tot bereiking van het oorlogsdoel. In weerwil van dit schijnbare verschil der uitlegging, stemmen dus, zoo als men gemakkelijk kan inzien, in de hoofdzaak allen daarin overeen, dat strategie - leer der operatiën, taktiek - gevechtsleer beteekent.
Zoo als uit het voorgaande blijkt, stemmen de woorden volstrekt niet overeen met den zin, dien men daaraan wil hechten. Dit beduidt op zich zelve weinig, - men kan ook wel een niet geheel juist woord, tot aanduiding eener zaak bezigen, indien men dan die beteekenis slechts gestadig en streng volhoudt. Dit is nu evenwel bij het woord taktiek in het geheel het geval niet; men gebruikt het veeleer, buiten de beteekenis der gevechtsleer, ook in de oorlogstaal in het algemeen in zijne eigenlijke beteekenis, als opstellingskunst. En dit is nu in het geheel niet vreemd. Want eensdeels is het duidelijk, dat de opstellingskunst alleen in het gevecht niet voldoende is; anderdeels heeft men ook over den marsch, ver van elk gevecht, in het bivouac eene zekere orde, die slechts gedeeltelijk, niet geheel afhangt van de eischen voor het gevecht, waartoe men mogelijk uit het gevecht of uit het bivouac moet overgaan. De opstellingskunst (taktiek in zijne eigenaardige beteekenis) is dus niet voldoende voor het gevecht, terwijl zij zich aan den anderen kant verder dan het gevecht uitstrekt; er is niet alleen eene taktiek der gevechten, maar ook eene taktiek der marschen en der legerplaatsen. Daar het woord taktiek nu eens voor gevechtsleer, dan weder voor opstellingskunst gebezigd wordt, zoo ontstaat natuurlijkerwijze verwarring, welke men niet voorkomt, veeleer vermeerdert, als men, zoo als gebeurd is, eene hoogere en eene lagere taktiek onderscheidt. Het beste is de deelen der veldheerkunst leer der operatiën en leer der gevechten te noemen, - de taktiek echter in hare eigenlijke beteekenis als opstellingskunst te begrijpen en als eene hulpwetenschap der veldheerkunst te beschouwen. Grieksche woorden voor leer der opera-
{==214==} {>>pagina-aanduiding<<}
tiän en leer der geveehten, zal men gemakkelijk kunnen vinden, als men ze volstrekt niet ontberen kan.
Bronnen: Lloyd. Abhandlung über die allgemeinen Grundsätze der Kriegskunst; Berenhorst. Betrachtungen über die Kriegskunst; Bülow. Geist des neueren Kriegssystems; Jomini. Précis de l'art de la guerre; Clausewitz. Vom Kriege (in het Nederl. vertaald door Brouwer); Willesen. Theorie des groszen Krieges; Aartshertog Karl. Grundsätze der Strategie; Von Theobald. Strategische Studiën; V. Xylander. Die Strategie und ihre Anwendung; Wagner. Grundzüge der reinen Strategie; Von Theobald. Die Lehre vom Kriege; Von Decker. Werkdadige Strategie (vertaald door Rijneveld). Okouneff. Mémoire sur les principes de la stratégie.

Stratopedica.

Legerkunde.

Streekhoudend.

Zie Inschieten.

Streep.

Zie Maten.

Strelitsen.

Lijfwacht der Russische Czaar's, in de 16de eeuw opgerigt. Even als de Janitsaren vormden de S. allengs eene magt in den staat, terwijl om in hunne voorregten te deelen, er zich verschillende personen in lieten opnemen, die nooit krijgsdienst verrigtten. Peter de Groote bevrijdde zich reeds in 1677 grootendeels van deze Russische Praetorianen, zoo als later sultan Mahmud van de Janitsaren door afdanking, doodstraffen en verbanning. Hunne vernietiging werd in 1705 voltooid. Hun naam beteekent schutter (van Strelia, pijl).

Streng arrest.

Zie Straffen.

Strengen.

Zie Bespanning.

Strijdbijl, Strijdhamer, Strijdknods.

Oude wapens vooral in de middeleeuwen gebruikelijk en wier vorm genoegzaam door het wortelwoord wordt aangewezen.

Strijdkrachten.

Door deze uitdrukking zoude men alles kunnen verstaan wat tot de oorlogvoering kan gebezigd worden. Het spraakgebruik brengt evenwel mede, dat men door S. alleen de werkzame en beweegbare oorlogsmiddelen verstaat, bijgevolg de legers, de landweer, de landstorm, de volkswapening.

Strijdwagens.

De oude volken kenden twee soorten van strijdwagens. De eene soort diende slechts om de strijders in het gevecht sneller te vervoeren, waarop zij bij het ontmoeten van den vijand, hetzij den wagen verlieten of ook van daar streden. De tweede soort moest den vijand door haar inbreken in zijne slaglijn zelf nadeelen toebrengen, zoo als de sikkelwagens (zie Sikkelwagens).
De S. van de eerste soort, zoo als men ze bij de Grieken in hunnen heldentijd vindt, vervingen de latere ruiterij en de dragonders, die van de tweede soort komen vooral bij de Oostersche volken voor en vervulden meer de taak van onze tegenwoordige artillerie dan die van onze kavallerie. In de middeleeuwen en in het begin van den nieuweren tijd bezigde men dikwijls gewone of bijzonder ingerigte wagens, om daaruit verschansingen zamen te stellen, die den vijand moesten tegenhouden terwijl hij van daar tegelijkertijd bestookt werd. Op deze wijze gebruikten de Hussiten hunne wagens, de Vlamingen in de vrijheidsoorlogen der 14de eeuw de ribaudequins of volderskarren, die zij met geschut bezetten. Pedro Navarra de Spaansche veldheer paste in den slag van Ravenna in 1512 nog eene geheel dergelijke inrigting toe.

Strijken.

1o. Achterwaarts roeijen zie Roeijen. 2o. De vlag S., kenteeken dat een schip buiten gevecht gesteld is en zich aan den vijand overgeeft.

Strijker.

Zie Buskruid.

Strijklijnen.

Zie Bastion.


{==215==} {>>pagina-aanduiding<<}

Strijkvuur.

Gelijkluidend met enfileerschot.

Strikriemen.

Zie Paardentuig.

Stroo.

Zie Fourrage.

Strooisel.

Zie Stal.

Stroom.

Zie Wateren.

Stroomanker.

Zie Anker.

Stuk.

Gelijkluidend met vuurmond.

Stukkenvuur.

Zie Vechtwijze.

Stukpoort.

Zie Poort.

Stukrijder.

Zie Bespanning, Trein.

Stuurboord, Stuurboordkwartier.

Zie Boorden.

Stuurkompas.

Zie Kompas.

Stuurrad, Stuurrepen.

Zie Roer.

Suatiesluis.

Gelijkluidend met uitwateringssluis. Zie Sluis.

Subalterne officieren.

Zie Officieren.

Subcenturione.

Zie Legioen.

Subject.

Zie Operatiën.

Subordinatie.

Ondergeschiktheid, gehoorzaamheid in dienst der ondergeschikten aan hunne meerderen in de militaire hierarchie; zij is de grondslag van de krijgstucht (zie Krijgstucht). Het tegendeel van de S. is de insubordinatie, tot welke laatste zich hoofdzakelijk de meeste militaire misdaden (zie Misdaden) en misdrijven laten terugbrengen.

Subsidiën.

Hulpgelden, die een staat aan een' anderen betaalt voor troepen, die deze tot zijne ondersteuning of tot gemeenschappelijke oorlogvoering op de been brengt. De wederzijdsche verpligtingen worden daarbij door subsidie-verdragen vastgesteld. Engeland vooral heeft zeer dikwijls S. aan staten van het vaste land betaald, eensdeels om deze over te halen tot deelneming aan den oorlog, indien zij uit een finantieel punt weinig lust daarin toonden, anderdeels omdat het voor dat land gemakkelijker was geld te leveren, dan aanzienlijke legers op de been te brengen, terwijl het eene ware noodzakelijkheid was, zulke legers te onderhouden, die dan ook uit hun eigene land voltallig gehouden moesten worden. De staat, die zonder beslissende eigene belangen deelneemt aan eenen oorlog alleen om de subsidiën, die hij verkrijgt, zal altijd bedrogen zijn. Hij zal voor betrekkelijk weinig geld veel moeten doen, des te meer, naarmate hij zelf meer aan de slagen des vijands is blootgesteld, terwijl de betalende bondgenoot op grooten afstand in volle zekerheid toeziet. Dikwijls geraakt de staat, die S. ontvangt in eene zekere, somtijds hoogst ongepaste afhankelijkheid van hem die betaalt. Deze wil ook eene stem hebben in hetgeen er gedaan moet worden en gaan de zaken niet naar wensch, dan doet hij veelal aan dengene, dien hij betaalt hoogst onaangename verwijten.

Suite.

A la suite voeren, een officier boven de formatie bij een troepengedeelte indeelen, waarbij al dan niet het oogmerk kan bestaan, hem later daarbij in de strekte op te nemen.

Syntagme.

Zie Phalanx.

Szarawaden.

Dit woord, dat veelal verminkt voorkomt als Carawaden, Charawarij, enz. is de naam van de rijbroek der Pruissische huzaren uit de vorige eeuw; zij was zeer eng, van laken en werd over de lederen broek getrokken, waaraan zij vastgeknoopt werd, zoodanig, dat de man toch op de lederen broek zat. De Hongaren en Slaven geven in het algemeen dien naam aan de rijbroek.




{==216==} {>>pagina-aanduiding<<}

T.

Tak

van eenen mijngang. Zie Mijn.

Takel.

Zie Gijntuig.

Taktiek.

De T. leert hoe men de troepen moet stellen, bewegen en in het gevecht brengen met inachtneming van hunne bijzondere eigenschappen, van de bestaande omstandigheden en van het te bereiken doel. De troepen onderscheiden zich volgens hunne eigenschappen in de drie hoofdwapens: infanterie, kavallerie en artillerie. Een dier wapens kan onmogelijk eveneens opgesteld worden als het andere, omdat ieder dier wapens uit andere bestanddeelen is zamengesteld. Men moet dus eerst eene taktiek der infanterie, eene T. der kavallerie, eene T. der artillerie hebben. Ieder van deze moet weder in drie hoofddeelen onderscheiden worden, daar de troepen in den oorlog onder drie verschillende omstandigheden kunnen voorkomen, namelijk in het gevecht, op marsch en in rust. Men verkrijgt dus eene gevechtstaktiek der infanterie, eene marschtaktiek en eene kamp- of legertaktiek der infanterie, eveneens voor de beide andere wapens de kavallerie en de artillerie.
Het geheel eener wapensoort van een leger is in een aantal kleinere ligchamen ingedeeld, van welke men aanneemt, dat zij in den regel onder het kommando van hunnen aanvoerder vereenigd blijven, die men dus als de eenheden dezer groote zamenwerkende massa beschouwt en die door het taalgebruik met den naam van taktische eenheden bestempeld worden. Nog tegenwoordig is voor de infanterie het bataillon, voor de kavallerie het eskadron (of het regiment), voor de artillerie de batterij de taktische eenheid. Wanneer de taktische eenheid geschikte formatiën voor verschillende omstandigheden heeft, dan zal men ook grootere troepenkorpsen op diezelfde wijze kunnen opstellen. Men kan eene taktische eenheid als zelfstandig beschouwen en daarom ook eene afzonderlijke taktiek voor haar vaststellen. Deze, die in de exercitiereglementen der verschillende legers vervat is wordt elementaire taktiek genoemd en zoude nog duidelijker met den naam taktiek der taktische eenheden kunnen bestempeld worden; men kan dan van haar onderscheiden de T. van grootere afdeelingen van hetzelfde wapen (brigadetaktiek). Hoewel men even goed eerst de brigadetaktiek kan vaststellen en daaruit de elementaire taktiek kan afleiden als omgekeerd, zoo is het toch klaarblijkelijk, dat beiden in een innig verband staan, de eene afhankelijk is van de andere en de brigadetaktiek eenige bepalingen moet opnemen, die de elementaire taktiek kan missen.
Gaat men nu eene schrede verder, dan bespeurt men dat de verschillende wapens volstrekt niet bestemd zijn om altijd ieder afzonderlijk te handelen, dat zij veelmeer elkander moeten ondersteunen en zich daarbij wederzijdsch versterken en niet hinderen of storen moeten. Daaruit volgt dat men ook formatiën, vooral voor het gevecht moet daarstellen, voor de verbonden wapens en zoo komt men tot de taktiek der verbondene wapens (divisie-taktiek). Deze wordt weder even goed als de elementaire en brigade-taktiek in drie deelen namelijk eene gevechts-, eene marschen eene legertaktiek onderscheiden, daar men uit de legerplaats en op marsch dadelijk de geschiktste gevechtsformatie moet kunnen aannemen.
De taktiek moet allereerst voor ieder wapen afzonderlijk en voor de verbondene wapens de formatie vaststellen voor de verschillende toestanden in het gevecht, op marsch en in de legerplaats en hetgeen daarbij in acht moet genomen worden, waarbij nu deze, dan weder gene omstandigheid van overwegenden invloed is. Zij

{==217==} {>>pagina-aanduiding<<}

moet daarna den werkkring der wapens naar hunne eigenaardigheden, de beweging, dekking der troepen tegen het weder, tegen het vijandelijke vuur en oog bepalen. Daar men voor verschillende toestanden ook verschillende formatiën noodig heeft (zie Formatiën), zoo volgt daaruit van zelf, dat de T. zich niet vergenoegen kan met deze vast te stellen, maar dat zij ook de middelen aan de hand moet geven, waardoor men van de eene formatie tot de andere kan overgaan, hetgeen door de formatieveranderingen (zie Evolutie) geschiedt.
Eenige dezer formatiën nu, kunnen even goed in beweging zijnde als op de plaats toegepast worden: terwijl eveneens evolutiën zoowel op de plaats als in marsch in eene bepaalde rigting kunnen uitgevoerd worden. De taktiek moet dus noodzakelijkerwijze deze beide momenten, de stilstand en de beweging van het geheele troepenkorps, welks handelingen zij voorschrijft, in aanmerking nemen. Al verder moet men tot het gebied der T. rekenen de draagwijze en behandeling der wapens, benevens de veranderingen, welke daarin plaats grijpen, dewijl de formatie in het naauwste verband staat met het gebruik der wapens en deze geheel anders gedragen worden als zij vervoerd en niet gebruikt worden, dan als zij in werking moeten komen (zie Handgrepen, Bediening der vuurmonden, Vuur).
Het is duidelijk, dat men algemeene wetten voor de taktiek kan daarstellen, daar de omstandigheden, waarin eene troepenafdeeling komen kan, zich duizende malen herhalen en dat men uit die wetten dan ook taktische regels kan afleiden, die men in zekere normale vormen kan uitdrukken. Men heeft dan de zamenstelling dezer normale vormen en het wetenschappelijk stelsel waarin zij gebragt worden, somtijds zuivere taktiek genoemd en haar eene toegepaste taktiek tegenovergesteld. Men regtvaardigt de uitdrukking zuivere taktiek daarmede, dat men hare regels enkel uit den aard der wapens afleidt en daarbij niet op de bijzondere omstandigheden, die zich in den oorlog kunnen voordoen, let, hoofdzakelijk ook het terrein buiten rekening laat, terwijl nu de toegepaste taktiek al die zaken in overweging moet nemen en het gebruik der verschillende vormen, in het afgetrokkene beschouwd, in de bijzondere omstandigheden van den oorlog moet onderwijzen. Een ieder kan ligtelijk inzien, dat dit geene voldoende reden is om de wetenschap te verdeelen; want inderdaad kan men geene normale vormen in het afgetrokkene beschouwen, indien men daarbij niet het stelsel van de verschillende gevallen en omstandigheden, die zich in den oorlog kunnen opdoen, waaronder ook de terreinsgesteldheid behoort, in aanmerking neemt. Is de zuivere taktiek werkelijk als een afzonderlijk gedeelte der wetenschap behandeld, dan kan de toegepaste taktiek niets anders zijn, dan eene soort van verzameling van voorbeelden, die de verschillende gevallen opsomt en de gedragsregelen daarbij beschouwt. Op deze wijze wordt zij iets zeer onvolledigs, zoo als elke, ook de beste verzameling van voorbeelden en kan zoodoende alles bederven, wat de zuivere taktiek gedaan heeft, indien zij de bijzondere gevallen al te bijzonder maakt en zich het voorkomen geeft van algemeene grondregels daar te stellen, terwijl zij toch inderdaad slechts de meening van den schrijver uitdrukt over de gedragsregelen in een zeer bijzonder geval, op een zeer bijzonder terrein, dat hem duidelijk en goed afgeteekend voor den geest zweeft. De afscheiding van zuivere en toegepaste taktiek heeft echter nog eene diepere beteekenis, namelijk dat de beide denkbeelden, die het woord taktiek in de hedendaagsche militaire taal voorstelt, leer der stellingen en leer der gevechten al te veel met elkander verward worden. Dit is de reden, dat in de zuivere T. de normale vormen alleen uit de gevechtsbetrekkingen en voor deze worden daargesteld en dat dan de schrijver zijn tweede gedeelte, de toegepaste T., alleen als een gemakkelijk middel beschouwt, ook de

{==218==} {>>pagina-aanduiding<<}

kampen en marschen, waarvoor taktische vormen even onontbeerlijk zijn als voor het gevecht, te behandelen en te beschouwen. Eenige schrijvers over de T. hebben ook gevoeld, dat zij door het buiten rekening laten van al het mogelijke wat juist van belang is, voor de zuivere T. hoegenaamd niet konden winnen en hebben daarvoor eenen anderen naam elementaire taktiek uitgevonden, zonder dat daarom aan de zaak iets veranderd is. De verwarring wordt daardoor veeleer vermeerderd, daar elementaire taktiek zoo als wij hierboven gezien hebben, ook in eene andere beteekenis gebezigd wordt.
Zoowel als elk wapen zijne eigene T. heeft, zoo bestond ook in elk tijdperk eene bijzondere T. De taktiek heeft dus eene geschiedenis, die een aanzienlijk gedeelte van de geschiedenis van het krijgswezen uitmaakt. De voorvallen, die voor de geschiedenis der T. de voornaamste beteekenis hebben, zijn de verandering der wapens ten gevolge van nieuwe uitvindingen, de organisatie der legers, namelijk de verhouding, waarin de wapens, volgens hunne soort en sterkte, daarin voorkomen, de staatkundige en maatschappelijke toestand der tijdperken, in zoo ver zij niet alleen eenen invloed uitoefenen op de bewapening en de organisatie der legers, maar ook de betrekking van den krijgsman tot den staat en het volk bepalen, eindelijk de beschaving en ontwikkeling der staten in alle rigtingen. Men kan het voornaamste geschiedkundige in die opzigten deels bij de afzonderlijke wapens, deels in de artikelen Slagorde en Vechtwijze vinden.
Bij hetgeen tot hiertoe gezegd is, hadden wij hoofdzakelijk de T. der legers in het oog. Even als voor deze bestaat er ook eene T. voor afzonderlijke schepen, voor eskaders, voor geheele vloten, de zeetaktiek. Zij scheidt zich even als de taktiek voor de landmagt in eene T. voor de afzonderlijke bestanddeelen, dat hier de schepen zijn en in eene T. voor grootere afdeelingen, vereenigingen van schepen. Even als de T. van de landmagt bevat zij drie hoofd afdeelingen al naarmate den toestand der schepen, of zij in het gevecht, op marsch of in rust (in havens en op reede) zijn. Voor deze toestanden moet zij even als de T. der landmagt, de stellingen, de evolutiën, de eenvoudige beweging in bepaalde rigtingen, de verandering van rigting, de opstelling der wapens in aanmerking nemen. Het verschil met de T. der legers vloeit voort uit het geheel verschillend element, waarvoor zij bestemd is, uit de dien ten gevolge geheel verschillende inrigting harer eenheden en vooral uit de verschillende middelen van beweging. Indien men het als een algemeene grondregel kan aannemen, dat hoe grooter de bestanddeelen eener krijgsmagt, - dit woord in den algemeensten zin voor leger of vloot gebruikt, - zijn, hare T. des te eenvoudiger wordt; als deze grondregel ook voor de verschillende wapensoorten van eene krijgsmagt geldig is, dan kan men met het volste regt beweren, dat de T. der vloten veel eenvoudiger is, dan die der legers. Dit is nog klaarblijkelijker als men overweegt, dat de invloed van het terrein voor de eerste veel geringer dan voor de laatste is. Voor de vloten is, als men de onmiddellijke nabijheid der kusten buiten rekening laat, het terrein, de wijd uitgestrekte vlakte der zee, overal hetzelfde. Men moet evenwel daarbij de rigting en de sterkte van wind en stroomingen in rekening brengen, die aan het oorlogstooneel of het slagveld een verschillend karakter geven. Overigens is van de veelzijdige gedaante, die bergen, dalen en bebouwing op het vaste land aan het terrein geven, volstrekt geene spraak. Terwijl men nu in het algemeen heeft opgemerkt, dat de gelijkvormigheid van het element invloed uitoefent op het karakter en de neigingen der zeelieden, kan men hetzelfde beweren ten opzigte der zeetaktiek, die zich steeds gedurende lange jaren binnen voorwaardelijke grenzen bewogen heeft, welke niet altijd door de omstandigheden vereischt werden

{==219==} {>>pagina-aanduiding<<}

en wier behoud grootendeels verklaard wordt door de neiging der zeelieden voor het bestendige voor het duurzame.
Het woord T. wordt ook dikwijls, zoo als uit het hier boven gezegde en het artikel Strategie duidelijk is, niet alleen gebezigd om het denkbeeld van leer der stellingen uit te drukken, maar ook voor de daarmede innig verbonden vechtwijze. Linietaktiek is dan de formatie, volgens welke de troepen in linie, in tegenstelling tot kolonnen opgesteld worden en de eigenaardige vechtwijze, die uit deze opstelling voortvloeit. Het woord massataktiek wordt in verschillende beteekenis gebezigd, namelijk eerstens voor de formatie waarbij de taktische eenheden de kolonne in plaats van de linie tot het gevecht bezigen en ten anderen voor die T. welke de afzonderlijke wapens van een leger concentreert en de zamenwerking der wapens slechts in het leger als één geheel toelaat, niet in dezelfde strategische eenheden van het leger. In dit opzigt zou men de linietaktiek der 18de eeuw, die de infanterie in het centrum, de kavallerie op de vleugels vereenigde, met alle regt massataktiek kunnen noemen.
Berenhorst heeft in zijne beschouwingen over de krijgskunst de uitdrukking globulairtaktiek zeer dikwijls gebezigd, die door den invloed van de algemeene invoering der vuurwapens en der kogels (globuli) ontstaan is. Het is opmerkelijk, dat deze uitdrukking dikwijls verkeerd toegepast is, als of Berenhorst daarmede van eene vechtwijze had willen spreken, waarbij de troepen in digte massas of hoopen (congoblulare) vereenigd waren. Het is daarom, dat wij er hier van gesproken hebben.
De bijvoegelijke naamwoorden taktisch en strategisch worden zeer dikwijls, zelfs doorgaans gebezigd om de omstandigheden aan te duiden, die aan den eenen kant betrekking hebben op het gevecht en het slagveld, aan den anderen kant op het oorlogstooneel en de operatiën. Zoo spreekt men van taktische en strategische opmarsch, van taktische en strategische punten, enz.
Bronnen: Von Brandt. Taktik der drei Waffen (1859) (eene vroegere uitgave in het Nederlandsch vertaald door Van Mulken 1837). Knoop. Kort begrip der taktiek (1847). Decker. Die Taktik der drei Waffen (in het Nederlandsch vertaald door Van Boecop). Dufour. Lehrbuch der Taktik aller Waffen. Pönitz. Taktik der Infanterie und Kavallerie zum Gebrauche für Offiziere aller Grade und Waffen. De Ternay. Traité de tactique revu par Koch. griesheim. Vorlesungen über die Taktik (1855). W. Rüstow. Allgemeine Taktik (1858). Renard. Considérations générales sur la tactique de l'infanterie en Europe (in het Nederlandsch vertaald door Landolt). Van Mulken. Handleiding tot de krijgskunst.

Taktisch korps.

Naam van de eerste bataillons geregelde troepen, door de Grieken in den onafhankelijkheidsoorlog van 1825 opgerigt; hij bleef tot het jaar 1833 bestaan.

Talie.

Een gewoon gijntuig of takel, veelvuldig in gebruik op schepen, bij de behandeling der zeilen, enz.

Talud.

De helling, die de onderscheidene deelen der veld- of vestingwerken, met betrekking tot het horizontale vlak hebben. Het wordt ook helling, glooijing of docering genoemd.

Tamboer.

1o. Tromslager zie Muzijk; 2o. Palissadenwerk zie Palissaden.

Tap, Tappan, Tapborst, Tappenstuk.

Zie Affuit, Kanonnen, Mortieren.

Targe.

Lansschild. Zie Schild.

Taxiarche.

Zie Phalanx.

Tarentinarchie.

Vroeger in Griekenland een eskadron, later in het algemeen het wapen der kavallerie.


{==220==} {>>pagina-aanduiding<<}

Teekenen.

Het doel van het militaire T. is om de uitkomst der opmetingen figuurlijk daar te stellen. Alles wat dus het voorwerp van militaire opnamen kan zijn, wordt dus ook voorwerp van het militaire T. en men kan daarvan drie hoofdsoorten onderscheiden: teekenen van vestingwerken, van artillerie-materieel en van terrein. Het eerste is een onderdeel van het bouwkunstige, het tweede van het mechanische T.; het derde is van het meest algemeen belang voor den krijgsman. Bij het situatie- of topographisch teekenen, dat wil zeggen de figuurlijke voorstelling van een zeker gedeelte der aardoppervlakte op eene gegeven, meer of minder verkleinde schaal is het voor het militaire gebruik allereerst van belang, dat men alle afzonderlijke terreinvoorwerpen, die uit een militair oogpunt van gewigt zijn, zoodanig daarstelt, dat zij door den aanschouwer der teekening dadelijk herkend en de verschillende voorwerpen gemakkelijk van elkander onderscheiden kunnen worden; voorts dat men alle afstanden juist kan meten en dat de golvingen van het terrein zigtbaar zijn en wel op zoodanige wijze, dat men uit de kaart over den graad der hellingen dezer golvingen en over de betrekkelijke hoogte der verschillende terreinpunten kan oordeelen. In zoo ver het slechts eenigzins mogelijk is, moeten dan alle voorwerpen volgens hunnen omtrek geteekend worden. Indien men echter een bosch en eene weide bijv. alleen naar hunnen omtrek wilde teekenen, dan zouden zij niet van elkander kunnen onderscheiden worden. Dit zal echter wel plaats hebben, zoodra men aan de weide eene andere kleur geeft als aan het bosch, dit bijv. licht zwart, het eerste geelachtig groen. Het gebruik van verschillende kleuren tot het invullen der omtrekken der verschillende voorwerpen geeft dus een middel om eene rivier van eenen weg, een park van een huis, eene weide van een bosch, enz. te onderscheiden. Daarbij is het noodzakelijk, dat de kleuren volgens zekere overeenkomst en voor gelijksoortige voorwerpen ook steeds dezelfde kleuren gekozen worden of dat in eenen hoek of op den rand der teekening de beteekenis van de kleuren zijn aangegeven. In plaats van tot dat einde kleuren te bezigen, kan men ook den omtrek der voorwerpen met zekere bepaalde teekens invullen. Ook hierdoor wordt het doel bereikt en deze handelwijze zal dikwijls de voorkeur verdienen, hoewel het teekenen met kleuren veel spoediger kan geschieden, bijv. als de kleuren ontbreken of als eene teekening gesteendrukt moet worden. Maar ook, als men kleuren gebruikt, zal men daarmede, hoewel op meer beperkte wijze het gebruik der teekens verbinden, alleen reeds daarom om niet te veel kleuren noodig te hebben en opdat het werk bij het invullen van zeer kleine voorwerpen niet al te lastig zoude worden. Men zal op die wijze bijv. door een raadje een watermolen van een gewoon huis, door een kruisje eene kerk van een ander gebouw onderscheiden, enz.
Al zeer spoedig kwam men tot de genoemde onderscheiding der terreinvoorwerpen en van den aard des terreins door middel van kleuren en teekens. Het duurde echter langer en het ging met meer moeijelijkheden gepaard alvorens men een verstandig stelsel voor de daarstelling der bergen en hellingen vond. Men stelde de bergen half perspectivisch voor, nam eene schuinsche verlichting aan en daardoor was het voor den beschouwer der teekening volstrekt onmogelijk om spoedig geheel of gedeeltelijk over de betrekkelijke hoogteverhouding en over de hellingen te oordeelen. Eerst in de vorige eeuw verspreidde de Saksische majoor Lehman licht over deze zaak. Zijne gronden voor de voorstelling van het terrein zijn de volgende: Men neemt aan, dat het terrein verlicht wordt door de loodregt van boven invallende zonnestralen; het steilere vlak zal dus in de teekening donkerder schijnen dan het minder steile; alle slagschaduwen vervallen. Hellingen, die 45o of nog steiler zijn, worden voor de troepen ontoegankelijk en vormen een terrein, dat voor de krijgs-
{==221==} {>>pagina-aanduiding<<}
kundige aangelegenheden geene waarde meer heeft. Men kan die hellingen dus allen zonder onderscheid in de teekening geheel zwart voorstellen en het komt er nu nog slechts op aan, om de hellingen van minder dan 45o van elkander te onderscheiden. In het algemeen is het echter voldoende als men de verschillen van 5 tot 5o erkent, dus eene helling van 5o van eene andere van 10o deze van eene van 15o, enz. gemakkelijk kan onderscheiden. In het tracé stelt men nu de hellingen voor door arceringen, die van den top der hoogte naar den voet loopen en die door witte tusschenruimten van elkander gecheiden zijn; de arceringen worden des te dikker, de tusschenruimten des te smaller, naarmate de hellingen steiler worden en omgekeerd. Bij een volkomen horizontaal vlak worden volstrekt geene arceringen gemaakt, eene helling van 5o wordt voorgesteld door arceringen, wier dikte tot de witte tusschenruimten staat als 1: 8; voor 10o wordt de verhouding 2: 7, voor 15o 3: 6, voor 20o 4: 5, voor 25o 5: 4, voor 30o 6: 3, voor 35o 7: 2, voor 40o 8: 1, voor 45o 9: 0 of geheel zwart. Om eenen berg volgens de wijze van Lehman voor te stellen, verdeelt men hem door evenwijdige horizontale vlakken, die eenen gelijken loodregten afstand van elkander hebben, in verschillende lagen. De grenzen der evenwijdige vlakken aan de helling zijn regte of kromme lijnen, gewoonlijk natuurlijk de laatste; deze lijnen nu (horizontale doorsneden) worden op de teekening geprojecteerd; twee harer sluiten eenen ring in en deze ring wordt met de arceringen gevuld, die met de helling overeenkomen en die van de horizontale doorsnede der laag, die hooger boven de oppervlakte der zee of den voet des bergs gelegen is naar die van de lagere laag loopen. Indien in eene laag niet over den geheelen omvang dezelfde hellingshoek bestaat, dan kunnen natuurlijk, daar de hoogte der laag overal dezelfde is, de twee opvolgende projectiën der horizontale doorsneden niet evenwijdig zijn; waar de steilste helling bestaat, naderen zij elkander en verwijderen zich meer en meer, naarmate de helling flaauwer wordt.
De overgangen van den eenen hellingshoek tot den anderen moeten door gebogen arceringen verkregen worden. Om dit des te gemakkelijker te doen en den regel te laten bestaan dat elke arcering met hare beide uiteinden loodregt moet staan op de beide horizontale projectiën, waartusschen zij gelegen is, trekt men op die plaatsen, waar deze projectiën zich zeer ver van elkander verwijderen hulplijnen, waardoor de zwarigheid van al te lange arceringen vervalt, alsmede die om deze aan de benedenzijde ten koste der duidelijkheid en sierlijkheid te veel te moeten verbreeden. - Men voert tegen deze wijze van Lehman aan, dat er een zeer geoefende teekenaar noodig is, om volgens die wijze het terrein zeer juist en toch gemakkelijk herkenbaar daar te stellen. Dit geleidde tot eene zeer belangrijke wijziging van zijne manier, namelijk tot die, om de verschillende hellingen door onderscheidene teekens aan te duiden. Zoo bijv. stippelt men de arceringen voor de hellingen van 5o en minder, voor 10o gebruikt men afwisselend eene getrokken en eene gestippelde lijn, voor 15o niets dan getrokken lijnen, voor nog grootere hellingen, gekronkelde lijnen afgewisseld met regte of dikkere en dunnere lijnen, enz. Te gelijkertijd moet bij deze wijze toch de verhouding van meer donkere tinten voor de steilere, van minder donkere voor de flauuwere hellingen blijven bestaan. Men kan op deze wijze zeker zeer verschillende teekens voor de verschillende hellingen bezigen. Het best zullen de zoodanige voldoen, waarbij de onderscheidene teekens, als van zelve voor de grootere hellingen donkerder, voor de flaauwere lichtere partijen opleveren, zonder dat de teekenaar daar bijzonder op behoeft te letten. In zoo ver als dit nu mogelijk is, schijnt dit vraagstuk in de wijze van Müffling of van den Pruissischen generalen staf gelukkig opgelost te zijn. Deze is in Pruissen algemeen aangenomen,

{==222==} {>>pagina-aanduiding<<}

alleen de artillerie en genie hebben de gewone manier van Lehman behouden. Somtijds vervangt men ook wel de beide manieren, door voor de hellingen van 0 tot 15o de wijze van Müffling, voor de grootere, die van Lehman te bezigen. - Eene andere afwijking van de wijze van Lehman is de voorstelling met gekruiste arceringen, waarbij men de teekening eerst volgens de gewone wijze van Lehman invult en daarover heen kruiswijze nog eene tweede laag van dezelfde arceringen teekent, zoodat daardoor eene groote menigte kleine ruitjes ontstaan. De voordeelen van deze wijze bestaan daarin, dat men vooreerst voor de grootere hellingen gemakkelijk donkere tinten verkrijgt en dat men ten anderen kleine gebreken in de eerste laag arceringen, voornamelijk aan de overgangen van flaauwere tot steilere hellingen, gemakkelijk door de tweede laag bedekt en verbetert. - Bij de zoogenaamde wijze van den Oostenrijkschen generalen staf worden de hellingen eerst met even dikke en even ver van elkander staande arceringen daargesteld, voorts de steilere hellingen door tusschenvoeging van andere overeenkomstige arceringen aangegeven en de juiste overgangen door sterker drukken met de pen of door herhaald overtrekken van afzonderlijke arceringen voortgebragt. - De verschillende tinten, naar de grootte der helling, waarop alle tegenwoordig bekende en gebruikelijke wijzen van situatieteekenen nederkomen, kan men nog op andere wijze verkrijgen. Daartoe behoort de punteermanier en de waschmanier. Bij de eerste worden de ruimten tusschen de kromme iijnen met punten gevuld, die digter bij of verder van elkander geplaatst worden, naarmate de helling steiler of flaauwer is. Deze manier is weinig gebruikelijk en voor de militaire toepassing te verwerpen, reeds alleen omdat zij te veel tijd vordert. Bij het wasschen wordt de ruimte tusschen de kromme lijnen met een penseel met Oost-Indische inkt in meer of minder donkere tinten gewasschen, naarmate de helling grooter of kleiner is. Deze wijze heeft het bepaalde voordeel van spoedige uitvoering en gemakkelijke daarstelling der overgangen van verschillende hellingen. Daarentegen levert zij het nadeel op, dat het papier nat wordt, zich uitzet en bijgevolg, dat de plannen, naar die manier vervaardigd aan juistheid verliezen en dat men daarop den graad der hellingen niet zoo gemakkelijk kan onderscheiden als bij de teekening met arceringen. In den nieuwsten tijd heeft het wasschen weder zeer vele aanhangers gevonden en is weder met grooten ijver toegepast. Het valt echter zeer te betwijfelen of zulks gegrond is. Als een voordeel der arceringen moet onder alle omstandigheden genoemd worden, dat men die ook met potlood gemakkelijk kan maken, hetgeen voor het gebruik te velde van zeer veel gewigt is. Bij vlugtige opname op het oog zal men slechts vier soorten van hellingen onderscheiden, hetwelk volkomen voldoende zal zijn, namelijk begaanbaar voor alle wapens, begaanbaar voor infanterie en kavallerie, begaanbaar alléén voor infanterie en onbegaanbaar voor alle wapens (zie Begaanbaarheid). Ook hier kan men met de zamengestelde wijzen van Lehman en Müffling alles doen wat men wil. Daar bij den gelijken afstand der horizontale vlakken, waarmede men het terrein snijdt, de horizontale doorsneden elkander meer naderen, naarmate de helling steiler is, kan men voor de voorstelling van het terrein ook volstaan met het teekenen van de projectiën dier doorsneden, zonder hare tusschenruimten met arceringen of tinten op te vullen. Bij deze wijze veronderstelt men altijd eene zeer naauwkeurige opmeting; zij is vooral zeer goed toepasselijk tot het teekenen van opmetingen op zeer groote schaal, volgens welke gebouwd moet worden; voor plannen, waarnaar troepen bewogen en opgesteld moeten worden, is de teekening met arceringen of tinten te verkiezen, voor het meer gemakkelijk algemeen overzigt. Door het schrift, het beschrijven der kaarten verkrijgen de afzonderlijke voorwerpen daarop, bewoonde plaat-
{==223==} {>>pagina-aanduiding<<}
sen, wateren, enz. hunne benaming; gelijksoortige voorwerpen moeten met dezelfde soort van schrift, de meer belangrijke met betrekkelijk grooter schrift aangeduid worden. Elke situatiekaart wordt behoorlijk georiënteerd (zie Oriënteren), verkrijgt eene teekenschaal, eenen rand en in den regel een opschrift. Somtijds is het nuttig om in eenige rigting profilen door de voorgestelde landstreek te trekken en deze op het plan te teekenen, waarbij men, om beter over de betrekkelijke hoogte te oordeelen, de hoogte op grooter schaal kan teekenen, dan de lengte, die in den regel op dezelfde schaal als het plan geteekend wordt. Men legt deze profilen zonder in achtneming van bijzondere terreinvoorwerpen dwars door de landstreek of volgt daarmede wegen, rivieren, enz. In schetsteekeningen of croquis, die dienen moeten om zich gemakkelijk te kunnen oriënteren, zal het voordeelig zijn eenige gemakkelijk te herkennen voorwerpen bijv. eenen merkwaardigen alleenstaanden boom, een huis, eene brug van bijzondere constructie, enz. te teekenen en dan op den rand schetsen dezer voorwerpen te maken, welke met letters zijn aangegeven, die in het croquis wedergevonden worden. Daartoe is oefening in het handteekenen noodig, welke ook zeer nuttig is voor het situatieteekenen, waarbij men betrekkelijk weinig te doen heeft met lijnen, die door middel van het liniaal kunnen getrokken worden. - Vestingwerken en artillerie-materieel worden in den regel door teekening voorgesteld, door daarvan het tracé of een gezigt van boven te vervaardigen en tot verduidelijking daarbij een of meer dwarsprofilen, somtijds ook een of meer lengte-profilen te voegen. Somtijds zal het voorkomen, dat hier bij de gekozen en voor het geheel voldoende schaal, sommige bijzonderheden geheel verdwijnen of ten minste zeer onduidelijk worden; men moet dan deze nog afzonderlijk op eene groote schaal teekenen. Het is dan alleen noodig, zijdelingsche gezigten van vestingwerken of artillerie materieel te geven, als men den bouwtrant of de versieringen, enz. uit de teekening wil leeren kennen. Al deze teekeningen zijn, hetzij regtlijnige teekeningen, dat is men vergenoegt zich de omtrekken der voorwerpen door lijnen aan te geven of gewasschen teekeningen als zij met Oost-Indische inkt bewerkt en door het wasschen daarvan de juiste verhouding van licht en schaduw en de slagschaduwen tot grooter duidelijkheid aangeeft of eindelijk gekleurde, als men door het gebruik van verschillende kleuren de materialen aangeeft, waaruit de genoemde voorwerpen vervaardigd zijn.
Volgens den regel is bij alle militaire teekeningen het oog van den waarnemer oneindig verwijderd van het te teekenen voorwerp aangenomen, zoodat alle gezigtsstralen evenwijdig met elkander loopen, waarbij dan nog gewoonlijk het standpunt van den waarnemer tot de teekening en het voorwerp zoodanig wordt aangenomen, dat alle lijnen van het voorwerp, die op de teekening voorkomen, onverkort daarop worden aangegeven. Alleen bij de voorstelling van artillerie-voorwerpen wordt hiervan dikwijls afgeweken. - Bij het wasschen van artillerie-teekeningen bezigt men de juiste wetten der leer van licht en schaduw, zoo als zij met de natuur overeenkomen; - bij dat van fortificatie-teekeningen is daarentegen een zeer onnatuurlijk stelsel algemeen aangenomen en sedert langen tijd gebruikelijk. Men wascht namelijk alle schuinsche vlakken, hoe zij ook gelegen mogen zijn, van boven naar onderen, zoodat zij steeds aan hunne hoogste lijn het zwartst en aan hunne laagste lijn het lichtst verschijnen, en dat zoowel bij tracés als bij dwarsgezigten; horizontale vlakken worden geheel wit gelaten. - Het perspectivisch teekenen moet de voorwerpen zoodanig voorstellen, als zij zich naar gedaante en kleur vertoonen uit een standpunt, dat op eenen bepaalden afstand van hen wordt gekozen. Volgens de perspectief worden de lijnen en hoeken van het gewilde voorwerp getee-
{==224==} {>>pagina-aanduiding<<}
kend, zoo als zij onder de gemaakte vooronderstelling wiskunstig ten opzigte van elkander gelegen zijn; volgens de luchtperspectief verkrijgen de zigtbare vlakken de juiste kleurentinten, den graad van licht en schaduw, zoo als zij dien bezitten, naarmate van de luchtlagen, die het oog van den waarnemer van de afzonderlijke deelen des voorwerps scheiden. Het is bijzonder moeijelijk, somtijds geheel onmogelijk, de maten der afzonderlijke deelen uit eene perspectivische teekening juist te bepalen daar de verschillende vlakken dikwijls verschoven en verkort schijnen. Moet men dus volgens eene teekening werken, dan moet zij eene meetkunstige teekening zijn; het perspectivisch teekenen wordt dan ook in het militaire vak zeldzaam gebruikt; het is echter altijd nuttig, bij voorbeeld bij de voorstelling van samengestelde artillerie-voorwerpen om een gemakkelijk en helder overzigt van den zamenhang aller deelen te geven. - De Kavalier-perspectief is geene eigenlijke perspectief. Daarbij stelt men een zijvlak van het te teekenen voorwerp zoodanig voor, als of het evenwijdig met het teekenvlak ware; om nu echter ook nog meer zijvlakken, boven- en ondervlakken van het ligchaam te toonen, die somtijds regthoekig op het eerst geteekende staan, voegt men deze onder willekeurige hoeken bij, naar het bijzonder doel, wat men beoogt, doch zoodanig dat alle lijnen der zigtbare vlakken hare ware lengte behouden en de lijnen van het voorwerp, die in de werkelijkheid evenwijdig zijn, zulks op de teekening blijven. Men gebruikt de Kavalier-perspectief somtijds met veel voordeel om een spoedig overzigt over den zamenhang der afzonderlijke deelen van enkele voorwerpen uit de versterkingskunst of uit de artillerie te geven. De vogelvlugt-perspectief onderscheidt zich van de gewone perspectief slechts daardoor, dat bij haar het standpunt van den waarnemer in ongewone, echter niet oneindige hoogte boven het voorwerp is aangenomen, hetwelk nu in de teekening zich zoodanig voordoet als een vogel of een aëronaut die daarboven zweefden, het in de werkelijkheid zouden zien. In oudere militaire werken vindt men de vogelvlugt-perspectief dikwijls toegepast tot voorstelling van vestingen, steden, ja zelfs van terreinvlakten.
Bronnen: Kühne, militärisches Zeichnen. (Preuszische Handbibliothek 10 Band). Burg, das Zeichnen und Aufnehmen des Artilleriematerials. Lehmann, Lehre der Situationszeichnung. Chauvin, Darstellung der Berge in Karten und Planen mit besonderer Rücksicht auf ihre Anwendung im Felde. Broeker, das Planzeichnen und Tuschen. André de la Porte, Handleiding tot het onderwijs in het topographisch teekenen. Netto, Taschenbuch zur Selbstbelehrung im Situationszeichnen. Dufour, Instruction sur le dessin des reconnaissances militaires. Finck, Praktische leichtfaszliche Belehrung im Planzeichnen und Aufnehmen à la vue. Cybulz, Anwendung der Plastik beim Unterricht im Terrainzeichnen. Von Plehwe, Leitfaden für den theoretischen Unterricht im Planzeichnen. Righiri di St. Giorgio. Corso completo di potografia.
Het axonometrische teekenen bestaat in het orthographische projecteren van een ligchaam, dat zoodanig schuins staat ten opzigte van het teekenvlak, dat de projectiën der vertikale lijnen insgelijks vertikaal schijnen, alle hoofdvlakken zigtbaar zijn en de projectiën der drie coordinaat-assen (en van hare parallellen) in eene bepaalde eenvoudige verhouding tot elkander verkort zijn. De teekening draagt den naam van isometrisch als de drie assen in dezelfde verhouding, monodimetrisch als twee assen in dezelfde, de derde in eene andere verhouding en anisometrisch als zij alle drie in eene andere verhouding verkort schijnen. Vergeleken met de perspectief uit eenen oneindigen afstand, heeft de axonometrie het voordeel, dat men de maten uit eene volgens haar vervaardigde teekening kan nemen, uit de

{==225==} {>>pagina-aanduiding<<}

isometrische teekening volgens eene enkele, uit de monodimetrische volgens eene dubbele en uit de anisometrische volgens eene drievoudige schaal. Het teekenen zelve is vrij ingewikkeld en zeer langdradig doch is door verschillende kunstgrepen en hulpmiddelen meer werktuigelijk gemaakt en verkort. In allen gevalle verdient de axonometrie toch niet als eene afzonderlijke wetenschap behandeld te worden, wat in Duitschland nog in de mode schijnt te zijn. Onder de militaire voorwerpen zijn het hoofdzakelijk enkele fortificatiewerken, zoo als kazematten, poorten, enz. en artillerie-voorwerpen, waarbij het axonometrische teekenen kan toegepast worden.

Tegenbrassen.

Zie Zeilen.

Tegenloopgraven.

Gelijkluidend met contra-approches. Zie Vestingoorlog.

Tegenmijn.

Contramijn. Zie Mijn.

Tegenstand der lucht.

Zie Kogelbaan.

Telarchie.

Zie Phalanx.

Telegraaf

(verreschrijver). Eene inrigting om berigten, van welken aard ook met spoed op groote afstanden over te brengen; alle signalen (zie Signalen) behooren in ruimeren zin tot de klasse van telegrafen; in het bijzonder verstaat men echter door T. alleen die seininrigting, welke tot de spoedige overbrenging van berigten op verscheidene dagmarschen afstands dienen. De telegrafie is zoo oud als de geschiedenis; in de beteekenis, die wij daaraan hechten dagteekent zij van de tijden der Fransche omwenteling toen de gebroeders Chappe hunne optische telegrafen voorstelden en de eerste telegraaflijn tusschen Parijs en Rijssel in 1794 voltooid werd. Hoofdzakelijk volgens dit voorbeeld werden later in Frankrijk en Duitschland een aantal telegraaflijnen aangelegd. Zulk eene lijn wordt in stations verdeeld, die gemiddeld 3 à 4 uren lang zijn. Op ieder stationspunt wordt een gebouw opgerigt, waaruit zich boven het dak een mast verheft, die van vleugels voorzien is, welke vleugels door een mechanismus, dat in het inwendige van het gebouw bewogen wordt, in verschillende standen kunnen geplaatst worden. De verschillende figuren, die zoodoende ontstaan duiden letters of cijfers aan, welker beteekenis in een seinboek kan gevonden worden. De telegrafisten of de ambtenaren voor de telegraafdienst aangesteld, nemen door goed geplaatste verrekijkers de naburige telegraafstations waar en herhalen elk sein, dat van de eene of andere zijde gegeven wordt. De telegraafstations moeten op de hoogst mogelijke punten aangelegd worden; hoe verder zij boven den beganen grond van den omtrek verheven zijn, des te langer kunnen de afzonderlijke stations worden. De Russen bezigen in de steppen van Zuid-Rusland en de Krim bij voorkeur de magilen of oud-Tartaarsche grafheuvels tot de plaatsing der stations. De zamenstelling der vleugels was bij de verschillende stelsels zeer verschillend; echter is dit volstrekt niet van belang. Het verkeer door optische telegrafen hield gewoonlijk met den nacht op, indien zij niet ingerigt waren voor het bezigen van lichtseinen. Nevel, regen, sneeuw, ongunstige verlichting waren altijd onoverkomelijke hinderpalen voor hun gebruik of maakten het ten minste buitengewoon moeijelijk. De optische telegrafen hebben voor ons niets meer dan eene geschiedkundige waarde; zij zijn geheel verdrongen door de galvano-electrische telegrafen. Reeds in 1747 werden in Engeland de gedachten op electrische telegrafen gevestigd, maar deze konden eerst verwezenlijkt worden, nadat de galvanische zuil volmaakt, het innige verband tusschen galvanismus en magnetismus, de eigenschap van den galvanischen stroom om de magneetnaald te doen afwijken en om ijzer magnetisch te maken, ontdekt was. De practische toepassing van galvanische T. dagteekent van het jaar 1837, toen Steinheil in Munchen de eerste proeven nam, welke eene spoedige toepassing in het groot deden verwachten. Sedert dien tijd heeft

{==226==} {>>pagina-aanduiding<<}

deze zaak van jaar tot jaar buitengewone vorderingen gemaakt en men heeft bereikt wat voor twintig jaar de grootste dweepers naauwelijks durfden verwachten. Het gebruik van galvanische T. is geheel onafhankelijk van het weder, daar enkele storingen door onweder enz. te weinig voorkomen, om in rekening gebragt te worden; ten opzigte van de snelheid van berigtgeving overtreffen de galvanische T. de optische in het oneindige. Door middel der optische T. kon bij zeer goede inrigting een teeken in eene minuut ongeveer 7 mijlen afleggen, bij de galvanische komt op de grootste afstanden de benoodigde tijd niet in rekening; als men bij de optische T. 5 à 6 teekens in de minuut gaf, dan bereikte men den hoogsten trap van volkomenheid; bij de galvanische T. heeft men het gebragt tot het geven van 120 en meer teekens in de minuut. De verbazende invloed op het verkeer uitgeoefend door de galvanische T. is te groot, dan dat hij zich ook niet in het militaire vak zoude doen gevoelen. Om uit die galvanische T. echter voor het overbrengen van militaire berigten, werkelijk nut te trekken, is het vooral noodig, dat men zich geen te groot denkbeeld van hare voordeelen make, de gevaren daarvan niet over het hoofd zie en de eigenaardigheid van dit middel van verkeer niet uit het oog verlieze. Door middel der telegraaflijnen, die tegenwoordig alle landen overspannen, is het mogelijk om in vredestijd of in tijden van spanning, van voorbereiding tot den oorlog, ten spoedigste berigten van de grenzen naar het middelpunt van den staat en van hier naar de grenzen te bezorgen. Door hetzelfde middel kunnen legers van denzelfden staat, die op verschillende oorlogstooneelen werkzaam zijn, elkander met de grootste snelheid berigten overzenden, terwijl de T. al verder kunnen dienen om in uitgestrekte kantonnementen, het bevel tot zamentrekking uit te vaardigen. Deze voordeelen zijn groot genoeg. Men is daarmede echter nog niet tevreden geweest; men heeft veel verder willen gaan en de T. tot bestendige begeleiding der legers willen maken in alle hunne verrigtingen, in elken toestand waarin zij mogten komen. Inderdaad biedt zich al dadelijk een zuiver militair gebruik van galvanische telegraaflijnen aan. In uitgestrekte vestingen kan men met voordeel permamente telegraaflijnen daarstellen, om de verschillende gedetacheerde forten met de vesting zelve, de afzonderlijke hoofdwerken van deze met het plaatselijk kommandement te verbinden. Zoo als bekend is, loopen de voornaamste geleiddraden van onze permanente telegrafen door de lucht, dat is zij worden vrij zwevend door van afstand tot afstand opgerigte telegraafpalen op eene aanzienlijke hoogte boven den grond gedragen. Uit een militair oogpunt is dit nadeelig, daar de geleiddraden door iedereen, dus ook door den vijand dadelijk ontdekt en dus ook vernield kunnen worden, terwijl zij tevens in hooger mate zijn blootgesteld aan de vernieling door toevallige, uitwendige oorzaken. Men zou dus aan de onderaardsche verbinding, waarbij de draden een isolerend bekleedsel van gutta-percha bezitten, de voorkeur moeten geven. Eigenaardige nadeelen hiervan zijn echter, dat zij zeer duur zijn en dat de oorzaken van ontstane stoornissen moeijelijk ontdekt kunnen worden; ook de aardmuizen en andere dieren knagen aan de gutta-percha. Oostenrijk heeft ook hieraan een aanzienlijk kapitaal verspeeld. Daarom heeft men voor de groote permanente telegraaflijnen dit stelsel geheel laten varen, hoe aanlokkelijk het ook moge schijnen, onder den door den vijand bezetten bodem door, buiten diens weten ongehinderd eene voor hem nadeelige correspondentie te kunnen voeren. Intusschen als men telegraaflijnen wil daarstellen tot verbinding der hoofdpunten eener vesting, met het voornemen daarvan in oorlogstijd werkelijk gebruik te maken, zoo zoude men hierbij ten minste gedeeltelijk het stelsel der onderaardsche verbinding moeten aannemen, namelijk tot verbinding der gedetacheerde werken met den hoofdwal; daar deze lijnen echter kort zijn, zouden de kosten minder in aanmerking

{==227==} {>>pagina-aanduiding<<}

komen. Men kan nu een stap verder gaan, zoo als ook geschied is en verlangen dat even als een leger of een legerkorps zijn munitiepark, zijn pontontrein, enz. medevoert, het ook zijn telegraaftrein moet bezitten, om daarmede oogenblikkelijk korte telegraaffijnen te kunnen daarstellen. Deze moeten dan gebruikt worden om bijv. in een kantonnement tusschenverbindingen tusschen de hoofdstations der permanente lijnen daar te stellen en in haar stelsel plaatsen op te nemen, die anders daartoe niet behoorden, dat is waar geene stations bestonden en die zijwaarts van de permanente lijnen liggen. Verder kan men de eischen aan den telegraaftrein of den veldtelegraaf hooger stellen en verlangen, dat bijv. de hoofdpunten eener verschanste stelling, waarin men eenen verdedigenden veldslag wil leveren met het hoofdkwartier van den opperbevelhebber spoedig door telegraaflijnen verbonden worden of dat op dezelfde wijze de hoofdpunten eener voorpostenlinie met het hoofdkwartier van een kantonnerend leger vereenigd worden. Eindelijk kan men tot het hoogste punt geraken en voor elken veldslag, onverschillig of hij aanvallend of verdedigend is, de verbinding van de hoofdkwartieren der korpsen of divisiën met het generale hoofdkwartier eischen. Hier schijnen ons de grenzen van het mogelijke geheel overschreden te zijn, daar wij het reeds voor zeer gevaarlijk houden, eene voorpostenstelling met het hoofdkwartier van een kantonnerend leger door galvanische telegrafen te verbinden envooral uitsluitend hierop te steunen, omdat het in den hoogsten graad waarschijnlijk is, dat zij door den vijand vernield zullen worden, juist in het oogenblik, waarin men ze het meest noodig heeft. Wat het gebruik op het slagveld aangaat, zoo zijn de waarschijnlijkheidskansen daarvoor nog veel geringer. In Oostenrijk waar men in 1853 het eerst uitgestrekte proeven met veldtelegrafen nam, werd het stelsel der leiding boven den grond aangenomen, als datgene waarmede men het gemakkelijkst en het spoedigst telegraaflijnen kan daarstellen. Een wagen vervoert het materieel, dat uit 4 à 5 el hooge palen van 4 à 5 duim dikte bestaat, waarvan men er op 2000 el nagenoeg 50 noodig heeft en uit den draad, waarvan men op diezelfde lengte minstens 20 pond moet hebben. De draad is in stukken van 2000 el lengte op ijzeren trommels gewikkeld. Eene afdeeling werklieden neemt de palen van de wagens en legt ze, de afstanden afpassende op de punten neder, waar zij geplaatst moeten worden; bij deze afdeeling is een kruiwagen gevoegd, waarop zich eene draaitrommel om eene as beweegt; het einde van den draad wordt aan het aanvangspunt der leiding bevestigd en de draad windt zich bij voortkruijing van den wagen door de draaijing van den trommel zelf af. Een tweede ploeg werklieden slaat de draden om de isolator's en zet de palen op. Het gezamenlijke materieel tot daarstelling van eene mijl of 10000 pas leiding weegt ongeveer 850 pond en de kosten bedragen 550 à 600 gulden; 16 man kunnen eene telegraaflijn van eene mijl lengte in 2 uren daarstellen. Hoe onbeduidend die tijd ook schijnen moge, zoo is hij toch met het oog op den duur van eenen veldslag en van de gestadige plaatsverandering der divisiën en korpsen gedurende dien slag, zeer belangrijk. Buitendien moet gevraagd worden of de veldtelegrafie, waar zij toegepast wordt, het gevecht niet ondoelmatigerwijze aan de plaats zal binden en of men haar zal durven gebruiken, waar men dit nadeel niet wil ondervinden? Waartoe zal het leiden als elke uitvinding, die gedaan wordt, niet meer alleen door de legers zal gebruikt worden, als dit zonder nadeel kan geschieden, maar uitdrukkelijk voor hen ingerigt en daarbij ingevoerd wordt? Moet daarbij de nasleep niet zoodanig vergrooten, dat hij ons tot de oude tijden terugvoert, die wij gelukkig meenden overwonnen te hebben? Zullen eindelijk door deze kunstmiddelen de meer eenvoudige, zuiver militaire, die wij in tijd van nood toch altijd zullen moeten gebruiken en wier toepassing meer algemeen is, niet te veel verwaarloosd worden?

{==228==} {>>pagina-aanduiding<<}

De daarstelling van eene geographische mijl bovenaardsche galvanische leiding heeft bij het gebruik van koperdraad 1000, bij dat van ijzerdraad omtrent 600 gulden gekost. Welke ontegenzeggelijke voordeelen de groote telegraaflijnen ook voor het militaire gebruik hebben, zoo ontbreekt haar toch ook eene schaduwzijde niet. Daardoor kunnen de regeringen zich al te gemakkelijk in de plannen van den veldheer mengen, wier juistheid zij op grooten afstand toch onmogelijk juist kunnen beoordeelen en een berigt van het eene oorlogstooneel naar het andere gezonden, kan hier even dikwijls den bevelvoerenden generaal tot een ondoelmatige en onvoordeelige als tot eene doelmatige, voordeelige handeling doen overgaan.

Telegram.

Een telegrafisch berigt.

Telos.

Eskadron Grieksche ruiterij.

Tempeeren.

De buizen der holle projectilen T., de lengte van hunne sas regelen voor den verlangden brandtijd. Zie Ontstekingsmiddelen.

Tempo.

Onderdeel van eene zamengestelde handgreep of beweging. Oorspronkelijk was die verdeeling alleen ingesteld om de zamengestelde handgrepen enz. gemakkelijk te onderwijzen; later kwam daarbij nog het doel om de handgrepen sierlijker te doen uitvoeren.

Tenaille.

Een eenvoudige inspringende hoek; getenailleerde linie, eene aaneengeschakelde linie, waarvan het tracé uit elkander regelmatig opvolgende uit- en inspringende hoeken bestaat. De sterreschansen zijn gesloten getenailleerde werken. In meer bijzonderen zin noemt men tenaille het werk dat bij eene vesting vóór de courtine en tusschen de flanken der bastions ligt. Dit werk dient om de courtine te dekken en een laag, strijkend vuur in de gracht vóór de courtine te verkrijgen, en om dit ook in de grachten der bastions te bekomen vindt, men soms aan de T. flanken aangebragt. Bij drooge grachten dekt de T. de poterne van den hoofdwal, bij natte grachten is het eene goede legplaats voor de vaartuigen, waarmede men de gemeenschap naar buiten wil openhouden. De T. is overigens zeer weinig boven den beganen grond verheven, omdat zij het vuur uit de bastionsflanken niet mag belemmeren.

Tenaillon.

Een werk, thans geheel buiten gebruik geraakt, doch vroeger veel gebruikt, vooral om de kleine ravelijnen en de achterliggende schouderhoeken der bastions te dekken. Tusschen de uitspringende punten was veelal een kleine redan aangelegd en in de vleugels werden afsnijdingen gemaakt. Zie Versterkingskunst, Verschansing.

Tent.

De tenten worden thans slechts bij uitzondering in den oorlog, daarentegen in oefeningskampen zeer dikwijls tot huisvesting der troepen gebezigd. De tenten van den nieuweren tijd zijn van linnen vervaardigd, terwijl de Ouden zich veelal van lederen tenten bedienden. Men kan in de hoofdzaak twee soorten van tegenwoordig gebruikelijke tenten onderscheiden, de kegelvormige en de dakvormige. Het dak der eersten wordt door den kop eener in het midden opgerigte tentpaal of staander gedragen, dat der laatsten door eenen tentbalk, die met zijne beide einden op twee loodregte tentpalen rust. Elke tent moet van eene deurklep voorzien zijn; het onderste gedeelte van het linnen op 3 à 6 palm hoogte van den grond wordt niet schuins gespannen, maar valt loodregt af; dit gedeelte wordt de muur genoemd. Van het bovenste gedeelte hiervan gaan de scheerlijnen uit, waardoor het linnen van de tent gelijkmatig gespannen wordt; het einde dezer lijnen wordt door piketpalen in den grond bevestigd. In de tenten der infanterie is meestal een kapstok voor het ophangen van het ledergoed en eene geweerschijf tot het plaatsen der geweren aan den staander; in die voor kavallerie somtijds voor het zadeltuig. Bijzondere soorten van tenten zijn diegenen voor de hoogere officieren

{==229==} {>>pagina-aanduiding<<}

generaals- of hoofdofficierstenten, verder de officierstenten, de zestie nmans-en achtmanstenten. De eerstgenoemden zijn meestal dakvormig en slechts van grootere afmetingen, dan de gewone tenten van die soort. Bij sommige legers heeft men voor de kavallerie en artillerie zadeltenten tot dekking van het zadeltuig tegen den regen; zij zijn elk ingerigt om 10 à 12 zadels met toebehooren te bevatten. Bij de infanterie stemmen daarmede de kegelvormige geweermantels overeen. De tentes-abris waarvan de Franschen zich bedienen zijn eene uitvinding van den maarschalk Bugeaud en zijn ontstaan uit de vroeger kampzakken (sacs de campement) van de Fransche infanterie, welke men in plaats van aaneen te naaijen van knoopen en knoopsgaten voorziet, zoodat zulk een zak tot een vierkante lap linnen kan uitgespreid worden. De manschappen knoopen nu deze lappen aan elkander en steunen ze met piketpalen van ruim 1,5 el lengte, waaronder zij in een oogenblik eene schuiltent hebben daargesteld.

Tenue.

Dagelijksche kleeding der troepen, zoo als die eens vooral door de reglementen voor bijzondere diensten is voorgeschreven of zoo als die op het dagelijksch rapport bepaald wordt. Men onderscheidt de groote tenue, volle uniform voor parades of andere bijzondere gelegenheden, de kleine of gewone tenue voor exercitiën, de marschtenue voor marcherende troepen, de kazernetenue voor kazernes of kampen. De reglementen bepalen welke kleedingstukken daarbij moeten aangetrokken worden, welke wapens, dienstteekens en bepakking daartoe behooren en hoedanig die daarbij gedragen moeten worden.

Tering.

Zie Vuurpijlen.

Terrein.

De gedaante van de oppervlakte der aarde, met betrekking tot het militaire gebruik; het karakter van het terrein wordt hoofdzakelijk bepaald door de verdeeling van hoogten en laagten, de betrekkelijke hoogten en laagten, welke men vindt, de volstrekte gemiddelde hoogte van de landstreek boven de oppervlakte der zee en de aanbouw. - Elk T. kan uit een militair oogpunt op drie verschillende wijzen beschouwd worden, namelijk ten opzigte van de beweging der troepen, van het gevecht en van het onderhoud. Men noemt een T. open als het het uitzigt niet belemmert; bedekt als het door bebouwing van allerlei aard, gebouwen en bewoonde plaatsen, tuinen, heggen, bosschen, enz. het uitzigt beperkt; doorsneden als grachten, slooten, heggen, enz. de vrije beweging belemmeren. Men spreekt daarenboven van een bebouwd en onbebouwd T. en naarmate van het algemeene karakter der landstreek of van enkele terreinvoorwerpen van bergachtig, laag, moerassig, golvend, heuvelachtig T. - Men kan de gesteldheid en de eigenschappen van het T. leeren kennen door verkenning (zie Verkenning) en opname (zie Opmeten); de uitkomst daarvan wordt voorgesteld door de terreinteekening (zie Teekenen) en als die niet voldoende is door de terreinbeschrijving. Door teekening en beschrijving heeft men dus een zeker middel om zonder het T. zelf te zien, daarvan een juist denkbeeld te verkrijgen. Het doelmatige gebruik van het T. is dan gegrond op de kennis van het T. zoo als men die op eene der genoemde wijzen verkregen heeft, benevens op de kennis der oogmerken, die men in den oorlog wil bereiken en van de middelen daartoe, dat is de vechtwijze, de bewegelijkheid, de verpleging, de wapensoorten in het bijzonder en de troepen in het algemeen. Terreinleer is de wetenschap van het terrein, van zijne gedaante, van de middelen om er mede bekend te worden en van de wijze, waarop men het gebruiken moet.
Bronnen. O'Etzel. Terrainlehre; Xylander. Terrainlehre; Reichlin von Meldegg. Ueber Terraingestaltungen und dessen nächste Beziehungen zu den Hauptmomenten

{==230==} {>>pagina-aanduiding<<}

der Taktik; Gomez. Terrainlehre zum Unterricht für die Offiziere der österreichischen Armee; Pannasch. Terrainlehre und Terrainbenutzung; Pz. (Pönitz) Practische Anleitung zur Rekognoscirung und Beschreibung des Terrains; Testu. Topographie et géodésie élémentaire.

Terreinafscheiding.

Eene afscheiding onverschillig van welken aard of beteekenis, mits die den marsch en de beweging des vijands kan ophouden, en die, welke zoo men haar bezet, voordeelen voor het verdedigingsgevecht tegen den vijand oplevert; rivieren, moerassen, gebergten, doorsneden landstreken leveren dan zulke terreinafscheidingen op, indien zij de operatielijnen des vijands ongeveer loodregt doorsnijden. De sterkte, welke men van eene T. vereischt is zeer verschillend volgens de omstandigheden waarin, en het doel waarvoor men ze noodig heeft; somtijds moet zij eene zoodanige sterkte bezitten, dat weinige daarbij opgestelde troepen aan eene groote vijandelijke overmagt den overtogt langen tijd, somtijds geheel en al betwisten kunnen, dan weder is het voldoende, dat zij slechts eene verzamelplaats aangeven, waar troepen, die terugtrekken zich weder in orde kunnen scharen en aan de leiding hunner aanvoerders teruggegeven worden, terwijl de vervolgende vijand, die geen overzigt heeft over het inwendige der T., gedwongen is halt te maken en zijne maatregelen voor het nieuwe gevecht te nemen. Elke terreinafscheiding bevat een front, dat verdedigbaar is en daardoor kan door het partijtrekken van vele opvolgende, zelfs zwakke terreinafscheidingen de vervolgende vijand, bij terugtogten, met zeer goed gevolg opgehouden worden; ieder verdedigingsgevecht moet eene terreinafscheiding als frontlijn aannemen en van den toestand daarvan, hangt het gedeeltelijk af of de verdediging lijdelijk of met den aanval verbonden zal worden en of die aanval in het inwendige der stelling, dan wel voor het front zal geschieden.

Terreinplooi.

De terreinplooijen worden gevormd door onbeduidende verhevenheden, die zich in de lengte aanzienlijk uitstrekken, waarvan er meerdere in evenwijdige rigting met elkander loopen en die door even onbeduidende laagten van elkander gescheiden zijn. Hoe gering die plooijen ook zijn, kunnen zij dikwijls zeer goed gebruikt worden voor de gedekte opstelling der reserven terwijl zij tevens eenen aanzienlijken invloed op de uitwerking van het geschutvuur hebben.

Terreplein.

Gelijkluidend met walgang.

Territoriale afdeeling.

Zie Generaalkommando.

Terugloop en Terugstoot.

De veerkrachtige vloeistof, die bij de verbranding der buskruidlading ontwikkeld wordt, oefent haar uitzettend vermogen in alle rigtingen gelijkelijk uit; de lading brengt dus niet alleen het projectiel in beweging, maar oefent ook naar alle zijden eene drukking uit op de wanden van den vuurmond. De werking op de zijdelings gelegene wanden is naar alle zijden even groot en kan dus geene beweging te weeg brengen, zij kan slechts den vuurmond vaneen doen springen wanneer diens wederstand ontoereikend is. De spanning van het kruidgas in de rigting der zielas daarentegen, brengt eene drukking voort op het projectiel, waardoor dit wordt voortgedreven, en eene op den stootbodem, waardoor drukkingen in de steunpunten en de terugloop worden voortgebragt. Door de grootere massa van den vuurmond en de affuit bewegen deze veel langzamer dan de kogel. De geheele uitwerking op het stuk strekt ook bovendien niet uitsluitend om dit te doen terugloopen. De kracht K volgens de zielas kan namelijk ontbonden worden in eene kracht K' evenwijdig met den grond, en in eene kracht K' die krachten D moet opleveren, gerigt door de steunpunten, namelijk de raders en den staart. De drukkingen D eindelijk kunnen weder in twee krachten ontbonden worden; krachten die de wrijving overwinnende met K' den terugloop bevorderen, en, krachten die drukkin-
{==231==} {>>pagina-aanduiding<<}
gen in de steunpunten veroorzaken. Hoe meer men dus den terugloop door wrijving of andere beletselen verhindert, hoe grooter de werking op de steunpunten en dus op de affuit wordt, en omgekeerd.
Daar de verschillende krachten bijna nimmer zullen gerigt zijn, door de zwaartepunten der massa's waarop zij werken, zoo ontstaan hierdoor, en door de veerkrachtige terugwerking der deelen, de bekende verschijnselen van bukken, ligten, opwippen, enz. der affuit of van het geweer. Het te zeer belemmeren of geheel beletten van den terugloop heeft eenen allernadeeligsten invloed op de affuiten en moet dus zooveel mogelijk vermeden worden, hoewel dit in sommige gevallen volstrekt onmogelijk is. Een groote terugloop is in zoover voor de bediening van den vuurmond nadeelig, dat de vuurmond na elk schot weder vooruit moet gebragt worden, bijv. in de embrasure als hij daarachter vuurt of in het vrije veld in de frontlijn der batterij; is men beperkt in de ruimte, zoo als in kazematten, op dijken, op straten, op smalle walgangen, op schepen, enz. dan moet de terugloop door bijzondere inrigtingen, stootbalken, enz. (zie Geschutstellingen) begrensd worden. Handvuurwapens hebben natuurlijkerwijze geen terugloop, daarentegen eenen terugstoot tegen den schouder van den man; deze terugstoot moet zoo gering mogelijk gemaakt worden, wat behalve door de zwaarte van het wapen en daarmede overeenkomstige lading, ook nog door eene behoorlijke inrigting van den kolf en het vast aansluiten tegen den schouder kan geschieden; wat het bukken van het geschut is, is bij de geweren de wangslag.
Men zie hierover I.P. Delprat. Over de drukkingen en botsingen, die de affuiten ondergaan bij het ontbranden van de ladingen der vuurmonden.

Terugmarsch.

Zie Marsch.

Terugslaan.

Den aanval des vijands afslaan.

Terugstoot.

Zie Terugloop.

Terugtogt.

Elke beweging, waardoor een leger of eene troepenafdeeling zich van den vijand verwijdert of ten minste het voornemen heeft zich van hem te verwijderen. De terugtogten kunnen uit tweederlei oogpunt beschouwd worden, als operatiën en als manoeuvres op het slagveld, waarmede dan het gevecht verbonden is. Een terugtogt van het slagveld kan onder drie verschillende omstandigheden aangevangen worden: a. De beide partijen staan op het slagveld in elkanders gezigt in slagorde geschaard. Het is nog niet tot het gevecht gekomen, maar de eene partij gevoelt zich veel zwakker dan de andere en wil daarom het gevecht ontwijken. b. De beide partijen zijn reeds werkelijk in een gevecht gewikkeld; de overwinning is evenwel nog geheel onbeslist, maar de eene partij heeft toch een voorgevoel, dat zij niet op de overwinning mag rekenen, dat zij eene nederlaag zal ondergaan; zij begint dus, zonder de beslissing af te wachten, den terugtogt. Dit is het zoogenaamde afbreken (zie Afbreken) van het gevecht. c. De beide partijen hebben elkander bestreden, eene daarvan heeft eene nederlaag geleden en tracht nu door den terugtogt eene geheele vernieling te ontgaan.
Omdat in den oorlog twee handelende partijen tegenover elkander staan, moet bij elken terugtogt, de wijkende partij tegelijkertijd twee doeleinden vervolgen, het eene is zich van den vijand te verwijderen, terrein achterwaarts te winnen, zich te redden; het tweede ontstaat daardoor, dat de vijand insgelijks een bepaald doel, namelijk de vervolging, heeft. De terugtrekkende wordt daardoor gedwongen ook maatregelen tegen die vervolging nemen. Een zamengesteld doel is echter altijd een nadeel, en dat wel des te grooter, naarmate de afzonderlijke doeleinden waaruit het bestaat, meer met elkander in tegenspraak zijn. In het eerste geval, dat wij hierbo-
{==232==} {>>pagina-aanduiding<<}
ven stelden, zouden de zaken voor den terugtrek kenden het voordeeligst gesteld zijn, omdat al zijne troepen nog onaangeroerd zijn, ware het niet dat in dat geval de terugtogt gewoonlijk slechts ten gevolge van eene zeer onevenredige sterkte der strijdkrachten wordt aangevangen. Hoe meer de strijdkrachten van den terugtrekkenden in verhouding van die zijner tegenpartij reeds door het gevecht geleden hebben, des te ongunstiger staan de zaken voor hem. Een algemeene regel voor elken terugtogt van het slagveld is, dat de terugtrekkende van alle omstandigheden partij trekt, die voor den vijand het vervolgen moeijelijk maken. Daartoe behoort ook de nacht, waarin hij moet trachten den vervolger zoo veel mogelijk vooruit te komen, voorts een terrein, dat voor den terugtrekkenden eene gunstige gelegenheid aanbiedt om met kleine troepenafdeelingen eene groote overmagt in bedwang te houden; het daarstellen eener achterhoede, die op alle geschikte punten, vooral bij défilés stelling neemt om den vijand op te houden, die overal waar daartoe eenige gunstige kans bestaat, tot het offensieve overgaat, die uit hinderlagen den overmoedigen overwinnaar aanvalt en hem dwingt zijne magt telkens te ontwikkelen, waardoor hij veel tijd verliest, terwijl de achterhoede zoodra de aanval werkelijk zal beginnen, zich daaraan zoo spoedig mogelijk onttrekt en door het onbruikbaar maken van wegen en bruggen, het in brand steken van dorpen en bosschen eene snelle vervolging onmogelijk maakt. Het zal altijd gunstig zijn, als de hoofdmagt onder deze bescherming der achterhoede eenen anderen weg kan bereiken, dan degene waarop de vervolger haar vermoedt. Gelukt haar dit en kan zij tegelijkertijd eenen grooten afstand op den vervolger winnen, dan heeft deze genoeg werk om haar spoor weder te vinden en hij verliest daarmede een kostbaren tijd (Bluchers terugtogt van Ligny op Wavre). Het zal voor den vervolgden dikwijls zeer moeijelijk zijn ver vooruit te komen door zijn legertros, namelijk als alles op een en denzelfden weg moet terugtrekken. Dit is alzoo eene ongunstige omstandigheid. In alle gevallen is de zorg voor eene doelmatige opstelling van dien tros, zoodat hij ingeval van eenen terugtogt geene moeijelijkheden oplevert, eene zaak van het hoogste gewigt. Eveneens moet men daaraan reeds vóór den slag, voor het geval van den terugtogt, bevelen daaromtrent geven en eene doelmatige rigting aanwijzen. Een terugtogt wordt uiterst moeijelijk gemaakt door eene vijandelijke geïnsurgeerde bevolking, vooral als deze zich niet bepaalt bij eenen lijdelijken tegenstand, als het weigeren van diensten van allerlei aard, het verbergen van levensmiddelen, enz. maar ook handelend optreedt, de legerplaatsen op de terugtogtslijn alarmeert, wegen en bruggen vernielt en zoo in elk opzigt oponthoud veroorzaakt. Een terugtogt door een bevriend geïnsurgeerd land wordt daarentegen zeer gemakkelijk gemaakt. Daar een terugtrekkend leger, om in geval van nood, den krachtigst mogelijken tegenstand te kunnen bieden, zoo veel mogelijk vereenigd blijft, zoo komt de weêrsgesteldheid bij eenen terugtogt des te meer in aanmerking, naarmate de stemming der troepen meer ontmoedigd is. Van kantonnementen kan zelden spraak zijn; koude en ontberingen vermeerderen echter de neerslagtigheid, terwijl goed bivouacweder en behoorlijke verpleging haar verminderen vooral wanneer het nog gelukt, hier en daar op den vervolgenden vijand eenig voordeel met de wapenen in de hand te kunnen behalen. (Men vergelijke in al deze opzigten den terugtogt der Franschen van Moskou met dien der Bondgenooten van Groot-görschen en Bautzen). Over de terugtogten als operatiën, excentrische terugtogten, terugtogten in het binnenste des lands, enz. zie men Operatiën. Hetgeen in het artikel Afbreken gezegd is over de wijze, waarop de troepen het gevecht moeten eindigen, is ook bij terugtogten geheel van toepassing.
Voor geslagen vloten is het niet voldoende, zich zoo snel mogelijk van den vijand

{==233==} {>>pagina-aanduiding<<}

te verwijderen, in welk opzigt bij zeilvloten eene lijvloot zeer in het voordeel is boven eene loefvloot (zie Slagorde), maar ook zoo spoedig mogelijk eene bevriende haven te bereiken; schepen, welker bewegingsmiddelen beschadigd zijn, moeten in zoo ver dit mogelijk is en zoo zij overigens nog goed zee kunnen houden, door andere gesleept worden. Over de retraite-orde zie Formatiën, Evolutiën.

Terugtogtslijn.

Het gedeelte eener operatielijn, achter een leger of eene troepenafdeeling gelegen.

Terugtogtsstelling.

Eene stelling, waarin de achterhoede van een terugtrekkend korps, den vijand weerstand bieden en hem ophouden kan.

Terzerole.

Zakpistool.

Terzo.

De Spaansche benaming van regiment in de 16de en 17de eeuw; het woord beteekent een derde gedeelte. De toepassing daarvan op den naam van regiment kan daarvan afgeleid worden, dat in de 16de eeuw (zie Bataillon en Slagorde) de geheele infanterie van een leger gewoonlijk in drie groote bataillons of slaghoopen verdeeld werd, waarvan ieder in den regel uit een regiment moest bestaan.

Tetrachie.

Zie Phalanx.

Tetraphalangarchie.

Zie Phalanx.

Teugel.

Zie Paardentuig.

Theorie.

Letterlijk vertaald wil dit woord zeggen beschouwing; meestal echter wordt het gelijkluidend met wetenschap gebruikt en tegengesteld aan het woord practijk, in den zin van weten verkregen door ondervinding. In de militaire taal is het gaaf aangenomen, theoretici en practici te onderscheiden. Door de eersten verstaat men dan meestal menschen, die de kennis van den oorlog wetenschappelijk trachten te ontwikkelen, of dezulken, die beweren dat die kennis langs eenen wetenschappelijken weg kan verkregen worden, ook wel degenen, die langs dezen weg eene kennis van de wetten der oorlogvoering verkregen hebben. Practici noemt men dan degenen, die ontkennen, dat er eene wetenschap van den oorlog bestaat en verlangen, dat alle kennis van oorlog en oorlogvoering verkregen moet worden door de ondervinding, somtijds alleen de zeer beperkte van het exercitieveld of die deze kennis werkelijk door de ondervinding verkregen hebben, eindelijk degenen, die alleen in boeken over oorlog en oorlogvoering elken wetenschappelijken weg verwerpen en de wetenschap van den oorlog trachten te gronden op eene verwarde verzameling van voorbeelden. Men ziet duidelijk in, dat de denkbeelden over theorie en practijk, over theoretici en practici zeer uiteenloopen en dat zij dus gemakkelijk voor alles gebruikt kunnen worden, waarvoor men ze gebruiken wil. Het is nog opvallender, dat menschen, die zich voor practici uitgeven, over den oorlog geschreven hebben, wat zij toch eigenlijk niet hadden moeten doen, indien het werkelijk hunne meening was, dat handelen alleen uit ondervinding kan geleerd worden. Men komt alleen op den waren weg, als men vraagt onder welke omstandigheden de militaire ondervinding, hetzij die op het exercitie- of manoeuvreerterrein of in den werkelijken oorlog verkregen is, wezenlijk voordeel aanbrengt. Hier ziet men dadelijk in, dat de militaire ondervinding, die door eenvoudig meêloopen verkregen wordt, volstrekt geen nut kan aanbrengen; de muilezel, die alle veldtogten van Prins Eugenius heeft bijgewoond, heeft werkelijk ondervinding van den oorlog maar geene ondervinding, die nut aanbrengt. Zij wordt eerst nuttig, als degene, die alle gebeurtenissen heeft bijgewoond, door de vergelijking van begin en uitkomst, regels en wetten afleidt, die in gelijkvormige gevallen zijne handelingen beheerschen. Nu verandert de practicus echter geheel in theoreticus en men komt tot het besluit, dat zijne practijk eerst dan nuttig wordt, als hij daaruit eene theorie vormt. Al verder kan men hier-
{==234==} {>>pagina-aanduiding<<}
uit besluiten, dat de practijk al dadelijk, ten minste binnen zekere grenzen door de theorie kan vervangen worden. Indien men zich bijv. in de 16de eeuw verplaatst, toen er weinig boeken over den oorlog, geene militaire scholen, geene staande legers bestonden, dan begrijpt men gemakkelijk, dat in dien tijd de ondervinding alleen, op eene doelmatige wijze gebruikt, tot de kennis van den oorlog kon leiden. Want indien alleen voor den oorlog een leger bijeengetrokken wordt, dan kan de jeugdige krijgsman nergens anders dan in den oorlog, dan in dat voor den oorlog bijeengetrokken leger, de gronden van het gebruik der wapens en het exerceren leeren; nergens anders dan in het legerkamp hoort hij de handelingen der veldheeren en aanvoerders prijzen of laken, nergens anders heeft hij gelegenheid als aanvoerder na te denken over maatregelen, die hij nemen wil en over de uitkomst, die hij beoogd heeft of die hij mei andere maatregelen zou verkregen hebben, nergens anders heeft hij dus gelegenheid, wetten en regels voor zijne toekomstige handelingen daar te stellen. Deze omstandigheden, wel verre van de onmagt der theorie te bewijzen, spreken duidelijk voor hare magt, want de ondervinding van den oorlog wordt hier juist zoo onmisbaar, omdat men zonder haar onmogelijk eenige theoretische kennis kan verkrijgen of eene theorie kan vormen, die de eerste grondslag van de mogelijkheid der uitvoering wordt. Als wij met dien toestand den tegenwoordigen vergelijken, dan blijkt het, dat de ondervinding thans minder noodzakelijk is, omdat de theoretische vorming zoo veel beter is dan toen. Hierbij mag men echter nooit vergeten, dat de ondervinding ook heden veel waarde voor den soldaat heeft, omdat zij hem het persoonlijke gevaar en de gevaren der verantwoordelijkheid leert kennen, omdat zij hem de proef levert op de oplossing der voorbeelden van de theorie en omdat zij hem toont, in hoever hij niet alleen naar de gronden der wetenschap moet hand een, maar de daad ook oogenschijnlijk en ter juister tijd volgens de regelen moet uitvoeren.

Tierce.

Regts. Zie Schermkunst.

Tijd.

Voor elke militaire onderneming is tijd noodig en bij velen komt het er op aan zeer naauwkeurig den tijd te berekenen. Tusschen het besluit tot eenige onderneming en de werkelijke uitvoering daarvan, verloopt altoos T. en het is van het hoogste gewigt om dezen juist te berekenen. De verschillende zaken, die daarbij in aanmerking komen, zijn het ontwerpen van de onderneming, de lastgeving, de bewegingen der troepen om op het punt van handeling te komen. In den oorlog heeft men steeds met twee levende partijen, de eigene en de vijandelijke te doen, die beiden wilskracht bezitten en die beiden de omstandigheden veranderen. Elk plan moet op zekere veronderstelling berusten en de waarschijnlijkheid, dat die veronderstelling veranderen kan, neemt toe naarmate het tijdstip der uitvoering van het plan verder verwijderd is. Veranderde omstandigheden echter, kunnen de uitvoering van een beraamd plan zeer bemoeijelijken of geheel onmogelijk maken, en hieruit volgt de regel, dat men de uitvoering van eenig plan, dat men heden kan uitvoeren, niet moet uitstellen tot morgen, terwijl men hoe langer de uitvoering wordt uitgesteld, des te meer voorzorgen moet nemen tegen dwalingen en onvoorziene omstandigheden. Moeten daarenboven nog verschillende afzonderlijke gedeelten op zeker tijdstip met elkander zamenwerken, dan bestaat er eene dubbele reden om niets uit te stellen. Het zal echter altijd dwaas blijven, als men zulk een ingewikkeld plan vormt, dat de uitvoering volstrekt afhankelijk is van de zamenwerking tot op uren of halve uren van verschillende gescheiden gedeelten, daar de waarschijnlijkheid van dwalingen in de berekening, vermeerdert met de kortheid der tijden waarop het aankomt. Het dwaasste wordt zulk eene handeling als het waarschijnlijk

{==235==} {>>pagina-aanduiding<<}

is, dat de verschillende gedeelten, vóór hunne algemeene vereeniging met den vijand in gevecht kunnen of zelfs moeten komen. Want zoodra het gevecht begonnen is, krijgt de tegenpartij eenen grooten invloed op het gebruik van onzen tijd en elke mogelijkheid van berekening houdt dan eigenlijk op. Hoe minder zeker men over het gebruik van den T. kan beschikken, des te eenvoudiger moeten de ontwerpen zijn, des te meer moet men zich verzekeren tegen alle bijzondere voorvallen, door het vereenigd houden zijner krachten of door het achterhouden van sterke reserves.
Kortere tijden worden aangegeven bij dagen of onderdeelen daarvan; de dag wordt verdeeld in 24 uren, elke van 60 minuten à 60 seconden. Het tijdsverloop tusschen twee culminatiën van de zon wordt zonnedag genoemd. Daar de jaarlijksche beweging der aarde om de zon oneenparig, nu eens sneller, dan weder langzamer is, zijn ook de zonnedagen van ongelijke lengte. In het burgerlijke leven wordt de gemiddelde lengte van den dag tot tijdmaat genomen, die men in 24 gemiddelde uren, enz. verdeelt en die door onze uurwerken (met uitzondering der zonne-uurwerken) wordt aangegeven. Deze gemiddelde dag is nu eens langer, dan weder korter dan de werkelijke; het onderscheid hierin wordt tijdvereffening genoemd, welks maximum ongeveer 30 minuten bedraagt. Slechts viermaal in het jaar vallen de gemiddelde en de ware zonnetijd zamen en de tijdvereffening wordt nul; dit heeft ongeveer plaats den 11den Februarij, den 16den Mei, den 26sten Julij en den 1sten November. Op die dagen staat ook volgens onze uurwerken de zon om 6 uur 's morgens naauwkeurig in het Oosten, om 12 uur 's middags in het Zuiden en om 6 's avonds in het Westen. Als men ergens de hemelstreken kent, dan kan men uit den stand der zon het uur afleiden en als men omgekeerd het uur kent, dan kan men uit den stand der zon de hemelstreken vinden, zich oriënteren. Elke zonnedag wordt verdeeld in den dag (van zonsopgang tot zonsondergang) en de nacht (van zonsondergang tot zonsopgang); de eerste is de eigenlijke tijd voor de militaire werkzaamheid. Zie echter ook Nachtgevecht, Nachtmarsch. Tot bepaling van zeer kleine tijddeelen gebruikt men gewoonlijk den slinger. De lengte l. van eenen secondeslinger is in Parijsche lijnen voor eene geographische breedte φ: l = 439,2 × 2,38 sin2 φ. Een halve-seconde-slinger verkrijgt slechts 1/4 van die lengte. Zie ook Tijdrekenkunde.

Tijdelijke versterking.

Zie Versterkingskunst.

Tijdrekenkunde.

De tijdrekenkunde of chronologie is de leer van de indeeling des tijds in jaren en van deze in geschikte onderdeelen, dat is met andere woorden de leer van den almanak en van de vergelijking der verschillende almanakken met elkander. De Grieken rekenden naar het voorbeeld van Timaeus sedert het jaar 300 af volgens olijmpiaden, waarvan elk 4 jaren bevat; de eerste olijmpiade begint in 776 vóór Christus. De Romeinen rekenden naar jaren sedert de stichting der stad Rome, die volgens Cato in 752, volgens Varro in 753 v. Chr. plaats had. De grondslag tot de indeeling van het jaar waren de omloopstijden van de maan om de aarde. Daar echter een maanjaar niet gelijk is aan een zonnejaar, zoo behelpt men zich om beiden in verband te brengen met schrikkelmaanden in te lasschen. In weerwil daarvan ontstond echter eene groote verwarring, omdat de rekening toch niet op sterrekundige grondbeginselen berustte. Hieraan trachtte Julius Caesar een einde te maken, door in den zoogenaamden Juliaanschen kalender het jaar van 365 dagen en elke vier jaar een schrikkeljaar van 366 dagen in te voeren. Ook daarmede was na verloop van eeuwen de verwarring niet belet en Paus Gregogorius XIII voerde in 1682 met den naar hem genoemden kalender eene nieuwe verbetering en de tijdrekening in, die wij nog tegenwoordig bezigen. De katholijke

{==236==} {>>pagina-aanduiding<<}

staten namen den Gregoriaanschen kalender spoedig gezamenlijk aan, de evangelische staten van Duitschland eerst in 1701, de Russen rekenen nog tegenwoordig naar den ouden kalender (oude stijl), die in de loopende eeuw bij den onzen (nieuwe stijl) 12 dagen achter is, welke men alzoo bij den datum van den Russischen kalender moet voegen om onzen datum te verkrijgen. - De Franschen rekenden van hunne omwenteling en wel van den 22sten September 1792 af, als den eersten dag eener nieuwe tijdrekening. De republikeinsche almanak verdeelde het jaar in 12 maanden van 30 dagen (van den 22sten September af) Vendemiaire, Brumaire, Frimaire, Nivose, Pluviose, Ventose, Germinal, Floréal, Prairial, Messidor, Thermidor, Fructidor) en 5 (in schrikkeljaren 6) aanvullingsdagen (jours complémentaires). Den 9den September 1805 voerde Napoleon den Gregoriaanschen almanak weder in.

Tijdschriften.

Militaire tijdschriften of dagbladen hebben hetzelfde doel als alle overige, alleen met gestadige betrekking tot het bijzonder vak. Daarbij kunnen zij nu alles, wat voor den krijgsman van belang is, in aanmerking nemen of zich op verschillende wijzen binnen enger grenzen beperken. De verschillende afdeelingen die daarbij kunnen voorkomen zijn: 1o. Legerberigten, dat is berigten van bevorderingen, reizen, troepenvereenigingen, sterfgevallen van hooggeplaatste of bekende militairen, militaire feesten en plegtigheden, enz. Deze tijdingen, vooral die van bevorderingen, pensionneringen, enz. worden slechts door officiële of halfofficiële militaire dagbladen volkomen medegedeeld en wel alleen voor het leger van den staat, waarin zij uitgegeven worden. De overige militaire tijdschriften bepalen zich er toe, een uittreksel van het voornaamste daarvan mede te deelen. 2o. Berigten van nieuwe uitvindingen van krijgskundig belang, nieuwe militaire inrigtingen, veranderingen in de organisatie, bewapening, enz. 3o. Oorlogsberigten van oorlogstooneelen, waar op het oogenblik gestreden wordt. Men verwacht daarvan met grond, dat zij meer bijzonderheden bevatten dan degenen, die in gewone algemeene dagbladen voorkomen. Zoo niet is het beter ze geheel weg te laten. 4o. Zelfstandige artikelen van beschouwenden of redetwistenden aard, vooral met betrekking tot militaire vragen van oogenblikkelijk belang, somtijds ook tot opheldering en verklaring van krijgskundige gebeurtenissen uit het verledene, levensbeschrijvingen, enz. 5o. Aankondigingen en beoordeelingen (recensiën) van nieuw uitgegeven militaire werken. 6o. Militaire bellettrie, romans, novellen, gedichten, enz. - De beperkingeu bestaan nu hetzij hierin, dat eenige der opgesomde rubrieken geheel weggelaten worden, hetzij dat slechts één of eenige daarvan behandeld worden of wel dat wel is waar geene der genoemde rubrieken wordt weggelaten maar zij allen met het oog op de bijzondere belangen van een bijzonder wapen (bijv. van de artillerie of genie) behandeld worden. Andere verschillen bestaan in de meer of minder wetenschappelijke rigting, die eenig blad werkelijk volgt of volgen wil; in de bijzondere bemoeijing met de omstandigheden van een leger, hetzij dat van den eigen staat of ook met die van anderen, in de tusschenpoozingen der verschijning, waarna men wekelijksche, maandelijksche, enz. schriften heeft; eigenlijk gezegde dagbladen bestaan niet. Het bestaan van bijzondere militaire tijdschriften voor de belangen der zoogenaamde wetenschappelijke wapens, berust op goede gronden. Deze tijdschriften moeten volgens hunnen aard en bestemming eene wetenschappelijke rigting volgen, hunne artikelen zullen meestal van blijvende waarde zijn en het is diensvolgens onnoodig, dat zij binnen zeer korte tijdruimten verschijnen; zij kunnen dus in maandelijksche of driemaandelijksche afleveringen verschijnen. Even zoo gegrond is het bestaan van een officieel militair blad in elken grooteren staat, niet alleen voor de officiële mededeeling van legerberigten, maar ook om des noods met daadzaken te kunnen bevestigen of we-
{==237==} {>>pagina-aanduiding<<}
derleggen, wat van eene andere zijde bestreden of beweerd is geworden. Dit officiële militaire blad zoude nu wel is waar eene zeer ondergeschikte waarde hebben, als daar tegenover niet een of eenige onafhankelijke militaire bladen stonden. De onafhankelijkheid dier bladen moet gezocht worden in de stelling van hunne redacteurs en in de beschikking over aanzienlijke geldmiddelen. Geen ander blad heeft in dit opzigt zulke groote moeijelijkheden te overwinnen als een militair blad. Een officier in werkelijke dienst stuit als redacteur bijna bij elken tred op groote zwarigheden; indien hij een woord zegt of laat drukken, dat niet aan iedereen even aangenaam in de ooren klinkt, al is het nog zoo waar, dan hoort hij zich dagelijks verwijten, dat zulks niet met zijne stelling strookt, enz. Om deze klip te vermijden heeft men dan wel eens eene anonyme redactie. Dit verbetert de zaak intusschen niet zeer; het vertrouwen op zulk eene anonyme redactie zal steeds uiterst gering zijn.
Eene andere zwarigheid is gelegen in de omstandigheid, dat een militair tijdschrift in den regel over geene genoegzame geldmiddelen kan beschikken om vele correspondenten aan zich te kunnen verbinden of een goed honorarium aan zijne medewerkers te kunnen geven.
De voornaamste der thans bestaande militaire tijdschriften zijn.
In Duitschland: De Algemeine Militärzeitung, de Militärische Blätter, het Militär Wochenblatt für das deutsche Bundesheer, het Oestreichische Militärische Zeitschrift, het Archiv für Offiziere des königl. preuszischen Artillerie und- Ingenieurskorps, de Militär-Litteraturzeitung, de Preuszische militärartzliche Zeitung, de Soldatenfreund, het Zeitschirft für Kunst, Wissenschaft und Geschichte des Krieges.
In Frankrijk: de Moniteur de l'armée en de Moniteur de la flotte, de Spectateur militaire, het Journal des sciences militaires en het Journal des armes spéciales.
In Engeland: de Naval and Military Gazette, Colburn's United service Magazine.
In Nederland: de Militaire Spectator, de Nieuwe Spectator en het Vaandel.
In België: het Journal de l'armée belge.
In Zwitserland: de Schweizerische Militär-Zeitung en de Revue militaire suisse.
In Zweden: de Kongl Krigs-Vetenskaps-Akademiëns Handlingar und Tidskrift.
In Spanje: de Memorial de Infanteria, de Memorial de Artilleria, de Memorial de Ingenieros, de Memorial de Carabineros, de Memorial de Sanidad del Ejercito y Armada, de Cronica naval, de Departemento, de Boletin de Administracion militar en de Guio del Guardia civil.
In Portugal: de Revista militar.
In Italië: de Rivista militare italiana, de Gazetta militare (uit Rome).
In Rusland: de Invalide en het Woennoi-journal.
In Denemarken: het Tidsskrift for Krigsväsen.

Timar.

Een Turksch leengoed; timarioot, een soldaat, die volgens de vroegere militaire organisatie van het Turksche rijk, door zulk een leengoed in dienst gesteld werd.

Timmerman.

De bataillonssappeurs worden somtijds bataillonstimmerlieden genoemd en zulks veel eigenaardiger dan sappeurs. Zie Genie.

Tin.

Een metaal, dat gebruikt wordt tot het daarstellen van brons en soldeer; somtijds ook tot het vertinnen van plaatijzer; het heeft gegoten een soortelijk gewigt van 7,288, geplet van 7,299, smelt bij 228o C (volgens anderen bij 312o C). Scheikundig wordt het aangewezen door Sn. terwijl het aequivalent 735,3 is.

Tirailleur.

Een soldaat, die geweerschoten met den vijand wisselt, die in geopende of verstrooide orde strijdt. Tirailleren is het gevecht op deze wijze voeren, tirailleurstelsel de vechtwijze der tirailleurs. De schutters der oudheid

{==238==} {>>pagina-aanduiding<<}

streden als tirailleurs, eveneens de handschutters van den nieuweren tijd na de uitvinding der vuurwapens, totdat bij de vermeerdering daarvan in de legers ook de haakbusschutters en muskettiers in gesloten afdeelingen zamengetrokken en gebruikt werden. Gedurende de geheele 17de en het grootste gedeelte der 18de eeuw kwam zoodoende het tirailleren geheel buiten zwang; eerst de voordeelen, die de Noord-Amerikanen in hunne vrijheidsoorlogen daarmede behaalden, maakten de aandacht weder gaande, maar eerst de Franschen in hunne omwentelingsoorlogen voerden het weder in op de Europesche slagvelden, in het begin daardoor, dat hunne weinig geoefende bataillons zich onwillekeurig verspreidden, zoodra zij in gevecht kwamen, later doordien het geheel in een behoorlijk stelsel gebragt werd. Men zie daarover even als over de tirailleurketens, de groepen tirailleurs, enz. Vechtwijze en Formatiën en vergelijke Rustow's Geschichte der Infanterie met Renard's Considérations générales sur la tactique de l'infanterie en Europe (in het Nederlandsch vertaald door Landolt). De tirailleurregimenten, die onder Napoleon een gedeelte der jonge garde vormden, onderscheidden zich in hunne vechtwijze, evenmin als de voltigeurregimenten in geen enkel opzigt van de overige infanterie. Bij de Nederlandsche infanterie draagt ééne kompagnie van elk veldbataillon den naam van tirailleurkompagnie; zij staat in orde van bataille achter het bataillon en wordt voornamelijk voor de tirailleurdienst gebezigd.

Tiron.

Jong Romeinsch krijgsman.

T-mijn.

Klaverbladsmijn. Zie Mijnen.

Togtsloot.

Eene gracht, gewoonlijk van onbeduidende grootte en breedte, die door een akker, eene weide, enz. loopt, om het regen- of grondwater, daarvan af te leiden. Door het digten van zulke sloten, kan men zeer gemakkelijk het terrein, tot welks droogmaking zij diende, moerassig maken; ook op de zool van drooge vestinggrachten legt men dikwijls dergelijke togtsloten aan, die de rigting der werken volgen en de gracht droog houden, terwijl zij met water gevuld zijnde het verdedigend vermogen der gracht vermeerderen. Deze soort van T. worden Cunettes genoemd.

Tolerantie.

Toegestane afwijking in de afmetingen der vuurmonden en der draagbare vuurwapens.

Tollenon.

Een krijgswerktuig, bestaande uit eenen langen hefboom, die om eenen verticalen mast of staander beweegbaar was. Aan het eene einde van den hefboom was een vierkante kist, die een twintigtal manschappen kon bevatten, welke nu door middel van den hefboom opgeheven werden tot op de muren of wallen des vijands.

Ton.

1o. Vat tot inpakken van buskruid, levensmiddelen, enz. ook gebezigd om met elkander verbonden tot ondersteuningsligchamen van bruggen te dienen; dient ook als bekleedingsmiddel. 2o. Een gewigt van 1000 pond (kilogrammen).

Tonbrug.

Eene brug, waarbij het bruggendek op drijvende tonnen rust. Men gebruikt haar slechts bij volslagen gebrek aan andere middelen.

Tongewelf.

Zie Kazematten.

Tongvrijheid.

Zie Paardentuig.

Top.

Zie Mast.

Top-arabadji.

Turksch treinsoldaat.

Topdji.

Turksch artillerist. Topdji-bachi. Grootmeester der artillerie.

Topographie.

Plaatsbeschrijving. De T. staat in verhouding tot de aardrijkskunde als het meer bijzondere tot het algemeene. De middelen, waardoor zij hare uitkomsten mededeelt zijn het schrift en de teekening. Zie Kaarten, Terrein, Teekenen, Verkenning.

Toppenanten.

Zie Zeilen.


{==239==} {>>pagina-aanduiding<<}

Toren.

Een steenen gebouw met verschillende verdiepingen, van betrekkelijk geringen omvang, met een vierhoekig, zeshoekig, rond of eenig ander tracé. In de oude bevestiging (zie Versterkingskunst) waren de torens de hoofdsteunpunten der verdediging en dienden bij meerder ontwikkeling tegelijkertijd tot flankverdediging van den hoofdwal. Sedert daaruit de bastions ontstaan waren, geraakten de eigenlijke torens in vergetelheid en eerst in den nieuweren tijd zijn zij weder in zwang gekomen, sedert Montalembert ze voorstelde. Dit is echter niet om in den hoofdwal eene plaats te vinden, maar in de gedaante van reduits (donjons) in de aarden werken. De torens door Montalembert voorgesteld (tour angulaire) hebben van 20 tot 70 el middellijn. Het onderste gedeelte bestaat uit in- en uitspringende gedeelten, welke laatsten met gewelven overspannen zijn en waarop de verder rondgaande buitenmuur rust. De muren van dit uiterste gedeelte zijn met schietgaten voor geweervuur voorzien; de tweede en derde verdiepingen hebben embrasures voor kanon. De kern des torens is cylindervormig opgetrokken en verheft zich boven het bovenplat van den eigenlijken T. nog 6 à 7 ellen, ten einde daarin nog scherpschutters te kunnen plaatsen. Van boven is hij met een koepelgewelf gesloten. Rondom de spil is een ringvormig gewelf, waartegen een stelsel van kleine gewelven sluit, wier regtstanden in de rigting van den straal staan, zoodat de buitenmuur den schildmuur van deze gewelven uitmaakt. Al de gewelven hebben eene onafgebrokene gemeenschap. Montalembert heeft waarschijnlijk het model dezer torens aan Zweden ontleend. Hoewel zij vele onvolkomenheden bezitten, zijn de ingenieurs van den nieuweren tijd in die rigting voortgegaan en men vindt in vele nieuwere vestingen torens als reduits, vooral in gedetacheerde werken en ook als poorttorens aangebragt. Verwonderd over den tegenstand, dien een kleine toren (martello) op het eiland Corsica, slechts met één kanon bewapend in 1796 aan hunne zeemagt bood, bouwden de Engelschen toen in het begin onzer eeuw Napoleon hen eene landing op hunne kusten deed vreezen, zoogenaamde martello's. Deze hebben 12 à 16 el middellijn, zijn gewelfd en hebben een open bovenplat voor één tot drie vuurmonden, die op bijzonder daartoe ingerigte cirkelaffuiten staan, wier onderraam om spilbouten kan draaijen; de benedenste verdieping dient tot berging van levensmiddelen of krijgsbehoeften, de bovenste verdieping door een bomvrij gewelf gesloten, dient tot huisvesting en is van schiet- en luchtgaten voorzien. De meesten bevatten ovens tot het gloeijen van kogels. Op dezelfde wijze schreef in 1811 Napoleon tot verdediging der kusten een zoogenaamde tours modèles voor, van verschillende grootte en met een vierhoekig tracé; hunne geheele hoogte bedraagt 8,77 el, doch slechts 5,85 el boven den beganen grond. - Eindelijk werd in Oostenrijk door den aartshertog Maximiliaan, het denkbeeld geopperd om de torens weder in de enceinte te bezigen, maar zoodanig dat men daaruit als geïsoleerde werken zonder courtines verbonden, gordels om steden of andere strategische punten vormde. De hiertoe voorgestelde torens werden Maximiliaanstorens genoemd en bij de verdediging van Lintz het eerst in practijk gebragt. De middellijn der torens is 36 el van onderen en 33,50 el van boven; de hoogte van het bovenplat is 10 el boven den grachtsbodem en 5 el boven den beganen grond. Het geheel is door eene gracht van 7 el omgeven en naar de buitenzijde door eene glacisvormige borstwering; in de keel voert eene loopbrug, die weggetrokken kan worden, over de gracht naar de eerste verdieping boven den beganen grond. In het midden is een holle cylinder van 3 el middellijn; in het midden tusschen dezen cylinder en den buitenmuur heeft men eene rij overwelfde pijlers, die tot regtstand dienen van twee bomvrije gewelven, waarvan het eene op de muren van den cylinder, het andere op den buitenmuur des torens rust. De overwelfde kel-
{==240==} {>>pagina-aanduiding<<}
ders dienen tot magazijnen, enz. De onderste verdieping dient tot logement voor 150 man en wordt verlicht door vensters in den vorm van schietgaten. De bovenste verdieping dient tot de eigenlijke verdediging, is van embrasuren voorzien en gewapend met 4 ligte houwitsers. Op het plat ligt eene aarden borstwering, aan de buitenzijde 10, aan de binnenzijde slechts 3 el dik. Rondom het bovenplat ligt eene cirkelvormige bedding, terwijl de affuiten zoodanig zoodanig zijn ingerigt, dat men daar 11 ijzeren 18 
{== afbeelding 	==} {>>afbeelding<<}
    
ers naast elkander plaatsen en op hetzelfde punt kan rigten. Een der 18 
{== afbeelding 	==} {>>afbeelding<<}
    
ers dient tot reserve en staat bij de keel. De torens zijn in den regel 400 passen van elkander verwijderd. De bouw van den eersten toren bij Lintz werd in 1829 begonnen. - Pertuisier heeft eenen toren voorgesteld ter vervanging van de Fransche redoute modèle (zie boven). Dese toren, verbeterd door Merkes heeft ongeveer de volgende inrigting: de toren heeft inwendig eene binnenplaats, in welker midden een bomvrije regenbak aanwezig is. De inwendige verdeeling is zoodanig, dat de buitenste gewelven hunne regtstanden loodregt op den buitenmuur hebben, terwijl de binnengewelven ringswijze om het middelpunt gelegen zijn. Voorts is er gezorgd voor buskruid-, munitie- en andere magazijnen en is er plaats voor bakovens, pompen, enz. Vier bomvrije uitstekende, maar lager gelegen gedeelten dienen om op de toegangen en het voorliggend glacis een krachtig kruisvuur te kunnen brengen. Rondom het bovenplat ligt eene aarden borstwering, waarachter emplacementen voor geschut op cirkelaffuiten zijn ingerigt. De binnenkruin dier borstwering ligt 14,65 el boven den beganen grond, terwijl die boven de uitstekende gedeelten slechts 6,5 el hoog is. Tusschen deze laatste borstwering en het bovenplat van den toren zijn bedekte gemeenschapsgangen aangelegd. Onder de contrescarp ligt eene gecreneleerde galerij. Het glacis is met steenpuin aangevuld en daarvoor ligt eene vóórgracht. In de kapitalen der vooruitstekende gedeelten liggen holle steenen beeren om eene gedekte gemeenschap naar de contrescarp daar te stellen. De toren is voor 400 à 600 man ingerigt en het aantal benoodigde stukken wordt op 40 begroot. Opriltorens zijn de zoodanige die bij de defensieve kazernes zijn aangebragt en die oprillen of trappen naar de bovenste verdieping bevatten. Stormtorens zie Vestingoorlog.

Tournadji-bachi.

Hoofdofficier der Janitsaren.

Tournooi.

Gelijkluidend met steekspel.

Touw.

Het T. wordt voornamelijk uit de vezels der hennepstengels, die in de lijnbanen tot garen of draden gesponnen worden. Deze draden worden tot strengen gedraaid; het aantal draden daartoe gebezigd is afhankelijk van de dikte, die het T. moet verkrijgen, daar al het T. door de artillerie gebruikt, uit 4 strengen te zamen gedraaid is. De touwen werden meestal onderscheiden naar het gebruik, dat men er van maakt, als: ankertouw, scheertouw, enz.

Touwbrug.

Zie Bruggen.

Towarszysze.

Zie Kavallerie.

Trabuchet.

Steenwerptuig.

Tracé.

Grondteekening van een vestingwerk.

Traceren.

Zie Bouw.

Trainband.

Engelsche burgerwacht.

Traliën.

IJzeren staven tot afsluiting der ramen van kazematten van allerlei aard, van gevangenissen, van schoorsteenen en togtgaten, de laatste tegen het invallen van holle projectilen te verzekeren.

Tranchée.

Loopgraaf. Tranchéekat. Loopgraafkat. Tranchéewacht. Loopgraafwacht. Zie Vestingoorlog.


{==241==} {>>pagina-aanduiding<<}

Tranchéemajoor.

Een officier, die bij een belegeringskorps de inwendige dienst in de loopgraven regelt en surveilleert; hij komt overeen met den plaatsmajoor in eene vesting. De onderofficieren, vooral die van de genie, welke hem in zijne dienst ondersteunden werden vroeger somtijds tranchéesergeanten genoemd, weshalve in Saksen een onderofficier bij de genie, dingende naar den rang van officier nog lang dien titel voerde.

Transport.

1o. Vervoer van troepen, munitie, levensmiddelen, enz. Zie Marsch, Spoorwegen, Trein. In het groot onderscheidt men transporten te land en te water. 2o. De gezamenlijke voertuigen, met bespanning, bediening en lading, die tot vervoer van eene zekere hoeveelheid buskruid, levensmiddelen, enz. benoodigd zijn. Indien een T., troepen tot bescherming bij zich heeft, dan draagt het den naam van konvooi.

Transportschip.

Een schip, dat hoofdzakelijk dient tot het vervoer van manschappen, paarden en krijgsbehoeften van allerlei aard. Behalve de eigenlijke transportschepen, gebruikt men daartoe ook gewone koopvaarders, die men echter alsdan met eenig geschut bewapent, om hen minstens eenig wederstandsvermogen te geven.

Traverse.

Door T. of dwarswal verstaat men eene aarden wal, gewoonlijk in de lengte loodregt op de rigting der facen van eenig werk aangelegd. Heeft die face alleen ten doel, de achter haar opgestelde troepen tegen het vijandelijke frontvuur te dekken, dan dienen de traversen om deze troepen tegen flank- of rugvuur te verzekeren en worden in het eerste geval paraflancs, in het laatste parados genoemd. Dikwijls bezigt men ook traversen om de binnenruimte van eenig werk in verschillende deelen te verdeelen en op die wijze te defileren, zonder den hoofdwal buitengewoon te verhoogen. In eene vierhoekige redoute kan men op die wijze eene kruistraverse aanleggen, dat wil zeggen twee traversen, die elkander in het midden daarvan regthoekig snijden. Men kan eene T. ook in plaats van haar uit aarde op te werpen, bij wijze van bedekte ruimte, zoo als eene caponnière daarstellen, in welk geval zij holle traverse genoemd wordt. Men kan haar dan gebruiken, hetzij tot berging van munitie, hetzij tot dekking der manschappen, die niet in dadelijke dienst zijn of men kan haar van schietgaten voorzien en zoo doende tot verdediging inrigten. Aan de traversen, die in de saillanten liggen en dus de beide facen dekken, geeft men veelal den naam van bonnettraversen.

Traverseren.

Overschenkelen. Zie Rijden.

Trawanten.

Lijfwachters van de hoogere officieren der landsknechten, meestal uitgezochte stevige knapen met hellebaarden bewapend, bestemd zoowel om den luister van den staf te verhoogen, als om de officieren, aan wie zij toebehoorden des noods tegen dadelijkheden hunner eigene soldaten te beschermen. Ook lijfwachters van vorsten, worden dikwijls trawanten, even als vorstelijke lijfwachten, trawantengardes of trawantenkorpsen genoemd.

Trechter, Trechtermijn.

Zie Mijnen.

Treffen.

Gevecht of ontmoeting.

Treffer.

Een schot of worp, die het doel treft in tegenstelling tot een misschot.

Trefkans.

Zie Schieten en Werpen.

Trekknuppel.

Zie Bespanning.

Trein.

De gezamenlijke middelen, die een leger noodig heeft om de krijgsbehoeften te vervoeren, die strekken tot het behoud der slagvaardigheid, die het echter daarbij niet in het gevecht volgen, benevens de tot bediening dezer transportmiddelen noodige, zooveel mogelijk militairement georganiseerde manschappen maken den trein of het voerwezen van het leger uit. De transportmiddelen zijn ge-
{==242==} {>>pagina-aanduiding<<}
deeltelijk bespannen voertuigen, gedeeltelijk lastdieren; de manschappen bestaan uit voerlieden, paardenoppassers of geleiders der lastdieren en uit handwerkslieden. De laatsten dienen deels tot het onderhoud der wagens en tuigen, deels tot bediening bij de verpleging zoo als bakkers, metselaars tot het bouwen van veldbakovens (zie Troepen der administratie). De T. staat onder het bevel van officieren en onderofficieren, welke laatsten meesters-werklieden genoemd worden, in zoo ver zij bij de handwerkslieden zijn ingedeeld.
Om orde in den T. te brengen moet deze ingedeeld zijn; de afzonderlijke verschillende voorwerpen van het transport moeten van elkander gescheiden en de gelijkvormige zamengevoegd worden. Men kan diensvolgens onderscheiden: a. De T. der hoofdkwartieren en der troepen. De eerste volgt de hoofdkwartieren en vervoert alles wat tot instandhouding van de dienst behoort, als bagaadje, archieven, boekdrukkerspersen, en de andere is gevoegd bij de regimenten of bataillons infanterie, de regimenten kavallerie, de batterijen om den noodzakelijksten voorraad aan kleeding en uitrusting, de noodzakelijkste hospitaalbehoeften en eenen zekeren voorraad aan munitie te vervoeren. b. De artillerie-transporttrein; deze is bestemd om voorraad aan munitie en artillerie-materieel van allerlei aard, even als voorraad-materieel voor de werkzaamheden der artillerie te transporteren. In den regel onderscheidt men hier nog de divisietreinen (divisieparken), die de zamengestelde divisiën of de legerkorpsen volgen en den legertrein (legerpark of groot park), die het leger volgt en gewoonlijk naauw verbonden is met de groote artillerie-reserve van het leger. Gewoonlijk verdeelt men zoowel ieder divisiepark als het groote park in verschillende zoogenaamde kolonnen. Men onderscheidt daarin de munitiekolonnen, die gewoonlijk in den regel eene zoogenaamde uitrusting, 100 à 200 schoten voor elken vuurmond, 50 à 60 patronen voor elken infanterist van de afdeeling waartoe zij behooren, vervoeren; de handwerkskolonnen met voorraadaffuiten en andere voorraadstukken, het materieel tot herstelling van paardentuig, voertuigen, enz. en het personeel daartoe; de laboratoriumkolonnen tot daarstelling van vuurwerken. c. De pontontrein zie Bruggen. d. De verplegingstrein, die verdeeld wordt in de zoogenaamde proviandkolonnen en de veldbakkerijen, waar die bestaan (zie Verpleging en Bakkerij). e. De hospitaaltrein, die de ambulances vervoert; waar saniteitstroepen bestaan, worden deze meestal in naauw verband gebragt met den hospitaaltrein. (zie Ambulance, Geneeskundige dienst), f. De veldpost (zie Veldpost). g. De treinen van de intendance in het algemeen, voornamelijk bestemd om de bagaadje en al het materieel en de gereedschappen tot uitoefening der administratie benoodigd, te vervoeren; hiertoe kan men ook den T. rekenen, die bijzonder bestemd is voor het transport der krijgskas. - De belegeringstrein behoort niet tot de normale uitrusting van het leger; hij bestaat uit het geheele voerwezen van het belegeringspark en wordt voorzien van treinsoldaten tot bediening der voertuigen, in zoo ver tot dit einde geen artilleristen genoeg voorhanden zijn. Een zamenstellend gedeelte van den T. daarentegen wordt uitgemaakt door de paardendepôts, die bestaan uit de paarden, welke het leger volgen tot aanvulling der verliezen en uit de manschappen, die hen moeten verzorgen. - Men noemt treindepôt een magazijn, waar in vredestijd het gezamenlijk treinmaterieel bewaard wordt, voor zoo ver daarvoor geene afzonderlijke bewaarplaatsen zijn aangewezen (zoo als voor de pontontreinen en de kolonnen der artillerie), voor zoo ver het niet voortdurend bij de afzonderlijke afdeelingen aanwezig is of niet bederft door bewaring.
Het hangt van verschillende omstandigheden af, of men de wagens of de lastdie-
{==243==} {>>pagina-aanduiding<<}
ren alleen of beiden gezamenlijk als vervoermiddelen van den T. moet bezigen; in den bergoorlog maakt het terrein het meestal onmogelijk de wagens te gebruiken; waar men er op rekent, de troepen dikwijls in kleine detachementen te verdeelen, moet men behalve de wagens ten minste een gedeelte lastdieren gebruiken, waartoe men in onzen tijd weder veel lust betoont, hoezeer het eene bepaalde waarheid is, dat de kracht van het paard voordeeliger tot trekken dan tot dragen kan gebruikt worden. Bij eene zeer spaarzame inrigting van den T. moet men toch van al de bovengenoemde soorten van voertuigen op elke 1000 man van het leger op niet minder dan op 26 à 30 voertuigen en met inbegrip der rij- en reservepaarden op 200 paarden rekenen. Op een leger van 100000 man wordt dit dus 2600 à 3000 voertuigen, die op éénen weg achter elkander eene uitgestrektheid van 8 uren zouden beslaan. Hoewel men deze nu niet op éénen weg achter elkander laat volgen, vloeit hier toch uit voort, dat een groote T., waarvan het leger als afhankelijk wordt verondersteld - want waartoe zou anders de T. dienen? - de bewegingen van dat leger zeer moet vertragen, daar de bezorging van fourrage voor zooveel paarden tijd en moeite kost, daar men verpligt wordt de verschillende afdeelingen van den T. te splitsen om deze moeijelijkheden te boven te komen en ze naderhand weder moet concentreren en bij de troepen brengen, opdat deze daarvan het verwachte nut zouden trekken. Het is niet mogelijk den T. in zijn geheel, het vereenigde leger te doen volgen; enkele afdeelingen moeten steeds de troepen vergezellen; daardoor worden de bewegingen nog meer vertraagd, door de voertuigen, die tusschen de kolonnen gevoegd, èn moeite èn oponthoud veroorzaken. Te regt noemden dus de Ouden den trein Impedimenta (beletsels). Daar de bezwaren van den T. met de grootte daarvan toenemen, zoo is het duidelijk, dat men moet trachten zijn omvang zoo klein mogelijk te maken. Daartoe heeft men de volgende middelen: a. Vermindering van de behoeften des legers, door het aannemen van een verplegingsstelsel, waarbij men er vooral op rekent, het meest noodzakelijke op de plaats zelve te vinden (zie Verpleging), door het verbannen van alles, wat niet volstrekt noodzakelijk is en door niet te vroeg alle nieuw ontdekte kunstmiddelen dadelijk bij het leger in te voeren en mede te slepen. b. Eene goede zamenstelling van den trein, zorg voor doelmatige voertuigen, goede bespanningen, goed geoefende manschappen onder behoorlijke krijgstucht en doelmatig georganiseerd. c. Verwerping van den regel om aan elke troepenafdeeling hoe klein ook, een' afzonderlijken trein te willen geven, die haar zelfstandig moet maken. Beschouwing van den trein als eene reserve voor grootere ligchamen. Om de zaak duidelijk te maken, is het bijv. gemakkelijk in te zien, dat als één smidswagen voldoende is voor een regiment kavallerie, het eene ongehoorde verkwisting zoude zijn, er één aan elk eskadron te willen geven, om dit in dit opzigt zelfstandig te maken. Eveneens zullen welligt, als men de requisitie als den grondslag der verpleging beschouwt, 4 wagens voldoende zijn voor eene divisie van 10000 man, om den noodwendigen voorraad aan te brengen voor die bataillons, welke door hunne kwartieren of hunne aangewezene stelling, buiten staat zijn om requisitiën te verrigten. Indien men echter in dit opzigt ook alle bataillons zelfstandig wilde maken, dan zou men ten minste 12 wagens noodig hebben. d. Verstandige gebruikmaking zoo wel van de middelen in het algemeen als van de gewone gemeenschapswegen van het oorlogstooneel door de intendance, bijv. van de spoorwegen, van de waterwegen, enz.
Eene geschiedenis van den T. zoude eene zeer wetenswaardige bijdrage zijn voor de geschiedenis der beschaving niet alleen van de legers, maar ook van de volken en van hunne wederzijdsche betrekking. Er zijn daartoe welligt veel meer bronnen voor-
{==244==} {>>pagina-aanduiding<<}
handen, dan men in den eersten oogopslag denken zou. Wij kunnen hier slechts eenige hoofdpunten aangeven. In den regel verbeeldt men zich, dat de T. van de legers der oudheid zeer gering geweest is: intusschen is dit eene dwaling. Bij de Grieksche legers bijv. was ieder burger ook in het veld tamelijk op zijn gemak gesteld; hij had één, somtijds meer bedienden bij zich; lederen tenten werden op lastdieren medegevoerd en het leger werd gevolgd door eene schaar marketenters met levensmiddelen; bij de Macedoniërs werden de behoeften zeer beperkt en de soldaat daaraan gewend om deze zoo veel mogelijk zelf te dragen. Maar ook hier bleek bij de togten van Alexander, even als bij alle veroveringstogten der oude volken in verre landen, de noodzakelijkheid eener groote vermeerdering, daar de soldaten gewoon waren, al den gemaakten buit benevens slaven en dieren mede te voeren. Een Romeinsch leger, al bestond het alleen uit voetvolk, had, zoo als men dit tamelijk naauwkeurig kan berekenen, minstens 170 paarden op elke 1000 man noodig, dus even veel als men tegenwoordig voor elke 1000 man van een goed georganiseerd leger behoeft. Men hecht er bijv. groote waarde aan, dat de Ouden geene artillerie in onzen zin hadden. Intusschen gaat men daarbij van een geheel valsch denkbeeld uit, even als of eene catapult of balist overal en door den eersten den besten handwerksman in een half uur kon daargesteld worden. Dit was echter geenszins het geval; veeleer waren die werktuigen niet minder zamengesteld dan onze kanonnen en diegenen, waarvan men zich gewoonlijk bediende, werden dus insgelijks medegevoerd. Even zoo had dit plaats met voorraad aan ijzel en andere materialen tot daarstelling der grootere werktuigen, die men slechts in positiën van hooge waarde gebruikte, van koorden, van bewerkte bouten, zelfs van steenen kogels, in één woord van munitie. Pontontreinen werden in de oudheid wel niet altijd, maar toch veelvuldig medegevoerd en moesten dan eveneens in rekening gebragt worden. In de middeleeuwen werd de T. zeer aanzienlijk, omdat de ridders een groot aantal bedienden mede te velde namen, terwijl de leenman zeer dikwijls verpligt was, om zich voor weken en maanden lang van levensmiddelen te voorzien, die hij dan natuurlijk op wagens of pakpaarden medevoerde, welke tevens gebruikt werden om de zware wapenrustingen van man en paard te transporteren. - In de legers der landsknechten was de legertros zeer aanzienlijk; in den regel hadden elke 10 man tot vervoer van hunne eigene bagaadje één pakpaard, wat dus reeds op 1000 man 100 paarden uitmaakt; elke ruiter had zijn pakpaard en zijn knecht; daarbij kwam nog het zwaar bespannen geschut met toebehooren en de pontontreinen. Nog ten tijde van Montecuccoli kwamen alleen op 1000 man voetvolk 33 bagaadje- en marketenterwagens, behalve die voor de officieren, die voor het transport van voorraad, enz.; op elke 1000 man ruiterij ongeveer 80 wagens; rekent men daarbij de artillerie- en brugtreinen, de wagens tot gemak der officieren, enz. dan mag men gerust gemiddeld op 1000 man 350 paarden rekenen (behalve de paarden van de ruiterij), zoodat een leger van 50000 man een even groote trein noodig had als thans een dubbel zoo sterk. Met de ontwikkeling der nieuwere monarchie en der staande legers verminderden de treinen geenszins. Hoewel het gemak der gewone soldaten zeer beperkt werd, was toch voor de officieren overtollig gezorgd. Daarbij maakte de gebruikelijke verpleging uit de magazijnen, door de beschouwing der oorlogen als zuivere regeringszaken (zie Operatiën) zeer aanzienlijke verplegingstreinen noodig, de slechte kleeding en de legering der soldaten, overeenstemmende met het aangenomen krijgsgebruik, maakten de medevoering van tenten onontbeerlijk, terwijl de artillerie gestadig vermeerderd werd. Al deze oorzaken hadden ten gevolge, dat ook in de geheele 18de eeuw op elke 1000 man van een leger, gemiddeld een trein van 350 paarden moet gerekend

{==245==} {>>pagina-aanduiding<<}

worden. Eerst de Fransche omwenteling en hare gevolgen voerde tot eene heilzame vermindering van den T.; de tenten werden weggeworpen, de officieren in hunne behoeften beperkt en in naauwer betrekking met den soldaat gebragt, het requisitiestelsel aangenomen, terwijl met de stelling, dat de oorlog eene zaak der volken, niet alléén der regeringen was, ook de regel werd gevolgd, om den rijkdom en de hulpmiddelen der volken, waar men die vond, in den oorlog voor de legers te gebruiken, zonder dat die eerst door eene bijzondere handeling tot hun eigendom behoefden gemaakt te worden. Eerst in den nieuweren tijd is ten gevolge van nieuwe uitvindingen en proeven, eene strekking tot vergrooting van den T. te bespeuren. Bij eene weinig bewegelijke oorlogvoering kan het wel voorkomen, dat zelfs een overmatig groote T. weinig hindert, bij eene bewegelijke oorlogvoering doet hij dat altijd of hij voldoet niet meer aan zijne bestemming. Indien hij eenmaal daar is en in zijnen geheelen omvang moet gebruikt worden, maakt hij snelle bewegingen geheel onmogelijk.
In vroeger tijden maakte de bijzondere bediening der soldaten en der officieren een groot gedeelte van den T. uit; deze vervoerden hunne bagaadje op wagens en paarden en dit is ook eene reden, dat men zich verkeerdelijk verbeeld heeft, dat de T. der legers van de oudheid zeer gering was. Indien het aan officieren en soldaten vergund wordt zelf voor het transport hunner levensmiddelen en bagaadje te zorgen, misschien wel tegen eene geldelijke vergoeding, die men hen geeft, dan moet natuurlijk de trein - in zoover men daardoor alleen de transportmiddelen verstaat, die voor geheele troepenafdeelingen bestemd en militairement georganiseerd zijn - zeer gering worden. Naast dien trein in meer beperkten zin, vormt zich dan een tros, die meer of minder ordeloos is. Indien men nu dien tros, zoo als het behoort bij den trein rekent, dan volgt daaruit onmisbaar, dat deze laatste des te grooter en onhandelbaarder zal worden, hoe grooter gedeelte de tros daarvan uitmaakt. Het wordt nu eene moeijelijke taak dien tros te organiseren en eigenlijk in T. te veranderen. Men heeft hem dan ook nooit aan zich zelven overgelaten, maar steeds getracht hem te disciplineren en te bewaken. De rumoermeesters en hoerenweibels uit de 15de en 16de eeuw, zijn daarvan de sprekendste bewijzen. Maar hun invloed had weinig te beteekenen.
Toen het staande leger zich ontwikkelde en men er ernstig aan dacht om den T. behoorlijk te organiseren, stuitte men hier op de omstandigheid, dat terwijl de soldaten van alle wapens in vredestijd in garnizoen bijeengehouden werden, zulks met den T. geenszins het geval was, daar deze in de garnizoensdienst ontbeerd kon worden. Bij eenen uitbrekenden oorlog werden derhalve de manschappen en de bespanningen voor den trein vlugtig bijeengebragt; zelfs de voertuigen voor een groot gedeelte van den T. werden van de burgers genomen en vele daarvan niet eens voortdurend bij het leger gevoegd, maar het transport door zoogenaamd voorspan, door de inwoners bewerkstelligd, terwijl voerlieden, paarden en materieel, zoo niet dagelijks toch minstens om de 3 dagen afwisselden. De werklieden of de geleiders der bespanningen heetten dan ook niet treinsoldaten maar treinknechten en het was zeer moeijelijk deze onder behoorlijke tucht te brengen, hoewel zij niet meer door bijzondere personen, maar door geheele troepenkorpsen gebruikt werden. Zelfs de veldstukken werden door treinknechten en bespanningen, die door leveranciers geleverd werden, vervoerd. Eerst de algemeene invoering der conscriptie in het begin van onze eeuw legde den grond tot eene doorgaande militaire organisatie van den T. Men begon daarmede, de bestaande treinknechten der veld-artillerie in werkelijke soldaten te veranderen, die bij de batterijen even als de kanonniers geoefend wer-
{==246==} {>>pagina-aanduiding<<}
den (zie Artillerie); eindelijk ging men nog verder en wees minstens in vredestijd de manschappen aan, die voor de treindienst bestemd werden en die eveneens behoorlijk gekleed en georganiseerd werden. In den nieuweren tijd heeft men nog eene schrede gedaan en maatregelen genomen om de treinsoldaten reeds in vredestijd in hunne dienst te oefenen, zoodat blijvende kompagniën trein zijn opgerigt. - De stukrijders bij de veldbatterijen worden thans slechts zelden treinsoldaten genoemd. Door een bataillon of eskadron trein verstaat men hetzij de treinsoldaten, die tot eene grootere troepenafdeeling, bijv. een legerkorps behooren en die met het oog op hunne verschillende dienstverrigtingen in kompagniën of afdeelingen verdeeld zijn en hunne afzonderlijke chefs bezitten of men gebruikt het woord als gelijkluidend met kolonne (voertuigen), verstaat dus daaronder een groot aantal voertuigen (of lastdieren), die voor een bepaald doel, bijv. het transport van levensmiddelen afgedeeld zijn, met hunne bespanningen en bedieningsmanschappen.

Trekken.

Men vergelijke over de T. van het getrokken geweer en geschut de art. Handvuurwapens en Kanonnen. De helling der trekken moet ten hoogste zoo groot zijn, dat het projectiel de T. kan volgen, zonder er overheen te springen en ten minste zoo groot, dat het eene genoegzaam snelle rotatie om zijne lengte-as werkelijk verkrijgt. In de practijk vindt men als maximum 1 1/2 en als minimum 1/3 helling, dat is in het eerste geval maken de trekken 1 1/2, in het laatste slechts 1/3 omgang over de geheele lengte van den loop. Men ziet overigens in, dat deze bepaling niet naauwkeurig is, want als bijv. de T. van een' loop van 1 el lengte slechts 1/3 omgang maken en die van een' 6 el langen loop 1 1/2 omgang, dan is de helling in den eersten met der daad grooter dan die in den laatsten. In het algemeen is de kleinere helling tot op 3/4 omgang (voor de lengte van een gewoon infanteriegeweer) te verkiezen boven de grootere, daar zij bij eene grootere percussiekracht, eene meer bestrijkende baan oplevert en het gebruik van zwaardere ladingen vergunt, zonder dat daarbij tevens eene vermeerdering van den terugstoot veroorzaakt wordt. Bij het gebruik van puntkogels moet in het algemeen de helling minder zijn dan bij ronde kogels en wel des te kleiner, naarmate het zwaartepunt meer naar voren ligt. Hoe korter een getrokken loop is, des te grooter moet de helling betrekkelijk zijn. - Diepe trekken zouden gunstig zijn voor geleiding van het projectiel, indien dit ze werkelijk volkomen vulde; is dit niet het geval, zoo leveren zij voor het kruidgas ruimte op, om tusschen het projectiel en de wanden van den loop door te dringen en hebben zij onregelmatige zijdelingsche afwijkingen ten gevolge; ook vermeerderen zij de wrijving van het projectiel langs de wanden, vereischen eene groote ijzerdikte van den loop en moeten buitendien eene betrekkelijk groote breedte bezitten. Het aantal trekken moet minstens twee bedragen; één enkele trek kan geene regelmatige rotatie van het projectiel om zijne lengte-as veroorzaken; het Berner'sche ovaalgeweer, bijv. heeft twee trekken. Bij weinig breede en ondiepe T. bewaart het projectiel het best zijne oorspronkelijke gedaante, wat zeer belangrijk is; daarbij zijn zij het gemakkelijkst te vervaardigen, maken het wapen dus niet veel duurder. Een even aantal trekken is goedkooper en gemakkelijker daar te stellen dan een oneven, omdat daarbij altijd twee tegenover elkander liggende T. gelijktijdig kunnen ingesneden worden. Daarentegen merkt men tegen het even aantal T. op, dat daarbij altijd twee T. diametraal tegenover elkander komen te liggen, het projectiel bij het indringen daarin dus eene dubbel zoo groote diametrale uitzetting verkrijgt als bij het oneven aantal, waarbij telkens tegenover den trek een veld ligt. Vier T. komen thans het meest voor bij draagbare wapenen, 6 bij geschut, 14 is het grootste aantal, hetwelk daarbij wordt aangebragt, indien men de haartrekken buiten rekening laat. De gedaante der T. moet hunne

{==247==} {>>pagina-aanduiding<<}

volkomen opvulling met het lood der projectilen begunstigen, de grond van den trek mag geene scherpe kanten hebben, wat het verwijderen van het kruidslijm zeer moeijelijk zoude maken; de kanten tusschen de T. en de velden moeten scherp afgeteekend zijn en wel des te scherper, naarmate de T. vlakker zijn, waardoor het projectiel eene vaste geleiding verkrijgt. Progessieve trekken noemt men gewoonlijk degene, welke bij de kamer het diepste zijn en naar de monding toe ondieper of vlakker worden en wel in die mate, dat de diepte bij de monding slechts 1/4 van die aan de kamer bedraagt. Zij worden vooral aangebragt bij vroegere gladde geweren, die aan de monding eene geringe ijzerdikte hebben en toch in getrokken veranderd moeten worden. Zij hebben buitendien het voordeel, vooral bij die geweren, waarbij het projectiel niet door den laadstok, maar eerst door de uitwerking van de lading in de T. geperst moet worden, dat het zoo niet dadelijk bij de kamer, toch nabij de monding de T. zeker geheel en al vult. Nadeelen zijn, dat het moeijelijk is, eene geheel gelijkmatige vermindering van de diepte der T. daar te stellen, dat alzoo het werkloon grooter wordt, dat de wrijving van het projectiel naar de monding toe steeds vermeerdert, waardoor de aanvankelijke snelheid vermindert, de terugstoot echter vergroot wordt, dat het projectiel zoo lang het in den loop is eene gestadige gedaanteverwisseling ondergaat en dat bij een ongelijkmatig indrukken in de diepe T. nabij de kamer, het projectiel eene schuinsche stelling tot de as der ziel kan verkrijgen. In allen gevalle moet men bij de progressieve trekken eene zachte helling bezigen. - Somtijds geeft men ook den naam van progressieve T. aan degenen, die bij de kamer eene flaauwe helling hebben, welke naar de monding toe steeds grooter wordt. Het projectiel zal hierdoor aanvankelijk gemakkelijk voor het kruidgas wijken en eerst langzamerhand, als de spanning daarvan vermindert, tot eene snellere omwenteling overgaan. Deze T. veroorzaken echter groote moeijelijkheden in de vervaardiging, welke geene daarmede overeenkomstige voordeelen opleveren. Haartrekken noemt men zeer smalle, driehoekige, in groote getale digt bij elkander liggende T. Zij raken het projectiel op zeer vele punten van zijnen omtrek aan, veranderen zijne gedaante weinig, geven hem echter geene krachtige, op lange afstanden voortdurende rotatie, en zijn dus voor lange handvuurwapens weinig geschikt. Zij zijn alleen bij de Kuchenreuters en in den laatsten tijd bij de Armstrong-kanonnen toegepast.

Trekker, Trekkerplaat.

Zie Handvuurwapens.

Trekpaard.

Zie Bespanning.

Trens.

Zie Paardentuig.

Triangel.

Een muzijkinstrument, dat gewoonlijk bij een Turksch muzijk behoort; het bestaat uit een' driehoek van metalen staven, waartegen men met eene vierde staaf slaat.

Trianguleren.

Zie Opmeten.

Triariër.

Zie Legioen.

Tribuun.

De benaming T. vroeger voor den hoogsten van de Romeinsche bevelhebbers gebezigd, ging later op de hoogere officieren van het leger over, waarvan er zich 6 bij ieder legioen bevonden. Tot aan het jaar 393 van Rome werden zij door de koningen, den consul of den dictator benoemd, daarna verkreeg het volk het regt er jaarlijks 6 te verkiezen, terwijl in de bevoegdheid en wijze van kiezen later nog dikwijls veranderingen kwamen. De tribunen wisselden elkander in het opperbevel af; daar er namelijk bij twee legioenen 12 waren, zoo verdeelden zij het bevel zoodanig, dat altijd 2 tribunen 2 legioenen 2 maanden lang kommandeerden en daarna door 2 anderen vervangen werden. In den strijd schijnt een T. 10

{==248==} {>>pagina-aanduiding<<}

centuriën of ongeveer 1000 man aangevoerd te hebben, weshalve de Grieken hem chiliarch noemden. Ten tijde der keizers waren de tribunen weder even als vroeger senatoren en ridders. Zij moesten de orde in de kampen handhaven, de soldaten naar de krijgsoefeningen geleiden, de sleutels der poorten bewaren, de wachten, posten en vestingwerken ook bij nacht dikwijls visiteren, de troepen steeds slagvaardig houden en zorgen, dat het hun nooit aan levensmiddelen, soldij of wapenen ontbrak. Voorts moesten zij het opzigt houden over de levensmiddelen, de maten en gewigten onderzoeken, de misdaden en misdrijven bestraffen, de klagten der soldaten onderzoeken en de zieken en gekwetsten verzorgen.

Trierarch.

Bij de Grieken de bevelhebbers eener bijzondere soort van schepen, die hetzij als transportvaartuigen of als snelzeilers gebezigd werden. Deze schepen werden door den staat gebouwd, moesten in oorlogstijd door belastingschuldige burgers uitgerust en door een hunner gekommandeerd worden.

Trigonometrie.

Zie Wiskunde.

Trijbock.

Zie Geschut.

Trikebal.

Vroegere benaming aan den lastsleper gegeven.

Troep.

1o. Hierdoor verstaat men eene kleine afdeeling soldaten, van minder sterkte dan een bataillon of een eskadron. Krijgt zulk een T. eene bijzondere bestemming, dan wordt hij ook daarnaar benoemd, zoo als veldwacht, piket, patrouille, detachement, enz. De afzonderlijke troepen der voor- en achterhoede van enkele regimenten of bataillons, worden bijna overal voor-, zij-, hoofd- en achtertroep genoemd, waardoor tevens hunne verhouding in den marschvorm wordt aangewezen. Bij de Engelsche kavallerie worden de afzonderlijke kompagniën troep (troop) genoemd. 2o. De uitdrukking T. wordt ook veelvuldig gebezigd voor eenig geregeld militair ligchaam, doch altijd met betrekking op de manschappen, die het zamenstellen. Zoo zegt men van een bataillon, een eskadron of een geheel wapen van een leger, dat het een fraaije, goed onderrigte troep is, enz. Troepen zijn in het algemeen alle georganiseerde onderdeelen van een leger; men onderscheidt, garde-, linie- en ligte troepen, geregelde en ongeregelde troepen, enz.

Troepen der administratie.

In Frankrijk rekent men tot de troepen der administratie (troupes de l'administration): a. de werklieden der administratie, die verdeeld worden in metselaars hoofdzakelijk tot het bouwen van veldbakovens en in werklieden tot de dienst in de bakkerijen, magazijnen van fourrages en levensmiddelen. b. de escadrons du train des équipages militaires tot geleiding der voertuigen (of lastdieren), van de ambulances, krijgskassen, archieven van den generalen staf, proviandkolonnen, enz. c. de compagnies d'ouvriers constructeurs des équipages militaires tot aanmaak en herstelling der militaire voertuigen. In het algemeen kan men tot de troepen der administratie al degenen rekenen, die niet voor de dienst als combattanten, maar voor de administratie zijn georganiseerd, dus ook de kompagniën artillerie-werklieden, de saniteitstroepen, de meesters-werklieden, die de kleeding en uitrusting vervaardigen, de soldaten, die in wapenfabrijken en buskruidmolens arbeiden, indien die werkzaamheden op militaire wijze zijn geregeld.

Trom.

Muzijkinstrument. Zie Muzijk. Trommel. Een holle houten of metalen cylinder tot het opwinden, van touwen, draden, enz.

Tromp.

Het voorste gedeelte van een geweer of eenen vuurmond, de opening, waar de lading ingebragt wordt.

Trompet.

Muzijkinstrument. Zie Muzijk.

Trophée.

Zegeteeken. De Grieken waren gewoon op het punt, waar eene be-
{==249==} {>>pagina-aanduiding<<}
slissende overwinning behaald was, eene soort van gedenkteeken uit veroverde wapens, enz. op te rigten. Tegenwoordig verstaat men onder T. voornamelijk veroverde vuurmonden, vaandels, standaarden, voertuigen, gevangenen; ter zee, schepen of de vlaggen van degenen, die door zware haverij niet konden medegenomen worden.

Tros.

Zie Trein.

Trouw. (Orde der)

Oorspronkelijk ordre de la fidélité, Badensche ridderorde in 1715 door den markgraaf Karel Wilhelm van Baden-Durlach gesticht en in 1803 door den keurvorst Karel Frederik uitgebreid.

Tuchtiging.

Zie Straffen.

Tuianker.

Zie Anker.

Tuig.

Door tuig verstaat men in meer beperkten zin al het touwwerk, dat tot steun der masten en tot behandeling der zeilen dient; in meer uitgebreiden zin behooren daartoe de zeilen en het zoogenaamde rondhout, als masten, stengen, raas; de ankers echter behooren niet tot het T. Alle touwen en takels die tot steun der masten dienen worden staande tuig, het touwwerk van de zeilen daarentegen loopend tuig genoemd.

Tuighuis.

Gelijkluidend met arsenaal.

Tuigsmeer.

Dit wordt op de volgende wijze toebereid: op 16 flesschen kokend water wordt 0,68 pond gezuiverde potasch (sal tartari) gekookt, daarbij 1,325 pond geschaafde gele was gevoegd, dit mengsel 1/2 uur gekookt en dan laauw gemaakt, voorts een tonnetje ivoorzwart daardoor heen gedaan en geroerd tot het koud is.

Tuimelaar.

Zie Slot.

Turcopole.

Turksche leenruiter.

Turksche sappe.

Zie Sappe.

Turma.

Afdeeling Romeinsche ruiterij. Zie Eskadron, Legioen.

Tusschendek.

Zie Dek, Vaartuig.

Tusschenruimte.

Intervalle. Zie Afstand.

Tusschenwal.

Gelijkluidend met courtine.

Tweedekker.

Zie Vaartuig.

Tweegevecht.

Zie Duël.



U.

Uitbarstingsstraal.

Zie Mijn.

Uitboring.

Ziel der vuurpijlen. Zie Vuurpijlen.

Uitgang.

Zie Bedekte weg.

Uithongeren.

Eene vesting of eenen versterkten post U. door insluiting of blokkade. Zie Blokkade, Vestingoorlog.

Uitleveren.

Een deserteur enz. uitleveren.

Uitmarsch.

Vertrek van troepen uit vaste garnizoensplaatsen, om deze voor eenigen tijd of voor goed te verlaten.

Uitrukken.

Het verlaten van kampen of kwartieren tot het volvoeren der oefeningen, enz.

Uitrusting.

1o. Hierbij moet men onderscheiden de bijzondere U. van den soldaat en de U. van eene grootere of kleinere troepenafdeeling. Tot de eerste

{==250==} {>>pagina-aanduiding<<}

behooren: de draagbare wapenen, de kleeding en de wapenrusting, de gereedschappen, die door de sappeurs der bataillons en de soldaten der genietroepen medegevoerd worden, de ransel, de patroontasch, de broodzak, de veldflesch, de kleinere kookgereedschappen, die door de manschappen zelve gedragen worden, naai- en poetstuig, enz. Tot de U. van eent troepenafdeeling behooren alle wapenen, die niet draagbaar zijn, zoo als de vuurmonden eener batterij, al de voorraad, die niet door de soldaten zelfs gedragen wordt, van welken aard hij ook zijn moge, munitie, levensmiddelen, kleedingstukken, geneesmiddelen, enz., alsmede de lastdieren of de voertuigen, die tot het vervoer daarvan dienen. Tot de U. van een geheel leger, van een legerkorps of van eene zamengestelde divisie behooren alle kolonnen, parken, enz. die niet bestendig aan kleinere troepenafdeelingen zijn toegevoegd, namelijk de groote proviand- en munitiereserven, de veldhospitalen, de pontontreinen, enz. 2o. Hoewel elke troep reeds in vredestijd een groot gedeelte zijner U. bezigt, zoo heeft hij toch ook een groot deel daarvan alleen te velde noodig, welk deel dus eerst bij eene mobilisatie vereischt wordt. Dit gedeelte der U. kan nu voorhanden zijn of het moet aangeschaft of vervaardigd worden. In het eerste geval moet het gedurende den tijd, dat het niet gebruikt wordt in magazijnen opgelegd worden. Indien men nagaat welk een aanzienlijk kapitaal op deze wijze langen tijd renteloos moet liggen, welk een aanzienlijk personeel en welke uitgestrekte gebouwen tot de bewaring daarvan vereischt worden en bedenkt, dat in weerwil van alle zorg toch veel van de minder duurzame voorwerpen, kleedingstukken, ledergoed, enz. onbruikbaar worden, hetzij door het lange liggen, hetzij door het doen van nieuwe uitvindingen, het veranderen van oude, het invoeren van nieuwe stelsels van bewapening, dan zou men tot het besluit komen, dat het wenschelijk is om in de magazijnen zoo min mogelijk voorwerpen op te leggen, die in vredestijd niet gebruikt worden en eerst bij eenen dreigenden oorlog daarvan zoo veel mogelijk aan te schaffen. Nu is het mogelijk sommige voorwerpen in groote hoeveelheid en in korten tijd daar te stellen, indien de materialen en de overige benoodigdheden daartoe voorhanden zijn, bijv. al degenen, die een voorname tak van de nijverheid des lands uitmaken. In landen met eene uitgebreide, grootsche industrie zal men dus van dit stelsel van krijgsuitrusting een veel uitgestrekter gebruik kunnen maken, dan in landen, waar de nijverheid op eenen lagen trap staat. Die voorwerpen echter, welke met geen tak der nijverheid in verband staan, kunnen volstrekt niet op deze wijze aangeschaft worden; daarvoor moet het stelsel der aanschaffing in vredestijd en der bewaring in magazijnen gebezigd worden. Dit is vooral het geval met buskruid en wapenen van allerlei aard. De bijzondere U. kan op verschillende wijzen aangeschaft worden, namelijk a. door den soldaat zelf, b. door den chef van het korps voor eigen rekening uit sommen, die hij daartoe van den staat krijgt, c. door den staat door middel van bijzondere ambtenaren en commissiën. Het eerste stelsel bestond in alle landen en bij alle volken, waar de gegoede vrije burger van regtswege soldaat was, bij de Grieken, de Romeinen, de Duitschers onder het regt van den heerban, waarbij de soldaat zelfs voor eenen bepaalden tijd in zijn eigen onderhoud moest voorzien, in de leenlegers, in den tijd der landsknechten. Bij langdurige oorlogen, werd dit stelsel evenwel steeds gewijzigd. Zoo werd het bij de Romeinen spoedig gebruikelijk om den soldaten tegen eene geringe inhouding der soldij kleeding en wapenen te bezorgen; de leenmannen eischten spoedig bijdragen voor hunne uitrusting; de landsknechten en hunne opvolgers werden niet zelden regiments-gewijze uit den gemaakten buit of geheven belastingen gekleed. Bij de meeste legers wordt dit stelsel slechts ten opzigte van de aanschaffing van sommige kleinigheden,

{==251==} {>>pagina-aanduiding<<}

meer of minder uitgebreid toegepast. Het geschiedt op de grootste schaal in Zwitserland, waar de soldaat zijne U. gestadig te huis bij zich heeft en waar het van belang is, dat deze zijn eigendom is, opdat hij ze zorgvuldig zoude onderhouden. Bij andere legers waar de U. der soldaten, die niet in werkelijke dienst zijn, in de magazijnen bewaard wordt, vervalt deze reden. Het tweede stelsel der aanschaffing is dat van de 18de eeuw, toen na de oprigting der staande legers de officieren staatsbeambten werden en een vast tractement kregen, dat echter zeer ontoereikend was, terwijl men tevens niet zoo gemakkelijk vergeten kon, dat de kapiteins oorspronkelijk de wervers hunner kompagniën waren. Terwijl men hun nu de huishouding der kompagniën overliet, gaf men hen gelegenheid bij hun vast tractement daarop nog iets te verdienen. Het derde stelsel heerscht tegenwoordig bijna overal. Het is gemakkelijk in te zien, dat een staat, waar de soldaat voor zijne eigene uitrusting zorgt, toch nog magazijnen moet aanleggen, waarin hij voorraad oplegt voor het geval van eenen oorlog, waarin dat stelsel niet uitvoerbaar is; verder moeten er maatregelen genomen worden, dat de U. gelijkvormig is en de meest doortastende maatregel daarvoor is, dat de staat de voorwerpen aanschaft en ze tegen eenen matigen prijs aan de te kleeden soldaten afstaat. Hierbij is vooral de gelijkmatigheid der wapens en vooral der vuurwapens van het grootste gewigt, opdat men aanzienlijke hoeveelheden gelijkvormige munitie zou kunnen daarstellen. De staat moet dus altijd hunne aanschaffing en zoo mogelijk hunne vervaardiging op zich nemen.

Uitspringende hoek.

Saillant; in de versterkingskunst een hoek, die met het hoekpunt naar den vijand gekeerd is, terwijl de inspringende hoek zijne opening daarheen wendt.

Uitspringende wapenplaats.

De wapenplaatsen aan de uitspringende hoeken van den bedekten weg, door afronding der contrescarp gevormd. Zie Bedekte weg.

Uitval.

1o. Iedere offensieve handeling door den verdediger buiten het front zijner stelling tegen den aanvaller gerigt; de uitvallen zijn een der krachtigste middelen tot verdediging der vestingen (zie Vestingoorlog). 2o. In de schermkunst den regtervoet digt langs den grond vooruitbrengen, het linkerbeen strekken en den regterarm uitstrekken om de tegenpartij een' stoot toe te brengen.

Uitvalstrappen.

Trappen uit fascinen vervaardigd, die op enkele plaatsen der parallellen, over eene pelotonsbreedte van den bodem der gracht tot aan de kruin der borstwering loopen om met een front van de voormelde breedte spoedig uit de parallel te kunnen rukken ten einde tot den storm op afzonderlijke werken over te gaan of vijandelijke uitvallen te gemoet te rukken.

Uitvindingen.

De uitvindingen op het gebied van velerlei wetenschappen hebben altijd haren invloed op het krijgswezen en de oorlogvoering uitgeoefend. Deze invloed heeft zich echter nooit eensklaps laten gelden, noch eene volkomen omwenteling daargesteld, noch heeft zij zich juist op eene zoo overwegende wijze gekenmerkt, als men bij de eerste oppervlakkige beschouwing zoude denken. Het is een geheel verkeerd denkbeeld, dat eenige uitvinding op het gebied der techniek de geheele wijze van oorlogvoering kan veranderen en toch ontmoet men dit denkbeeld zeer dikwijls. De oorlogvoering wordt in hare ligchamelijke krachtvertooning door het gebruik der wapens en bewegingsmiddelen, dus ook door de zamenstelling dier wapens en bewegingsmiddelen in zeker tijdperk bepaald. Maar de wapens hebben hun eigenaardig karakter, dat sedert de geschiedenis bestaat, niet veranderd is; alleen bestaat er verschil in de uitgestrektheid van hunnen werkkring en in de verhouding, waarin blanke wapens en schietwapens tot elkander zijn opgetreden. Op dat karak-
{==252==} {>>pagina-aanduiding<<}
ter nu, niet, op nevenzaken is het wezen der oorlogvoering gegrond. Wat van het karakter der wapens gezegd is, is eveneens van toepassing op de bewegingsmiddelen; ook deze hebben hun karakter niet of weinig veranderd; alleen de graad van snelheid is anders geworden en deze nog zeer betrekkelijk (zie Spoorwegen). De groote maatschappelijke veranderingen hebben ontegenzeggelijk eenen veel grooteren invloed op de oorlogvoering uitgeoefend dan technische uitvindingen, die echter wel is waar dikwijls daarmede gepaard gingen; men zoude dit zelfs voor die uitvinding, welke naar het algemeen oordeel, den grootsten invloed op den oorlog gehad heeft, namelijk die van het buskruid, zonder groote moeite volkomen kunnen bewijzen. Zoo er nieuwe uitvindingen bekend worden, dan worden maar al te dikwijls alleen de vermeende voordeelen geteld, terwijl men daarentegen niet op de nadeelen let, die dan eerst later ingezien worden; ook let men daarbij ook te weinig op welke schaal en onder welke omstandigheden eene uitvinding de voordeelen, welke zij werkelijk bezit kan opleveren.
Voor den oorlog in het bijzonder komt daarbij allereerst de vraag voor of de invoering eener nieuwe uitvinding in een leger, het niet met kunstmiddelen overlaadt, die, hetzij doordien zij den legertros vermeerderen of uit andere oorzaken de beweeglijkheid des legers of hunne neiging tot beweeglijkheid beperken en in hoever het raadzaam is, de neiging en de geschiktheid tot snelle bewegingen, gedeeltelijk aan andere werkingen op te offeren. Eene naauwkeurige studie van de geschiedenis der uitvindingen op militair gebied, van den aard en de grootte van haren invloed, zal den krijgsman verhinderen in elke uitvinding, die voor eene nieuwe, nog nooit bekend geweest zijnde wordt uitgegeven, deze daarin te erkennen en zich van de wijze en grootte van haren invloed een overdreven of verkeerd denkbeeld te vormen. In dit opzigt is de militaire letterkunde echter nog zeer arm; de meeste geschiedenissen van het krijgswezen brengen er het hunne aan toe, de denkbeelden daarover verward in plaats van duidelijk te maken, omdat zij door de pogingen om tijdperken daar te stellen en deze naar hunne eigenaardigheden scherp af te teekenen, dikwijls aan zekere uitvindingen, in een of ander tijdperk voorkomende, eene waarde en eenen invloed toekennen, welke zij nooit gehad hebben.

Uitvlammen.

Het doen van een schot zonder projectiel, ten einde de ziel bij het eerste schot met scherp in dezelfde omstandigheid zij, als bij de volgende. Het wordt vooral bij proeven aangewend.

Uitwateringssluis.

Zie Sluis.

Uitwendige paardenkennis.

Zie Paard.

Uitwerkingsfeer.

Zie Mijn.

Uitzwermen.

Van de gesloten tot de verspreide gevechtswijze overgaan. Zie Evolutiën, Formatiën.

Ulaan.

Lancier. Zie Kavallerie.

Unie. (Orde der)

Hollandsche ridderorde in Februarij 1807 door Lodewijk Napoleon, eerste koning van Holland gesticht en uit drie klassen, grootkruisen, kommandeurs en ridders bestaande. Zij werd na de inlijving van ons land in het Fransche keizerrijk in October 1811 vervallen verklaard en vervangen door de keizerlijke orde der Reunie (zie aldaar).

Uragos.

Bij de Grieken de bevelhebber der achterhoede.




{==253==} {>>pagina-aanduiding<<}

V.

Vaandel en Standaard.

De veldteekens der taktische eenheden, de eersten bij de infanterie, waarbij het regiment of elk bataillon, de laatsten bij de kavallerie, waarbij het regiment, de divisie van 2 eskadrons of elk eskadron er een heeft. De vaandels bestaan in den regel uit een groot vierkant stuk doek met de nationale kleuren en het wapen van het land versierd, somtijds ook met bijzondere opschriften of zinnebeelden, aan een vaandelstok van ongeveer 3 el lengte (zie ook Adelaar), de standaards uit een kleiner stuk doek dan de vaandels, doch eveneens versierd en aan een veel korteren vaandelstok. De man, die het V. of den standaard draagt, heet thans vaandel- of standaarddrager; gewoonlijk is het een sterke onder-officier, dien men vertrouwen kan. Vroeger was bij de infanterie de vaandrig, bij de kavallerie de kornet de vaandeldrager, terwijl tegenwoordig bij sommige legers de vaandrigs en kornets de jongste officieren der kompagnie, bij andere (zoo als bij de Pruissen de portépée-vaandrigs) jonge onder-officieren zijn, die naar den officiersrang dingen.
Bij de Grieksche phalanx voerden de afzonderlijke troepenafdeelingen, die uit zekere burgerlijke afdeelingen ontstaan waren, vaandels en in de latere Macedonische phalanx, elke syntagme (afdeeling van 16 rotten op de gelederen) een vaandel; maar bij de geslotene vechtwijze der phalanx hadden hier de vaandels slechts weinig beteekenis; zij maakten het behouden der rigting gemakkelijk en werden overigens gebruikt tot het seinen van kommando's, die in het geraas van den strijd niet met de stem konden gegeven worden. Toen de Romeinen hunne manipelstelling aannamen verkregen de vaandels eene veel hoogere beteekenis; zij werden hier het zinnebeeld van den zamenhang der afdeeling, waartoe zij behoorden en om welke de manschappen, zoo zij verspreid geraakt waren, zich weder konden verzamelen. In de middeleeuwen voerde ieder contingent een vaandel (zie Baanderheer en Banier). In de 16de eeuw vinden wij de vaandels als heilige zinnebeelden terug; zoo lang zij nog vrolijk wapperen is niets verloren; alles sluit daarbij aan en biedt tegenstand en strijdt om ze te behouden of te heroveren, als zij reeds verloren mogten zijn. Toen maals had elk vaandel of vendel (zie Kompagnie) een V.; indien echter uit verschillende vendels een vierkante hoop werd gevormd, dan bleven de vaandels niet bij hunne kompagniën, maar werden, hetzij in het midden van den hoop vereenigd of ook symetrisch daarin verdeeld. Toen de kompagniën zeer zwak werden, kregen zij niet meer elk een vaandel; bij de Franschen op het laatst der 17de eeuw had het bataillon, dat dikwijls uit 20 kompagniën bestond slechts drie vaandels meer. Eindelijk daalde bij alle mogendheden, gedeeltelijk reeds in de 18de, gedeeltelijk eerst in de 19de eeuw het aantal vaandels tot één per bataillon. Hoewel men reeds in de 17de eeuw de stelling tot op 6 gelederen en in het begin der 18de eeuw de stelling tot op 4 gelederen verminderde, behield men toch de gewoonte om de vaandels van elk bataillon in het midden tusschen het 3e en 4e of tusschen het 5e of 6e gelid bijeen te plaatsen. Ook het gebruik der oude banierwacht is tot op onze dagen blijven bestaan; bij de Zwitsers der 15de eeuw werd het hoofdvaandel van een hoop, altijd met eene wacht van uitgezochte manschappen omringd, waartoe bij voorbeeld elk gild twee man leverde; op dezelfde wijze werden de vaandels der landsknechten in de vierkante hoopen onder de bijzondere bescherming van een aantal dubbelsolders en hellebardiers gesteld. Even zoo vormde men nu op het laatst

{==254==} {>>pagina-aanduiding<<}

der 17de eeuw uit de vaandels van een bataillon en uit eene bedekking van officieren en onder-officieren een zoogenaamd vaandelpeloton of eene vaandelwacht, die in het midden van het bataillon geplaatst werd, zoo als nog thans gebruikelijk is, hoewel deze vaandelwacht, daar het bataillon niet meer dan één vaandel voert, meestal niet meer dan drie rotten telt. - Veroverde vaandels gelden en golden ten allen tijde als kostbare zegeteekens en daarnaar bepaalt men de grootte eener overwinning. Hierbij mag men niet vergeten, dat het van belang is te weten, hoe groot de afdeelingen van het geslagen leger zijn, die volgens de bepalingen een vaandel voeren. Indien een leger om geen vaandel te verliezen, deze niet mede in het gevecht neemt, maar bij de bagaadje laat medevoeren, zoo is wel is waar de waarschijnlijkheid niet groot, van vaandels in het gevecht te verliezen, maar de kans is zeer groot, dat als het geslagen wordt, het minstens dubbel zoo veel vaandels na het gevecht zal verliezen, als het bij medename daarvan in het gevecht zou verloren hebben.
Zoo als hierboven reeds gezegd is, komt het woord vaandel vroeger ook voor in de beteekenis van kompagnie.

Vaandeljonker.

Zie Jonker.

Vaandrig.

Zie Officieren.

Vaartuig.

In de scheepstaal geeft men in den beperktsten zin van het woord alleen aan de linieschepen den naam van schip (zie Schip), in meer uitgestrekten zin ook aan de grootere oorlogsvaartuigen, fregatten en korvetten, welke drie masten hebben en als fregatten getuigd zijn, terwijl dan de kleinere met minder masten en minder volmaakt tuig als: schooners, brikken, kotters, enz. meer bijzonder vaartuigen genoemd worden. Wij willen hier het woord V. als zeer algemeen beschouwen voor een werktuig, dat een' zekeren last kan opnemen, dat zich in het water beweegt en dat tevens inrigtingen bevat om die beweging voort te brengen. Aan een oorlogsvaartuig onderscheidt men in het algemeen den romp, die tot opneming van den geheelen last bestemd is, de inrigting voor de beweging en de inrigting voor het oorlogsgebruik. De zamenstellende deelen van den romp zijn: de kiel uit eikenhout vervaardigd en wel uit stukken, die aan elkander gelascht en met koperen bouten en stroppen vereenigd zijn. Tegenwoordig bestaat de kiel meestal uit eene vaste kiel en eene buitenkiel, waaronder nog eene looze kiel is aangebragt. De voorsteven, die tot onder den boegspriet opgaat, wordt met het voorste gedeelte van de kiel verbonden door eene knie, stevenknie of brion. De achtersteven staat op het achtereinde der kiel, is niet pennen daarin gelaten en van vingerlingen voorzien, waaraan het roer komt te hangen. Bij schroefschepen heeftmen twee achterstevens, waarvan de achterste roersteven heet en waartusschen de schroef is aangebragt. De slemphouten zijn aanvullingen tusschen den bovenkant der kiel en de stevens. Tegen den voorkant van den voorsteven is de loefhouder geplaatst en daarboven komt de scheg, die tot grondslag van het galjoen verstrekt. Op het vooreinde van de scheg staat het beeld, dat tot sieraad strekt en waarschijnlijk een overblijfsel van vroeger tijden is. De bodem en wanden van het schip worden gevormd door inhouten met eene binnen- en buitenbekleeding voorzien. Voor het grootste gedeelte zijn de inhouten tot spanten vereenigd. De onderste houten der spanten zijn de wrangen, die dwarsscheeps over de kiel en daaraan vast gemaakt zijn. Over de wrangen en slemphouten dus regt boven de kiel ligt het zaadhout, dat met de bijzaadhouten het spoor van den grooten mast draagt. De beide zijden van het schip worden met de voor- en achterstevens verbonden door boeg- en ruinabanden en het geheele zamenstel wordt versterkt door de inwendige langsverbanden, die de dekken dragen en

{==255==} {>>pagina-aanduiding<<}

somtijds door ijzeren platen. Een voornaam langscheepsverband is het potdeksel, dat boven op de koppen der in houten ligt; daarop staan de verschansingsijzers, die met dun hout worden bekleed, waartusschen de kooijen van het volk geborgen worden. De binnenhuid wordt voornamelijk gevormd door de balkwegers, de buitenhuid door de berghouten. De laatsten zijn bij een linieschip 0,26, de eersten 0,235 el dik. Van hunne dikte, alsmede van die der spanten hangt het weêrstandsvermogen, zoo tegen den wind en de golven als tegen het vijandelijke geschutvuur af. De romp is nu hetzij van boven geheel open, wat alleen plaats heeft bij zeer kleine vaartuigen, als sloepen, jollen, enz. die op zich zelve weinig beteekenis hebben of hij is van een dek voorzien, hetgeen bij alle zeeschepen van eenige beteekenis het geval is; bij de grootere oorlogsvaartuigen is het ruim tusschen de kiel en het bovendek nog in verschillende verdiepingen verdeeld. Naar hun aantal worden de eigenlijke oorlogsschepen benoemd. Indien het vaartuig belast en uitgerust is, dan is het met een groot gedeelte van den romp onder den waterspiegel; dat gedeelte kan natuurlijk niet tot de plaatsing van geschut gebezigd worden. Het draagt den naam van ruim en dient tot berging van victualie, munitie en andere behoeften, soms ook tot logies voor het volk. Het is van het bovenste gedeelte gescheiden door eenen op zware balken rustenden vloer, die men even als de verdieping, welke hij draagt het onderdek of tusschendek noemt; de daaropvolgende verdieping, met het dek dat haar vormt, wordt kuildek genoemd; daarboven heeft men het bovendek, terwijl bij driedekkers tusschen het kuil- en tusschendek nog een ander dek, het middeldek gelegen is. De ruimten opengelaten voor trappen en het doorlaten van licht en lucht worden met zoogenaamde hoofden omgeven en gedekt door luiken, roosters of koekoeken, ook wel lantaarns genoemd; waar de masten en het spil door de dekken komen, zijn versterkingen tusschen de balken gemaakt, die vissingen heeten; in de kokers waardoor de ankerkettingen naar omlaag gaan zijn gegoten ijzeren kettingkokers geplaatst. Zie verder Dek.
De inrigtingen voor de beweging van het schip, moeten in drie soorten verdeeld worden: a. Voor de beweging in eene zekere rigting voor- of achterwaarts. b. Voor de veranderingen van rigting (wendingen); c. voor het doen ophonden der beweging. Sommige inrigtingen dienen slechts voor één van die doeleinden, andere voor meerdere gelijktijdig. Voor de beweging voorwaarts bezigt men de riemen, de zeilen of de stoomkracht en deze weer met gebruikmaking van raders of van de schroef. Het is gemakkelijk in te zien, dat het voor een oorlogsvaartuig van het hoogste belang moet zijn om onafhankelijk van den wind te zijn; dit kan nu verkregen worden door het gebruik van riemen, die door menschen bewogen worden of door de stoomkracht. Een oorlogsvaartuig, dat hoofdzakelijk is ingerigt om door riemen bewogen te worden, draagt den naam van galei; de oude beschaafde volken, de Grieken zoowel als de Romeinen gebruikten tot oorlogsvaartuigen uitsluitend de galeijen. Behalve het voordeel van onafhankelijk van den wind te zijn, hadden deze echter vele voorname nadeelen. Vooral behoorde daartoe het groot aantal menschen, dat alleen voor de beweging van het schip vereischt werd en de groote hoeveelheden proviand, die voor hunne verpleging moesten medegevoerd worden, voorts dat juist de langste zijden der vaartuigen, die men als hunne eigenlijke fronten en sterke plaatsen had moeten beschouwen, voor het oorlogsgebruik zoo goed als nutteloos en tegenover eenen geschikten vijand juist zwakke punten waren. Dit liet zich vooral gevoelen toen de artillerie zich steeds meer ontwikkelde en toen men trachtte ook in den oorlog ter zee daaruit het grootst mogelijk voordeel te trekken. Nu wilde men op de lange zijden van het

{==256==} {>>pagina-aanduiding<<}

schip, zoo veel mogelijk geschut plaatsen en men kon dit niet zonder de riemen weg te laten, dus zonder tot het uitsluitend gebruik van zeilen (zie Zeilen) over te gaan, die door middel der masten (zie Mast) gedragen werden en die het gebruik der zijden tot andere doeleinden niet verhinderden. Langen tijd waren het echter bijna alleen de noordwestelijke zeevarende volken, Britten en Nederlanders, die zeilschepen bezigden, zoo als ook de bewoners van het tegenwoordige Bretagne reeds in Caesar's tijd de Romeinsche galeijen met zeilschepen bestreden. Daarentegen bleven de galeijen in de Middellandsche zee naast de zeilschepen als oorlogsschepen bestaan tot in de 18de eeuw. Van toen af aan heerschten dan ook de zeilschepen ter zee alleen en de galeijen werden alleen nog gebruikt als kanonneerbooten bij de kustflotilles. Voor deze toch waren onafhankelijkheid van den wind en manoeuvreervaardigheid in de nabijheid der kusten, waar zij gebruikt werden in enge, ondiepe vaarwaters met klippen bezet zoo noodzakelijk, dat elke andere eisch daarbij moest achterstaan, terwijl zij tevens zoo klein waren, dat zij door weinig roeijers konden bestuurd worden. Toen nu in de 19de eeuw het gebruik van stoom tot beweging der schepen beproefd werd, scheen men op eene meer doelmatige wijze dan vroeger, de onafhankelijkheid van den wind verkregen te hebben. Intusschen kende men slechts het gebruik der stoomkracht tot de omdraaijing van twee raderen, welke aan weêrszijden van de boorden van het schip waren aangebragt (raderstoomschepen) en de nieuwe raderstoomschepen bezaten ten minste één hoofdgebrek der galeijen in hoogen mate; door de vernieling van een hunner raderen door het vijandelijke vuur konden zij buiten gevecht gesteld worden en hunne lange zijden werden dus ook zwakke plaatsen; daar tegelijkertijd de raderen ook de plaatsing van geschut zeer beperkten, waren ook vooral de voor- en achterboeg bewapend. De raderstoomschepen konden dus de zeilschepen niet uit de vloten verdringen, veeleer bleven deze de kern en de raderstoomschepen werden daarbij opgenomen even als bijzondere ligte troepen bij de legers, om de veiligheidsdienst te verrigten, berigten in te winnen en den geslagen vijand te vervolgen.
Met de invoering van de Archimedische schroef veranderden de zaken echter; hiermede toch werd de bewegingstoestel van de lange zijden naar de achterzijde van het schip verplaatst en hier geheel onder water gezet. Nu kon de stoomkracht de zeilen geheel vervangen, de lange zijden werden vrij voor de opstelling van zoo veel vuurmonden, als het vaartuig dragen kon. Een nadeel bij alle stoomvaartuigen is slechts het groote verbruik van steenkolen, dat zij behoeven en de aanzienlijke ruimte, die door een krachtig stoomwerktuig en den noodigen voorraad aan kolen wordt ingenomen. Een schip van 700 paardenkracht zou bijv. voor 100 dagen als het altijd in beweging bleef en steeds stoom moest gebruiken 7000 tonnen of 7 000 000 pond steenkolen noodig hebben. Door deze groote behoefte aan ruimte voor het werktuig en de kolen wordt echter de ruimte voor het bergen van water en voorraad zeer beperkt; het schip kan slechts voor korteren tijd uitgerust en geapproviandeerd worden, dan het zonder kolen en stoomwerktuig mogelijk was; het is dus voor minder tijd onafhankelijk van het land, waar het alleen nieuwen voorraad kan verkrijgen. Om nu de hieruit ontstaande nadeelen zoo veel mogelijk te verminderen, maakt men de schroefstoomschepen vooreerst doorgaans langer dan de zeilschepen vroeger, een linieschip bijv. 16 el langer, zoodat de boorden ongeveer 84 el lang worden, waarbij men tevens meer front voor de opstelling van geschut verkrijgt; men vergenoegt zich verder met matig sterke stoomwerktuigen; de meeste linieschepen bij voorbeeld hebben ze niet sterker dan van 700 paardenkracht en men daalt tot op 400 paardenkracht; schroefkanonneerbooten worden van 60 tot 160 paarden-
{==257==} {>>pagina-aanduiding<<}
kracht gebouwd. Eindelijk voorziet men alle schroefstoomschepen van volledige masten en zeilen. Op deze wijze wordt het nu mogelijk, dat deze bij gunstigen wind alleen werken, dus het stoomwerktuig geheel ongebruikt blijft en de kolen gespaard worden of wel om de werking der schroef door den wind te ondersteunen en dan de uitsluitende werking der schroef te bewaren voor de gevallen als de wind geheel ongunstig is of als men in het gevecht wil manoeuvreren, waarbij de zeilen meer of minder hinderlijk zouden zijn. In weerwil van al deze middelen is het toch niet mogelijk een schroefstoomschip voor langer dan drie maanden van water, proviand en munitie te voorzien. - Terwijl riemen, zeilen en raderen ook tot uitvoering der wendingen kunnen worden gebruikt is het roer (zie Roer) uitsluitend daarvoor bestemd. Daar men eindelijk een vaartuig niet kan doen stil blijven, alleen door de bewegingsmiddelen te laten rusten, omdat het nog steeds onderworpen blijft aan de werking van de golven, de strooming en den wind, zoo heeft men nog middelen noodig, om het op de plaats te bevestigen en dit zijn de ankers (zie Anker). Over de uitrusting der oorlogsschepen voor het gevecht zie men de artikelen Schip, Kanonnen, Bemanning.

Vaarwater.

Zie Wateren.

Vacature.

Eene onbezette officiersplaats in eenig korps.

Vadem.

Zie Maten.

Vak.

Zie Mijnen.

Val.

Zie Zeilen.

Valbrug.

Gelijkluidend met ophaalbrug.

Vale paarden.

Zie Gele paarden.

Valhek.

Een poortvormig hek, dat men bij oude versterkingen nog als poortsluiting vindt; het gebruik daarvan vereischt, dat de poort zich in eenen toren bevindt, in welks bovenste verdieping, dan een toestel is aangebragt om het V. te kunnen ophalen en nederlaten. Zie ook Poort.

Valhoek.

Hetzelfde als invallingshoek.

Valk, Valkhaan.

Zie Geschut.

Valscherm.

Zie Vuurpijlen.

Valwind.

Zie Wind.

Vandehandsche paarden.

Zie Bespanning.

Varkenshoofd.

Zie Hoofd.

Vasal.

Leenman, dienstman. Zie Weerstelsel, Kavallerie.

Vechtwijze.

De wijze, waarop de troepen het gevecht, in zijne meest algemeene betrekkingen zonder op bijzondere gevallen te letten, voeren, is hoofdzakelijk afhankelijk zoo van hunne bewapening, uitrusting en andere eigenaardigheden, als van die hunner tegenstanders. Elk wapen heeft diensvolgens zijne eigenaardige vechtwijze, de infanterie, de kavallerie, de artillerie en de schepen. Men kan echter ook van de vechtwijze van verbonden wapens spreken, daar uit die verbinding weder eigenaardige omstandigheden voor het gevecht geboren worden. Elke afzonderlijke wapensoort heeft hare bijzondere geschiedenis, was in verschillende tijdperken zeer verschillend uitgerust, had dus ook in elk dier tijdperken eene andere vechtwijze. Maar het ligt in de menschelijke natuur, dat in een volgend tijdperk dikwijls iets uit een vorig werd bijbehouden, dat evenwel daarin bij de veranderde wapens niet meer paste, terwijl dikwijls even overijld het een of ander verworpen werd, dat in een later tijdperk nog zeer goed had kunnen gebruikt worden. Men kan de geschiedenis der V. dus evenmin zuiver afteekenen als elke andere geschiedenis.
Van de oudste tijden af tot in het begin der 18de eeuw was de infanterie (zie

{==258==} {>>pagina-aanduiding<<}

Infanterie) meestal in twee soorten onderscheiden, waarvan de eene van blanke, de andere van schietwapens voorzien was; nu eens had de eene, dan weder de andere soort het overwigt, dan weder waren beide in het stelsel der V. in evenwigt. Indien twee afdeelingen infanterie tegenover elkander staan, die enkel van blanke wapens zijn voorzien, dan kunnen zij niet anders in werking treden, dan door het gevecht van man tegen man, hetwelk de beslissing altijd in een kort tijdsbestek aanbrengt. Dit tijdsbestek wordt echter des te korter, naarmate de opstelling vlakker is (zie Formatiën); daar nu elke partij door het verlengen van den strijd kansen op de overwinning denkt te krijgen en daar die partij, welke ten laatste, alleen nog strijders over heeft, als overwinnaar kan beschouwd worden, zoo volgt daaruit, dat deze soort van infanterie steeds in diepe slagorde streed. Een verschil in het begrip dier vechtwijze is alleen in zoo ver denkbaar dat men rekent, hetzij op de persoonlijke dapperheid en bedrevenheid van de afzonderlijke manschappen, hetzij op de kracht, den zamenhang en de doelmatige aanvoering der geheele afdeeling, die dan in zeker opzigt alleen als een werktuig beschouwd wordt. In het eerste geval zijn korte wapens te verkiezen, benevens zoodanige formatiën, waarbij de geheele afdeeling in een aantal kleine, zich vrij bewegende en zelfstandige ligchamen verdeeld wordt, waarin ieder man zijne persoonlijke werkzaamheden behoorlijk kan ontwikkelen; deze formatie merkt men meer of minder duidelijk op in de Romeinsche manipelstelling en in de vechtwijze der Zwitsers van de 14de en 15de eeuw; in het laatste geval moest men aan lange wapens en een zamenhangend ligchaam de voorkeur geven, zoo als de Grieksche phalanx of het vierkante bataillon piekeniers der 15de eeuw.
Twee afdeelingen infanterie, alleen met schietwapens toegerust, die vijandelijk tegenover elkander optreden, kunnen elkander in de verte nadeelen toebrengen en zij hebben er reden toe elkander niet op het lijf te vallen, daar zij niet gewapend zijn voor het gevecht van man tegen man. Hun strijd op eenen afstand zal ontwijfelbaar langer aanhouden dan als zij handgemeen werden. Die afdeeling, welke betere, verder dragende wapenen heeft en van de dekkingen van het terrein gebruik kan maken, terwijl de infanterie met blanke wapens dat niet kan doen, is nu in de mogelijkheid de vijandelijke partij geheel te verdelgen, terwijl zij van hare zijde meer of minder manschappen over houdt, waarmede zij ten slotte vooruitrukt om het slagveld, door de lijken der vijanden bedekt, in bezit te nemen. Onverminderd de langdurigheid van zulk eene handelwijze, die ongeloofelijk kan toenemen, doordien beide partijen behoorlijk gebruik maken van de dekkingen van het terrein is het ook, hoe verder zij van elkander blijven, voor ieder van haar des te moeijelijker te bespeuren of zij de uitkomst welke zij verlangt, welligt reeds verkregen heeft of niet, of in hoeverre zij daartoe genaderd is. Dit is eene der onvolmaaktheden van het vuurgevecht. Wanneer voor het gevecht met de blanke wapens de diepe en gesloten orde te verkiezen is, zoo is de vlakke en opene zulks voor het vuurgevecht; deze toch geeft aan ieder man de volle vrijheid dier stelling aan te nemen, welke hem het gemakkelijkst toeschijnt, vergunt hem gebruik te maken van kleine terreindekkingen en zijne wapens op het juiste oogenblik tegen het gemakkelijkst te bereiken doel te bezigen. Deze formatie maakt echter de leiding moeijelijker en dit is een tweede nadeel van het vuurgevecht. Indien twee afdeelingen even gesloten opgesteld en met een gelijk front tegenover elkander een vuurgevecht beginnen dan kan eene dezer afdeelingen door grootere diepte een grooter aantal schoten tegelijker tijd lossen, diensvolgens meer treffers verkrijgen dan de vijand; bij de grootere digtheid van het doel, dat uit de diepere opstelling voortvloeit, zal zij echter ook meer verliezen lijden en vermeerdert zij nu hare diepte zoodanig, dat de achterste

{==259==} {>>pagina-aanduiding<<}

gelederen hun vuur niet meer gelijktijdig met de voorste kunnen afgeven, dan blijft alleen nog het laatstgenoemde nadeel over. Vermeerdert zij daarentegen de uitgestrektheid van haar front, niet hare diepte, dan brengt zij werkelijk meer manschappen gelijktijdig in werking; intusschen wordt dit ook spoedig beperkt, door de grenzen van de schootsverheid der wapens. Hoe grooter deze is, des te verder kan eene met die wapens voorziene afdeeling infanterie met voordeel haar front uitbreiden in vergelijking van dat van den vijand, als men eenen gelijken bodem zonder dekkings-middelen als slagveld aanneemt. Daar deze veronderstelling echter niet te maken is, zoo vervalt ook de juistheid der stelling en de schootsverheid der wapens bepaalt volstrekt niet meer alleen de grenzen der voordeelige uitbreiding van het front. Men komt dus ook met eene infanterie van vuurwapens voorzien op een punt, waar men verkiest de diepte der opstelling in plaats van de frontlengte te vergrooten, een gedeelte der manschappen achter te houden, om voor het voortzetten van den strijd in reserve te houden. Men zal hier dit gedeelte zoo ver achterwaarts plaatsen, dat het zich buiten bereik van het vijandelijke vuur bevindt en zoo doende eene tweede linie vormen.
Men kan nu de beide soorten van infanterie, die met blanke wapens - piekeniers - en die met vuurwapens - schutters - met elkander verbinden. De werkkring is dan op de natuurlijkste wijze afgescheiden; de schutters moeten op verren afstand den vijand nadeelen toebrengen en openingen in zijne gelederen daarstellen, daarna moeten de piekeniers vooruitrukken en in die openingen doordringen. Het is natuurlijk, dat daarbij de schutters vooraan gesteld, de piekeniers achter gehouden worden en wel zoo ver dat de vijandelijke schutters hun geen nadeel kunnen toebrengen, tot dat de eigene schutters hunne taak volbragt en den zamenhang der vijandelijke slagorde aanzienlijk of voldoende verstrooid hebben. Elke der beide infanteriesoorten zal daartoe de voor haar geschikte formatie behouden, de schutters staan dus geopend of gesloten in eene vlakke, uitgebreide stelling, de piekeniers in diepe gesloten orde, die hun op het juiste oogenblik, ook het vooruitrukken gemakkelijk en mogelijk maakt. Kan de vijand ons alleen piekeniers overstellen, dan kunnen onze schutters deze eerst op eenen zoo korten afstand naderen, dat zij hen onder schot hebben en de vijandelijke orde verstoren; de vijandelijke piekeniers kunnen niets anders doen dan vooruitrukken om handgemeen te worden, maar onze schutters wijken voor hen terug en onze piekeniers gaan hen nu te gemoet, onder klaarblijkelijk gunstige omstandigheden, daar zij niet zoo als hunne tegenstanders, reeds door het vijandelijke vuur geleden hebben. Zoo de vijand aan onze verbondene wapens alleen schutters kan overstellen, dan zouden onze schutters eerst deze bestrijden en zoodra men eene eenigzins gunstige uitkomst verkregen heeft, zouden onze piekeniers vooruitrukken om handgemeen te worden, terwijl onze schutters hun vuur gelijktijdig zoo lang mogelijk voortzetten. De vijandelijke schutters, die niet berekend zijn voor het gevecht van man tegen man, zouden dan moeten terugtrekken en konden slechts in één enkel geval standhouden, als zij achter eene moeijelijk te beklimmen borstwering of eenig dergelijk dekkingsmiddel staan. Hebben beide partijen verbonden wapens, dan is het natuurlijk, dat elke partij hare schutters vooruitzendt en hare piekeniers daarachter buiten het bereik van het vuur houdt. Hierdoor wordt echter het doel van het vuurgevecht grootendeels verijdeld; terwijl het er voor elke partij namelijk om te doen is de vijandelijke piekeniers door hare schutters aan het wankelen te brengen, om daardoor den beslissenden schok van hare eigene piekeniers zoo voordeelig mogelijk voor te bereiden, wordt dat door de wederzijdsche verhouding geheel onmogelijk gemaakt: slechts de schutters zijn

{==260==} {>>pagina-aanduiding<<}

van weerskanten in een vuurgevecht begrepen en als beiden ongeveer gelijke kansen hebben, is hieraan eindelijk geen einde te voorzien. Vooronderstelt men nu dat de eene partij er een bijzonder belang bij heeft om de beslissing zoo spoedig mogelijk daar te stellen, dan blijft haar verder niets overig, dan hare piekeniers vooruit te doen rukken, om te trachten handgemeen te worden; neemt men al verder aan, dat de schutters der tegenpartij door eene belangrijke terreinhindernis gedekt zijn, dan zouden deze niet dadelijk behoeven te wijken, zij zouden dus nu handelend tegen de piekeniers kunnen optreden, deze aan het wankelen brengen en onze piekeniers zouden dan tegen de vijandelijke, die buitendien door het overtrekken van de terreinhindernis in verwarring geraakt zijn, eene gemakkelijke taak te vervullen hebben. Dit is de reden waarom eene, op de hierboven gezegde wijze zamengestelde infanterie liever verdedigenderwijze optreedt, zich liever laat aanvallen dan zelf aanvalt en zich daarenboven te gelijkertijd gaarne achter terreinhindernissen opstelt. Daarbij komt nog, dat eene dergelijke terreinhindernis een front bepaalt, waardoor zamenhang en orde in de linie der schutters wordt daargesteld, welke deze in haren doelmatigsten gevechtsvorm, de verspreide orde, niet bezit. Wij hebben hier de meest gewone vechtwijze van de infanterie der 16de eeuw beschreven. Wanneer wij deze als grondslag aannemen, kunnen wij daaruit gemakkelijk de veranderingen, die daarin later gemaakt zijn nagaan. Vooreerst kon men zich altijd laten aanvallen, men zocht daarom naar voordeelige aanvalsvormen voor de verbonden infanterie, men vond ze in eene innige verbinding der schutters met de piekeniers, terwijl men de eerste ook in gesloten orde opstelde en bij de gesloten afdeelingen piekeniers voegde; daardoor werkte men in het voordeel van den bevelhebber, aan wiens hand de leiding der in verstrooide orde strijdende schutters geheel dreigde te ontgaan, omdat deze steeds in aantal toenamen; te gelijkertijd gaf men zekerheid aan de schutters, door onder de pieken der piekeniers een toevlugtsoord voor hen daar te stellen, tegen de aanvallen der ruiterij, die zij op zich zelven staande, in het geheel niet in staat waren weerstand te bieden. Al spoedig was dit de eenige taak, die voor de piekeniers overbleef (zie Bataillon, Infanterie). Er bestaat verschil in schieten. Hoe volmaakter het schietgeweer werd en hoe meer vorderingen men door de taktische formatiën in de kunst maakte om alle voordeelen uit de werking van dat geweer te trekken, des te onweerstaanbaarder werd het. Terwijl men door een langzaam, slecht onderhouden, weinig werkzaam vuur nooit kon verwachten, den vijand uit zijne stellingen te verdrijven, veranderden de zaken aanmerkelijk, toen in plaats daarvan een goed onderhouden, krachtig en werkzaam vuur kwam. Terwijl men in het eerste geval ten laatste altijd zijne toevlugt tot de reserve der piekeniers moest nemen, om met de vernieling te bedreigen of deze te volvoeren en bezit te nemen van het terrein, dat door den vijand betwist werd, was dit in het laatste geval niet meer noodig. Als de vijand reeds voor het vuur der hem naderende schutters terugdeinsde, konden deze ook zelfs ten slotte het terrein in bezit nemen en de piekeniers werden voor deze taak overtollig. Intusschen moesten de schutters, wilden zij een aanvalstroep zijn, toch ook vooruitrukken al voerde dat vooruitrukken tot geen strijd van man tegen man. En om hen gedurende dat vooruitrukken tegen aanvallen der vijandelijke ruiterij te verzekeren liet men de piekeniers gelijktijdig met hen voorwaarts gaan. Deze konden als men in weerwil van alle waarschijnlijkheid bij het doel toch handgemeen werd, dan tevens den strijd opnemen.
Door de verbinding van piekeniers en schutters in dezelfde gesloten afdeelingen, verviel de oude opvolging van het infanterie-gevecht, welks verdeeling in voorbereiding en beslissing zoo als die bestaan had, toen de schutters schermutselend den strijd

{==261==} {>>pagina-aanduiding<<}

openden, de piekeniers hem in gesloten massas beslisten, opgeheven. De liniën der infanterie werden nu in mechanisch beweegbare schietwerktuigen veranderd. Deze verhouding bleef onveranderd onder den invloed van het monarchale beginsel toen het bajonetgeweer de piek geheel overtollig maakte en elke infanterist, piekenier en schutter in één persoon werd.
De infanterie streed nu doorgaans gesloten, zoo als vroeger alleen de piekeniers en vuurde op kommando. Doordien de 18de eeuw het denkbeeld koesterde, dat het vuurgevecht, dat van man tegen man geheel vervangen moest verviel zij in velerlei tegenstrijdigheden, daar namelijk het vuur werkzamer moet zijn als het stilstaande wordt uitgevoerd, dan wanneer zulks gedurende de beweging geschiedt en men het voorwaarts rukken bij den aanval niet kon missen, al kon ook het gevecht van man tegen man ontbeerd worden, terwijl men al verder zich niet altijd kan laten aanvallen maar ook door de algemeene omstandigheden gedwongen kan worden zelf aan te vallen. Deze tegenstrijdigheden bleven zoo lang onopgelost, tot dat de Fransche omwenteling, niettegenstaande de algemeen gelijke bewapening tot de vroegere verdeeling van het infanterie-govecht terugkeerde; zij verdeelde de bataillons weder in zwermen tirailleurs en in kolonnen, die tot elkander dezelfde verhouding van voorbereiding en beslissing aannamen, welke vroeger tusschen de schutters en de piekeniers bestaan had.
Hoewel de scheiding der infanterie in piekeniers en schutters voor de gereedelijke indeeling van het gevecht voordeelig was geweest, had zij toch ook hare onvolmaaktheden. Indien wij aannemen, dat onze schutters in de vijandelijke slagorde werkelijk openingen hebben daargesteld, die nu door onze piekeniers moeten gebruikt worden, dan moeten de laatsten uit hunne achterwaartsche stelling vooruit worden gebragt. Daarmede gaat echter tijd verloren, de vijand die doorbroken moet worden, komt tot bezinning, vult de gemaakte openingen aan en herstelt in het algemeen gesproken de orde. De toestand is voordeeliger als men na de voorbereiding onmiddellijk voorwaarts kan rukken. Daarbij moet men echter vooronderstellen, dat dezelfde infanterie met vuurwapens en met blanke wapens voorzien is, om eer zij vuurt den vijand zoo digt te kunnen naderen, dat zij na het vuur oogenblikkelijk kan aanvallen. Men heeft zeer dikwijls getracht eene dergelijke infanterie daar te stellen: wij vinden ze bij de Romeinsche krijgslieden met het pilum en het zwaard bewapend, zoo als reeds vroeger bij de peltasten van Iphicrates, later bij de Engelsche dragonders - boogschutters der middeleeuwen en eindelijk in onze tegenwoordige linie-infanterie met het bajonetgeweer. Het behoeft geen betoog, dat men ook het gevecht dezer algemeene infanterie met een voorbereidend gevecht van bepaalde scherpschutters, kan verbinden. Deze schutters nemen dan de algemeene voorbereiding van den aanval op zich; zij bestoken de geheele vijandelijke linie; de linie-infanterie bereidt dan door haar salvo den aanval voor, in het bijzonder op het punt der vijandelijke linie, waar zij hem onmiddellijk daarna wil volbrengen. Het is nuttig naast de linie-infanterie op de voormelde wijze nog scherpschutters voor het algemeene voorbereidende vuurgevecht daar te stellen, als de vuurwapens der linie-infanterie in een of ander opzigt onvolkomen zijn, eene zeer geringe schootsverheid hebben, zoo als bijv. het Romeinsche zware pilum; het is daarentegen geheel overbodig, als het schietgeweer zoo als dat van onze hedendaagsche infanterie eene aanzienlijke schootsverheid bezit en dus even goed op groote als op kleine afstanden kan gebezigd worden. In dit laatste geval kan de linie-infanterie ook het algemeene voorbereidings-gevecht voeren, wordt dus ook geheel eene algemeene infanterie. Maar hoewel dezelfde infanterie nu werkelijk elke taak kan volvoeren, zoo zijn toch de eischen aan

{==262==} {>>pagina-aanduiding<<}

welke zij bij het gebruik in de beide verschillende gevallen, namelijk voor het algemeen voorbereidende vuurgevecht en voor het bijzonder voorbereidende vuurgevecht, waarmede men zich het gevecht van man tegen man steeds innig verbonden moet denken, verschillend en verlangen verschillende formatiën; de vlakke meer of minder geopende voor het eerste, de diepe meer of minder geslotene voor het laatste. Men moet dus elke afdeeling van deze infanterie, die een volkomen gevecht moet voeren, in twee afdeelingen splitsen, die zich wel niet meer door bewapening, maar door hare formatie onderscheiden.
Wanneer op die wijze de aard der vuurwapens eener algemeene infanterie bij de vechtwijze in aanmerking komt, zoo heeft de aard harer blanke wapens en hunne verbinding met de vuurwapens daarop niet minder invloed. Hierbij kan men weder twee gevallen onderscheiden; het vuurwapen en het blanke wapen, dat elke man voert zijn òf van elkander gescheiden, òf in hetzelfde ligchaam met elkander verbonden. Dit laatste is het geval met het geweer der nieuwere infanterie sedert de invoering van het bajonetgeweer, het eerste had plaats bij alle vroegere infanteriën van dezen aard. Zijn het schietgeweer en het blanke wapen in hetzelfde ligchaam met elkander verbonden, dan zal het vereenigde wapen altijd kort zijn; zijn echter beiden niet in hetzelfde ligchaam met elkander vereenigd, dan kan het blanke wapen, wat ook het schietwapen moge zijn, lang of kort zijn. Korte wapens van dien aard zijn in het algemeen beter geschikt voor den aanval dan voor de verdediging, lange beter voor de verdediging dan voor den aanval; gene zijn handelbaarder, hinderen niet in het gebruik van het vuurwapen, terwijl het bij de laatsten somtijds geheel onmogelijk kan zijn, ze zelf ook maar vast te houden, terwijl men het vuurwapen gebruikt. Daaruit kan men afleiden, dat eene algemeene infanterie, die tegelijk vuur- en blanke wapens voert, welke niet in een ligchaam vereenigd zijn, geschikter voor den aanval, voor de beweging is, als hare blanke wapens kort, geschikter voor de verdediging, voor het staande gevecht als zij lang zijn. De geschiedenis bevestigt dit ook; de oud-Romeinsche infanterie met pilum en zwaard bewapend viel altijd aan; de latere Romeinsche en Byzantynsche infanterie met boog en piek bewapend, stelde zich altijd op, vormde uit hare pieken en schilden eene heg en schoot van daar hare bogen af.
Uit deze beschouwingen kan men nu voor het gevecht der hedendaagsche infanterie gewigtige gevolgen afleiden, als men in aanmerking neemt, dat zij met betreklijk zeer ver dragende geweren, die met de vroegere vergeleken ook eene betrekkelijk veel grooter uitwerking hebben, bewapend is, dat deze geweren even goed geschikt zijn zoowel om op verren afstand in het algemeen als op korten afstand in het bijzonder den aanval voor te bereiden en eindelijk daarmede den aanval te volvoeren. Geheel algemeen volgt daaruit, dat het volkomene infanterie-gevecht steeds eene opvolging der drie genoemde tijdperken moet zijn; dat dien ten gevolge elke zelfstandige afdeeling van onze infanterie minstens in twee afdeelingen moet gescheiden worden, die niet meer in bewapening, maar wel in formatie van elkander verschillen. Daarentegen is het vuur der juistheidswapenen vooral op korten afstand zoo werkzaam, dat het laatste tijdperk, de aanval met de blanke wapenen noodzakelijk zeldzamer moet worden en in de meeste gevallen door het vuur van gesloten afdeelingen op korten afstand kan vervangen worden. Het vooruitrukken uit de eerste opstelling, waarop het vuur geopend wordt, blijft dus tegenwoordig even onvermijdelijk als het vroeger was. Dit vooruitrukken moet volgens hetgeen daar even gezegd is, met gesloten afdeelingen plaats hebben; maar dewijl deze niet door het gevecht van man tegen man, maar alleen door haar vuur werkzaam moeten zijn, zoude men ze in vlakke orde kunnen scharen. Dit zoude men ten minste oogenschijnlijk zeggen, maar de

{==263==} {>>pagina-aanduiding<<}

schijn bedriegt hier. Hoe vlakker de opstelling is, des te langer wordt haar front, des te meer hinderpalen ontmoet zij voor hare beweging, des te moeijelijker en langzamer kan zij vooruitrukken; zij biedt ook een te groot doel aan en bij de vele verliezen, die de tegenwoordige wapens zullen berokkenen, verliest zij haren zamenhang. Zij moet echter en wel snel en indrukwekkend vooruitrukken. Daarom moet men de diepe stelling met geringe frontbreedte verkiezen. Het terrein buiten rekening latende, ontmoet onze infanterie in het vooruitgaan nog andere hinderpalen en wel juist daar, waar die van het terrein ophouden, namelijk door de aanvallen der vijandelijke ruiterij. Daartegen kan de infanterie zich met de blanke wapenen verdedigen en wij hebben gezien hoe in de 17de eeuw alleen daarom de piekeniers met de muskettiers gelijktijdig tot den aanval oprukten; zij kan het ook door haar vuur. Hoe werkzamer dit nu naar den aard der wapenen is, des te meer staat kan men er op maken; dit zal dus tegenwoordig geschieden. Het is evenwel noodig, dat de infanterie om aan de kavallerie weêrstand te bieden, geene flanken en geen rug heeft; had zij deze, dan zoude het krachtigste vuur naar ééne frontzijde nutteloos zijn. Zij moet dus als zij door kavallerie aangetast wordt naar alle zijden front maken, dat is een carré vormen; alle carréformatiën zijn onder alle omstandigheden gemakkelijker uit de diepe dan uit de vlakke opstelling te volvoeren. Dit is eene tweede reden voor de diepe opstelling der geslotene afdeelingen van de aanvallende infanterie. Het verband tusschen een algemeen voorbereidend vuur, door het gevecht der schutters in verspreide orde en tusschen het vooruitrukken van gesloten afdeelingen, moet tegenwoordig uit eene gemakkelijk te begrijpen oorzaak nog veel strenger en veel scherper begrepen worden dan vroeger. Dit volgt namelijk uit de groote schootsverheid van onze hedendaagsche handvuurwapens. Daardoor is het mogelijk het algemeene voorbereidende vuurgevecht op zeer groote afstanden te beginnen; hoe grooter deze afstand is, des te minder ziet men de uitkomst van dat gevecht, de uitwerking die het op den vijand heeft; des te minder is dus de strekking voorhanden, om door den aanval partij van deze uitkomst te trekken. Men moet deze strekking dus kunstmatig daarstellen, dit doet men door de opstelling van gesloten troepenafdeelingen achter de troepen, die voor het algemeene voorbereidende gevecht zijn opgelost, van afdeelingen, die door hunne formatie en hunne opstelling bestemd zijn om vooruit te rukken, om den aanval te volvoeren, die tegelijkertijd door hunne formatie in staat zijn dien aanval zonder oogenschijnlijk gevaar voor zich zelve te verrigten en de schutters mede vooruit te drijven, daar zij hun steeds een bewegelijk ondersteuningspunt aanbieden. Men ziet ook gemakkelijk in, dat de schutters in zekeren zin afhankelijk van deze gesloten afdeelingen moeten gemaakt worden, zoodanig dat zij hun werkkring, die geen beslissende kan zijn ook niet als zoodanig maar als een ondergeschikte beschouwen. Deze afhankelijkheid is echter ongelukkigerwijze niet anders daar te stellen, dan door de invoering van eene geschikte getalsverhouding, door aan de verspreide afdeelingen eene geringere getalsterkte dan aan de gesloten afdeelingen te geven en daardoor dat ook de gesloten afdeelingen, ook volstrekt beschouwd (zie Eenheid) eene juiste sterkte verkrijgen, die hen nog voor verdeeling vatbaar maakt. Als wij hier alleen den aanval beschouwd hebben, geschiedt dit uit twee oorzaken: vooreerst omdat men nooit kan zeggen ik wil aangevallen worden, maar wel ik wil aanvallen, en ten tweede omdat eene goede verdediging (zie Gevecht) er altijd naar trachten moet zelf aanval te worden, diensvolgens ook grondstoffen voor den aanval moet bevatten. Uit het hierboven gezegde blijkt evenwel, dat hoe meer kracht en hoe meer uitbreiding het vuurwapen verkrijgt, des te meer de strekking geboren wordt, een staand vuurgevecht te leveren, verdedigenderwijze te handelen. Dit is ten allen tijde zoo geweest

{==264==} {>>pagina-aanduiding<<}

en diensvolgens tegenwoordig volstrekt geene nieuwe uitvinding. Die strekking op zich zelve beschouwd, is ook volstrekt niet onverstandig, veeleer zeer natuurlijk. Het komt er echter op aan, ze niet onvoorwaardelijk aan te kleven, maar haar in juiste grenzen te beperken, zich niet voor te stellen dat men door haar te verkondigen en aan te bevelen een uitvinder en een man van vooruitgang is, maar hare gevaren in te zien. Daarbij moet men evenwel niet uit het oog verliezen, dat de bewapening slechts ééne der voorwaarden voor den aard der oorlogshandelingen is, die buitendien eerst dan in aanmerking genomen wordt, als die in het algemeen, meestal zonder daarop te letten, reeds vastgesteld zijn. In de meeste gevallen komt het er slechts op aan, als bepaald is wat er geschieden moet, met de gegeven wapens de grootst mogelijke uitwerking te verkrijgen en diegene, die dan de beste wapens heeft zal ook de grootste waarschijnlijkheid voor eenen gunstigen uitslag voor zich hebben; het geval is evenwel zeer goed denkbaar, dat door verkeerde maatregelen in het algemeen, door eene verkeerde keuze van het beoogde nagejaagde doel, door eene verkeerde keuze der wegen om daartoe te geraken, zelfs bij de best mogelijke wapens volstrekt niets bereikt wordt. De gevaren der heerschende strekking, zijn daarin gelegen, dat men: 1o. ook daar verdedigende gevechten wil leveren, waar volgens den algemeenen toestand der zaken, slechts een aanvallend gevecht het doel kan doen bereiken; 2o. dat men bij het verdedigende gevecht vergeet, hoe daarin, als het werkelijk tot eene gunstige uitkomst moet voeren, de aanvallende grondstoffen nooit mogen ontbreken, dat men dus de waarde der reserven in het groot en in het klein over het hoofd ziet, zich tot eene zuivere plaatselijke verdediging bepaalt en daarin weder de troepen zoo veel mogelijk versnippert, ten einde een groot aantal afzonderlijke beslissingen te verkrijgen, zonder daarbij op de algemeene uitkomst te letten, die niet door de willekeurig maar wel door de doelmatig verkregen afzonderlijke uitkomsten, verkregen wordt (zie Gevecht). Deze bijzondere vorm van de op zich zelven natuurlijke strekking is het, die de kompagnies-kolonnen als taktische eenheden boven de bataillons doet verkiezen, die op deze wijze invloed op deformatie als blijvende beschikking voor het infanterie-gevecht tracht te verkrijgen en dan weder als zij deze verkregen heeft, op eene nadeelige wijze op de vechtwijze, die natuurlijk mede van de formatie afhankelijk is, dat is op de algemeene leiding van het gevecht, werkt.
De kavallerie kan voornamelijk op twee wijzen strijden, hetzij te voet of te paard. In het eerste geval heeft hare eigenaardigheid als kavallerie alleen invloed gehad op de plaats, waar het gevecht geleverd wordt, in zoo ver als zij eene plaats, waar een gevecht moest geleverd worden, vroegtijdig genoeg kon bereiken, terwijl eene zich langzamer bewegende afdeeling infanterie dit gevecht op eene andere plaats zoude geleverd hebben. In de vechtwijze moet nu de kavallerie die der infanterie geheel volgen en het is te voorzien, dat zij hierin minder volmaakt zijn zal dan deze. Dit minder volmaakte kan echter volgens de bestaande omstandigheden volkomen voldoende zijn en het kavalleriegevecht zal dan meer waarde hebben dan het infanterie-gevecht als het oogenblik, waarop het geleverd wordt, beslissend was. Men kan echter alleen van eene vechtwijze der kavallerie spreken, als men haar zich daarbij te paard voorstelt. Aan den ruiter zijn nu tot bewegingsmiddel de vier krachtige voeten van een paard gegeven, zoodat hij zich veel sneller dan een soldaat te voet bewegen kan. Het karakter van het kavalleriegevecht moet dus in de snelheid van beweging, in de beweging in het algemeen gelegen zijn. Hoe minder afhankelijk een vuurwapen van een bewegelijk onderstel is, des te meer waarde verkrijgt het als zoodanig; in dit opzigt heeft het geschut een groot voordeel boven de handvuurwa-
{==265==} {>>pagina-aanduiding<<}
pens en deze zijn weder in de hand des infanteristen oneindig meer waard dan in die des ruiters, daar zij afhankelijk zijn zoowel van zijne bewegingen, als van die van zijn paard. De eigenlijke wapens van den kavallerist zijn dan zijn paard, welks uitwerking op den vijand uit massa en snelheid voortvloeit en de blanke wapens; de vechtwijze der kavallerie moet dus een gevecht van man tegen man zijn, en zij moet trachten daartoe door den aanval te geraken. Deze vechtwijze heeft dus veel overeenkomst met die der piekeniers en het is eenigermate veroorloofd deze door kavallerie te vervangen en haar gevecht met dat der schutters te voet te verbinden. In de 16de eeuw vinden wij daarvan menigvuldige voorbeelden en in den Schmalkaldischen oorlog onder anderen, vervingen de ruiters doorgaans de piekeniers, zoo dat deze bijna in het geheel niet meer in het gevecht betrokken waren en eene nuttelooze grondstof der legers werden; alleen omdat de piekeniers, in weerwil dat zij niet gebruikt worden, hier de hoofdmagt van het leger uitmaakten, bleven alle dergelijke gevechten zonder gevolgen.
Terwijl men aan de eene zijde een aantal punten van vergelijking tusschen het gevecht der kavallerie en dat der piekeniers te voet kan vinden, mag men toch de verschillen niet buiten beschouwing laten, die bij eenig nadenken over den aard der wapens gemakkelijk te ontdekken zijn. Vooreerst is de beweeglijkheid en diensvolgens de strekking tot beweging veel geringer bij de piekeniers te voet, dan bij de ruiters. Indien twee afdeelingen piekeniers van behoorlijke diepte elkander ontmoeten, dan kunnen wij ons voorstellen, dat zij zich wederkeerig onder elkander mengen; ontmoeten echter twee afdeelingen kavallerie elkander, dan is dit naauwelijks denkbaar; hadden zij eene belangrijk diepe formatie, dan zouden zij zich door den invloed van de gestadige zucht naar beweging op de eene of andere wijze zijwaarts uitbreiden en degene, die nu toevallig meer gesloten bleef, zoude de tegenpartij op zeker punt doorbreken of zij doorbreken elkander wederkeerig op verschillende punten, daar de eene hier, de andere daar, hare diepte verminderd heeft, terwijl bij den vijand op die plaatsen - niet overal - juist het tegengestelde het geval was. Ten tweede komen juist door de zucht naar beweging en daar de grondstof der kavallerie, - ruiters en paarden - zamengestelder is dan die der infanterie, - infanteristen - juist afdeelingen kavallerie veel gemakkelijker in wanorde dan afdeelingen infanterie en dit wel des te meer, naarmate zij dieper zijn; dit is te meer waar, omdat de ruiter alleen het geheele bestanddeel, niet alleen zich zelven maar ook zijn paard, doelmatig moet geleiden. Ten derde daar de overwinning der ruiterij, grootendeels uit de snelheid van beweging voortvloeit, meer in een snel doorbreken dan in iets anders bestaat, zoo zal zij, als dit doorbreken niet dadelijk gelukt, door het gevaar der steeds toenemende wanorde, dadelijk zeer onwaarschijnlijk worden; gelukt dit doorbreken echter, dan is toch de overwinning veel minder gevolgrijk dan die der infanterie, omdat alles met groote snelheid geschiedt en behalve het overrijden op het punt van doorbreking, hoogstens nog eenige sabelhouwen regts en links uitgedeeld en grootendeels gevaarloos, iets tot hare voltooijing bijdragen, na de overwinning is evenwel de overwinnende afdeeling meestal in dezelfde verwarring als de geslagene en evenmin in de hand des aanvoerders. Daaruit volgt nu, dat voor de vechtwijze der kavallerie diepe formatiën niet hetzelfde voordeel kunnen hebben als voor die der piekeniers te voet, dat evenwel de ruiterij bij hare aanvallen nog meer behoefte aan reserve heeft dan de piekeniers. Terwijl echter bij de piekeniers het gevecht zich doorgaans zeer langzaam ontwikkelt, kunnen bij hen de reserven in dezelfde massa opgenomen worden, waarin ook de manschappen voor den eersten schok bestemd, zijn opgenomen, zoodat gene de laatste, deze de eerste ge-
{==266==} {>>pagina-aanduiding<<}
lederen van denzelfden slaghoop uitmaken. Dit beginsel is zoo als onmiddellijk uit het bovenstaande volgt, bij de ruiterij niet toepasselijk. Eene aanvallende ruiterschaar moet veeleer in verschillende zelfstandige afdeelingen verdeeld worden, waarvan elke volgende zich op eenen niet te geringen afstand van de voorgaande beweegt. Gelukt de doorbreking reeds aan de voorste, dan volgt de tweede haar om den doorgebroken vijand niet tot bezinning of verademing te laten komen en om aan de eerste afdeeling den tijd te schenken, zich te herzamelen; de derde afdeeling volgt om vijandelijke afdeelingen, die onze aanvallende kavallerie in de flank zouden willen aantasten, af te weren. Is echter de doorbreking aan de eerste afdeeling mislukt, dan heeft zij toch welligt door haren aanval den vijand, zoo die uit infanterie bestond, verleid om zijn vuur af te geven, bestond hij uit kavallerie, deze bij den schok in verwarring gebragt en de tweede afdeeling volbrengt dan wat de eerste heeft voorbereid. Zoo is het bij de kavallerie van belang niet dat de afzonderlijke afdeelingen in diepe orde geschaard zijn, maar wel dat verschillende afdeelingen achter en na elkander in werking gebragt worden.
De Fransche ruiterij, die sedert de 15de eeuw in de kompagniën van ordonnantie georganiseerd was, streed tot aan het einde der 16de eeuw bijna uitsluitend in linie (en haye); de gensdarmes vormden daarbij een enkel gelid, de schildknapen op 30 passen afstands daarachter een tweede gelid; de Duitsche kavallerie, welke haar in de 16de eeuw bestreed, was van oudsher in diepe eskadrons opgesteld (zie Eskadron), hoewel deze niet in verschillende opvolgende afdeelingen verdeeld waren, doorbraken zij bijna regelmatig de Franschen en behaalden diensvolgens de overwinning. Dit was echter niet het gevolg der geringe diepte van hunne opstelling, maar van de omstandigheid, dat de Franschen in ééne enkele linie geschaard waren, want de knapen, alleen bestemd om hunne gensdarmes te volgen, konden niet als eene tweede zelfstandige linie beschouwd worden, verdwenen overigens in de 16de eeuw geheel en nu stelden de Fransche gensdarmes, zich even als de zoogenaamde ligte kavallerie, in de ware beteekenis van het woord in één gelid; bij de groote uitgestrektheid van dat gelid was het moeijelijk te geleiden, te overzien, moeijelijk daaruit eene afdeeling tot ondersteuning eener andere afdeeling te bezigen; de Duitsche eskadrons kozen tot doorbrekingspunt de plaatsen, waar zich de standaarden bevonden, reden deze met de daarbij staande gensdarmes en officieren overhoop en bragten zoodoende de geheele linie in wanorde. De Nederlanders voerden het eerst, gedurende hunne onafhankelijkheidsoorlogen een doelmatig stelsel in, doordien zij ook in eskadrons, maar in kleinere van geringer diepte en en échelon opgesteld streden. Gustaaf Adolf volmaakte dit stelsel door de daarstelling van reserven voor elke afzonderlijke linie kavallerie en nadat het in de laatste helft der 17de eeuw weder in verval geraakt was, werd het andermaal door Frederik den Grooten met goeden uitslag in werking gebragt. Indien men iets groots en belangrijks tot stand wil brengen, dan zal men voor de kavallerie steeds op deze vechtwijze in échelon of in verschillende achter elkander opgestelde liniën moeten terugkomen, waarbij genoegzame tusschenruimten of eenige andere doelmatige regeling, de ondersteuning van de eene door de andere mogelijk maken. Het zamenstellen van digte ruiterscharen is voor het gevecht hoegenaamd niet geschikt, zelfs niet eens voor de voorbereidende opstelling voor het gevecht, daar het eene spoedige ontwikkeling belemmert en daaruit is het misschien te verklaren, dat als in de oorlogen van Napoleon de ruiterij iets belangrijks verrigtte, zulks steeds door betrekkelijk kleine afdeelingen geschiedde, terwijl de groote massa's, die men vermeende in digte hoopen opeen te moeten stellen, doorgaans zelden of nooit aan de verwachting voldeden.

{==267==} {>>pagina-aanduiding<<}

Het spreekt van zelve dat kavallerie altijd moet aanvallen en zich nooit moet laten aanvallen; daarvoor zit zij te paard; blijft zij echter stilstaan, dan doet zij atstand van een der hoofdbestanddeelen harer uitwerking, van de snelheid der beweging. Gustaaf Adolf oefende daarom zijne kavallerie in den aanval en het eerste aan haar gerigte bevel van Frederik den Grooten was, dat zij zich nooit moest laten aanvallen, terwijl dit gedurende twee menschenleeftijden lang bijna geheel in vergetelheid geraakt was.
In hoe ver de kavallerie opgezeten, dat is als werkelijke kavallerie van vuurwapens gebruik kan maken, daarover zijn de denkbeelden in verschillende tijdperken ook zeer verschillend geweest. Toen de handvuurwapens in de 16de eeuw ontwikkeld werden, bewapenden de Duitschers hunne eigenlijke kavallerie, de kurassiers behalve met den degen en in plaats van de lans, die zij tot daartoe gevoerd hadden, met pistolen, omdat zij in eskadrons streden en daarbij toch alleen het eerste gelid gebruik van de lans konde maken. De pistolen konden daarentegen gebezigd worden, deels om vóór den schok, den lateren aanval met den degen in de vuist door een salvo voor te bereiden, deels om in het gevecht van man tegen man, regts en links te vuren. De overige natiën, Franschen, Nederlanders, volgden dat gebruik spoedig na. Het oorspronkelijke gronddenkbeeld ging daarbij echter spoedig verloren; de eskadrons kurassiers volgden hetzij het voorbeeld der haakbusschutters te paard, die van langere vuurwapens - mousquetons of karabijnen - voorzien, gelidsgewijze, doch niet te digt den vijand naderden, dan gelidsgewijze vuurden, waarop ieder gelid dat zijn schot gelost had, eene zwenking maakte (caracoleerde) en zich weder achter aan het eskadron aanhaakte, vechtwijze waarbij de aanval met de blanke wapens geheel achterwege bleef of zij vuurden reeds op grooten afstand en het geheele eskadron gelijktijdig, waarbij zij gewoonlijk niets raakten, zoodat vooral op infanterie, die aangevallen moest worden, volstrekt geen indruk werd te weeg gebragt en het eigenlijke doel van dit vuur, voorbereiding tot den aanval met de blanke wapens, in het geheel niet meer bestond. Gustaaf Adolf maakte hieraan een einde en beperkte het gebruik der pistolen bij den opmarsch tot de onmiddellijke voorbereiding van den aanval met den degen, terwijl zij dan na de charge in het gevecht van man tegen man verder konden gebezigd worden; reeds op het einde der 17de eeuw volgde men deze uitstekende bepalingen al niet meer en de kavallerie vuurde van nu af aan zeer dikwijls stilstaande, tot dat eindelijk nadat hier en daar wel eens een doelmatig gebruik van de kavallerie in de oorlogen van Lodewijk XIV en in den Spaanschen successie-oorlog was voorgekomen, Frederik de Groote het vuren der kavallerie geheel en al verbood en aan de ruiterij hare wezenlijke kracht, de snelheid der beweging bij den aanval teruggaf, met zulk een goed gevolg, dat deze met juistheid toegepast alles verving, het vuur der kavallerie eensdeels geheel ontbeerd, anderdeels ook niet goed toegepast konde worden. De grondslagen van Frederik den Grooten voor de vechtwijze der kavallerie, worden nog tot heden toe vrij algemeen erkend en nagevolgd, hoewel men in hunne toepassing niet altijd gelukkig geweest is en zich hier en daar de strekking vertoont ook aan het schietgeweer bij de kavallerie het burgerregt te verleenen (zie Formatiën).
De artillerie kan den vijand slechts op ééne wijze bestrijden, namelijk door haar vuur op grooteren of kleineren afstand; zij stelt zich daartoe altijd in eene linie op; deze linie kan echter op twee verschillende wijzen zamengesteld worden, hetzij men namelijk iedere afzonderlijke sectie als taktische eenheid beschouwt of verschillende vuurmonden tot eene batterij vereenigt. Deze omstandigheid heeft eenen zeer beslissenden invloed op de vechtwijze der artillerie, buitendien eene

{==268==} {>>pagina-aanduiding<<}

tweede, namelijk hare manoeuvreervaardigheid. Deze dient bij de artillerie, even als bij elk ander wapen, daartoe, om de punten, waarop zij werkzaam kan zijn, snel en in eene doelmatige formatie te bereiken; hoewel nu het eene vereischte der manoeuvreervaardigheid, de snelheid van beweging is, is toch het andere de indeeling in batterijen. Eene artillerie, die in het geheel niet in batterijen ingedeeld was, zoude onmogelijk kunnen manoeuvreren. Toen de artillerie op het einde der 15de eeuw voor het eerst een aanzienlijk gewigt in de uitkomst der veldslagen kreeg, werden toch de zware onhandelbare vuurmonden niet anders beschouwd dan de zware werktuigen of de olifanten van andere tijdperken bij de oude volken, de artillerie stond alleen in afzonderlijke vuurmonden verdeeld, voor de slaglijn, vuurde ééns om den aanval voor te bereiden of den aanvaller te ontvangen en liet dan aan de andere wapens de handen vrij. Met de volmaking harer beweeglijkheid vinden wij haar ook spoedig, ten minste gedurende de veldslagen, in batterijen vereenigd en de artillerie van het Protestantsche leger in den Schmalkaldischen oorlog manoeuvreerde gestadig met batterijen en het schijnt zelfs dat zij voortdurend op die wijze ingedeeld was. Overal waar eeae talrijke artillerie optreedt, strijdt zij van dien tijd af ook in batterijen, bij voorbeeld in den dertig-jarigen oorlog, zoowel bij de Keizerlijken als bij de Zweden. Wel is waar zijn dit meestal enkele groote batterijen en Gustaaf Adolf veranderde in dit opzigt in de verdeeling zijner artillerie slechts in zoo ver iets, dat hij zijne regiments-artillerie over de geheele linie bij de afzonderlijke brigaden verdeelde. Montecuccoli verhief zich op het laatst der 17de eeuw tegen de vereeniging van een groot aantal vuurmonden op enkele punten, om de zonderlinge reden, dat men geen gevaar zoude loopen, haar op eens gezamenlijk te verliezen. Maar in de hoofdzaak werd het door Gustaaf Adolf daargestelde grondbeginsel voor het gebruik der artillerie, van de 18de eeuw af tot op onzen tijd door alle groote veldheeren en bij alle goed zamengestelde legers nagevolgd, namelijk dat men het gebruik van artillerie-massa's op enkele plaatsen moet verbinden met het gedeeltelijk gebruik over het geheele front der slaglijn. Alleen de verschillende graden van beweeglijkheid, de manoeuvreervaardigheid der artillerie en de verschillende organisatiën der andere wapens, benevens hunne opstelling in verschillende tijdperken, bragten hierin eenige naauwelijks noemenswaardige veranderingen te weeg. Wij vinden hetzelfde beginsel terug in de talrijke vuurmonden, die Frederik de Groote aan de eene zijde in eene of meer batterijen gewoonlijk in verband met eene voorhoede grenadiers op zijnen aanvallenden vleugel vereenigde en aan de andere zijde de brigadebatterijen en de regiments-artillerie, die hij over de geheele frontlijn zijner infanterie verdeelde, even als in de groote batterijen van Napoleon bij Eilau en bij Wagram eenerzijds en zijne divisie-batterijen anderzijds, die met de afzonderlijke divisiën vereenigd optreden. Hoe grooter de beweeglijkheid der artillerie wordt, des te minder behoeft men zich aan de wijze te houden, waarop zij oorspronkelijk gebruikt werd, namelijk over het geheele front verdeeld, om ééns of een paar malen te vuren; op welke wijze dat echter geschiedt, wordt zeer afhankelijk van de vechtwijze der overige troepen, zoo als die in een of ander tijdperk gebruikelijk is. Daar, waar men geen eigenlijk inleidingsgevecht der infanterie kent, zoo als dit in het grootste gedeelte der 17de en 18de eeuw het geval was en waartoe eerst het bezigen van de tirailleurliniën weder de mogelijkheid heeft daargesteld, waar het aanvallende gevecht der infanterie voornamelijk daarin bestaat, door achtereenvolgende bewegingen en vuren den vijand te naderen, kwam men het eerst op de gedachte de verkregen grootere beweeglijkheid der artillerie daartoe te gebruiken, om ze in verbinding met de infanterie, onder een even gestadig vuur vooruit te laten rukken. Dit stelsel vin-
{==269==} {>>pagina-aanduiding<<}
den wij bij voorbeeld bij de Pruissen in de 18de eeuw volkomen toegepast en Gustaaf Adolf had daar eveneens het eerst duidelijk toe aangespoord. Later werd dit denkbeeld door een ander vervangen; men begreep namelijk, dat beweging en een doelmatig vuur met elkander in tegenspraak zijn, men verlangde dat de artillerie als zij eene gunstige opstelling had, deze zoo lang mogelijk bezet hield, dat is te zeggen, zoo lang zij nog werkzaam kon zijn, dat zij voorts hare grootere beweeglijkheid gebruikte om zoo spoedig mogelijk eene nieuwe gunstige stelling te bezetten, waarin zij dan weder langen tijd werkzaam konde zijn. Indien men het stelsel wil gebruiken moet vooreerst de artillerie niet in zeer kleine afdeelingen verbrokkeld, op de vleugels van alle bataillons eener lange linie verdeeld zijn. Ten anderen moeten daartoe de infanterie en kavallerie zelf niet in lange zamenhangende liniën opgesteld, maar in meer of minder groote zelfstandige afdeelingen verdeeld zijn, welke door groote tusschenruimten van elkander gescheiden kunnen zijn, in welke tusschenruimten de artillerie zich dan vrijelijk bewegen kan, zonder de bewegingen der andere wapens elk oogenblik te belemmeren. Ten derde moet dan de artillerie door de opstelling der andere wapens in een gevecht, dat zij gedurende langen tijd voornamelijk voeren moet, doelmatig door die wapens kunnen ondersteund worden, zonder dat deze daarom overmatig behoeven te worden blootgesteld. Eindelijk volgt dan ook het bovengezegde, dat de artillerie die over de slaglinie verdeeld is, volstrekt niet te talrijk mag zijn. Van zelve doet zich nu de gedachte op, niet de geheele artillerie in de slaglijn tot normale ondersteuning der andere wapens te verdeelen, maar een meer of minder aanzienlijk gedeelte daarvan, de reserve-artillerie, achter te houden en deze nu tijdelijk en juist op de punten te brengen, waar eene beheerschende uitwerking der artillerie vooral noodzakelijk schijnt of groote voordeelen belooft op te leveren. Deze reserve-artillerie zoude weder eveneens zonder nut blijven, als de artillerie in het algemeen niet zeer beweeglijk was, zoodat zij uit hare achterwaartsche stelling met grooten spoed op het beslissende punt in de slagorde kan gebragt worden, als deze artillerie geene gemakkelijke manoeuvreervormen had, om door de andere troepen, zonder dier formatie te verstoren, voorwaarts of achterwaarts te kunnen rukken en als die andere troepen zelf in zamenhangende, zware liniën opgesteld waren en daarin streden. Hieruit volgt dat men eerst sedert de Fransche omwenteling weder een goed en doelmatig gebruik van de reserve-artillerie heeft kunnen maken; men moet echter het gebruik der reserve-artillerie in den hier vooronderstelden zin, wel onderscheiden van het gebruik der groote batterijen, gebruik dat altijd mogelijk is geweest.
De artillerie kan nu in het gevecht in de volgende omstandigheden werkzaam zijn: 1o. Zij moet de ontwikkeling, den opmarsch der vijandelijke kolonnen belemmeren, hetgeen somtijds met zulk een gunstig gevolg geschieden kan, dat die ontwikkeling geheel onmogelijk wordt. Moet de vijand bij zijnen opmarsch lange defilés doortrekken, dan kan de artillerie met groot voordeel gebruik maken van de granaatkartetsen als de défilés wijd zijn, anders liever van kogels of granaten. 2o. Bij den aanval moet zij de vijandelijke positiebatterijen uit hare gunstige stellingen verdrijven, een concentrisch vuur rigten op die punten der vijandelijke slagorde, die op het oogenblik bijzonder gevaarlijk zijn of het kunnen worden of welker vermeestering men zich voornamelijk ten doel heeft gesteld. Tot dit einde opent zij haar vuur met kogels op 800 à 1000 passen tegen de vijandelijke liniën, tegen artillerie, met granaatkartetsen tegen kavallerie- en infanterie-kolonnen; zij moet altijd een krachtig concentrisch vuur onderhouden tegen de uitgangen van défilés, die wij zelf moeten bemagtigen, van welken aard die ook mogen zijn, tegen het front met kogels en granaten om daar dekkingen en communicatiën voor de vijandelijke

{==270==} {>>pagina-aanduiding<<}

reserven te vernielen, tegen de flanken en den rug der vijandelijke stelling om te beletten, dat zij door oprukkende troepen ondersteund wordt. 3o. De invoering der vuurpijlen maakt tegenwoordig bij omtrekkingen van den vijand de medewerking der artillerie mogelijk, op een terrein, dat vroeger als onbegaanbaar voor haar beschouwd werd. 4o. Zoodra de infanterie en de kavallerie tot den aanval vooruitrukken, moet de artillerie in hare stelling op 4 à 600 passen van den vijand blijven en door haar vuur hoofdzakelijk de flanken der vooruitukkende kolonnen tegen aanvallen van den vijand dekken; mislukt de aanval dier kolonnen, dan moet de artillerie haar opnemen. 5o. Alleen de ligte artillerie mag zelf in de reeds veroverde stellingen doordringen om den geslagen vijand met haar vuur te vervolgen; zij moet met stoutheid de flanken en den rug des vijands trachten te bereiken en hem den terugtogt zoo moeijelijk mogelijk maken. 6o. De verdediger zal in zijne stellingen in eerste linie reeds van den beginne af aan, eene grootere hoeveelheid artillerie ontwikkelen dan de aanvaller; zijne artillerie moet de ontwikkeling en den opmarsch des vijands belemmeren, hem in défilés in front tegenhouden, hem als hij daaruit deboucheert in de flank bestoken, zoodoende den aanval op het front der stelling moeijelijk maken; de reserve-artillerie van den verdediger moet hoofdzakelijk den vijand beletten zich in de reeds half veroverde stellingen uit te breiden en te ontwikkelen, medewerken om hem daaruit te verdrijven, eindelijk den eigen terugtogt door goede achtervolgens genomen stellingen dekken. Alle bekwame, ondervindingrijke artilleristen zijn het daarover eens, dat het artillerievuur op groote afstanden minder werkzaam is, weinig uitkomsten oplevert, dat de uitwerking betrekkelijk veel meer toeneemt dan de afstand vermindert, dat artillerie, welke kleine kalibers heeft, alleen daardoor het daaruit ontstaande nadeel moet en werkelijk kan opheffen, dat zij zich zeer nabij de vijandelijke batterijen opstelt, dat vooral bij de tegenwoordige vèrdragende geweren der infanterie, de artillerie dubbel aanleiding heeft de groote afstanden te vermijden, zoodra de inleiding van het gevecht heeft plaats gehad en het zamenwerken van alle wapens het streven naar de beslissing kenbaar maakt. Elke beweging der artillerie gaat met het staken van haar vuur gepaard; de tusschenpoozingen van het vuur mogen echter nooit volkomen zijn. Terwijl men dit vroeger trachtte te vermijden door de vuurmonden gedurende hunne beweging in het gevecht, welke door manschappen plaats had, te laten laden en hen telkens halt liet maken om te vuren, laat men tegenwoordig sommige batterijen uit de oude stellingen haar vuur voortzetten, terwijl anderen nieuwe stellingen vóór- of achterwaarts gaan innemen. Hebben deze dan die stellingen bezet en kunnen zij haar vuur openen, dan begeven zich ook de achtergebleven derwaarts. Elke vuurmond in eene afzonderlijke batterij vuurt op kommando van den sectiekommandant opvolgend en bij gelijke tusschenpoozen, (stukkenvuur) of wel elke sectie vuurt op zich zelve op bevel van den sectiekommandant, welke zorg draagt, van vuur te kommanderen als no. 1 van het andere stuk na het wisschen der wisscher omzwaait, (sectievuur) of wel elk stuk vuurt zoodra het geladen en gerigt is (snelvuur). Dit laatste heeft meestal plaats als de batterij in hare positie wil blijven, den vijand zoo digt laat naderen als hij kan, in de hoop dat men hem door het vuur toch eindelijk zal terugdrijven en dat elke pas die hij nadert, alleen zijne verliezen kan vermeerderen; eene laatste wijze van vuren is het batterijvuur, waarbij alle vuurmonden te gelijkertijd, op kommando van den batterijskommandant worden afgeschoten; de gevallen waarin dit nut kan aanbrengen, zijn zeldzaam en redelijkerwijze gesproken bijna niet denkbaar.
De denkbeelden over de vechtwijze der verbonden wapens zijn duidelijk af te leiden uit de slagorde (zie Slagorde) en wel uit de normaalstelling van een

{==271==} {>>pagina-aanduiding<<}

tijdperk. In ieder zamengesteld ligchaam, dat uit verschillende organen bestaat, moet een dezer organen het voornaamste, het beheerschende zijn en aan de werking daarvan moeten alle overigen ondergeschikt zijn, hetzij om die voor te bereiden, te volmaken of te verzekeren; dit hoofdorgaan moet dan ook eenen bepaalden invloed op de krachtsuiting van het geheele ligchaam uitoefenen. Het hoofdorgaan is echter niet altijd daaraan te erkennen, dat het de grootste massa van het geheele ligchaam vormt. In de middeleeuwen bij voorbeeld vindt men zeer dikwijls groote legers, waarbij het voetvolk in getalsterkte, de ruiterij of de bereden manschap verre overtrof, terwijl toch de laatste het hoofdwapen was. In de hedendaagsche legers is evenwel de infanterie niet alleen door hare getalsterkte, maar ook daadwerkelijk het hoofdwapen. Zij moet dus ook den grondslag der slagorde vormen en den grondtoon voor de vechtwijze der verbonden wapens aangeven. De vechtwijze der verbonden wapens moet dus tegenwoordig daarop gegrond zijn, dat de infanterie werkelijk in gevecht komt; eene normaalstelling, die dit normaal onmogelijk maakt, zoude eene slechte normaalstelling zijn, hoewel hieruit volstrekt niet volgt, dat de infanterie telkens werkelijk in gevecht moet komen. Dit kan bij voorbeeld belet worden, als de voorbereidende werking der andere wapens tegen eenen weinig standvastigen vijand, reeds alles beslist. De wijze waarop men de andere wapens met de infanterie verbindt, kan nu hoofdzakelijk tweeledig zijn. Men kan namelijk aan het ligchaam der infanterie van het geheele leger, eenerzijds de kavallerie van het geheele leger in ééne of eenige massa's vereenigd en anderzijds de artillerie even zoo in verschillende groote ligchamen of wel men kan de infanterie in verschillende groote afdeelingen, divisiën verdeelen en aan deze eene grootere zelfstandigheid geven, door daarbij een passend gedeelte van de kavallerie en de artillerie in te deelen. Het eerste stelsel is dat der massa-taktiek, het laatste dat der divisie-taktiek (zie Taktiek). Men kan ten voordeele van het eerstgenoemde stelsel aanhalen, dat elk wapen zich in zijne eigenaardigheid, diensvolgens ook in zijne eigenaardige kracht des te beter kan ontwikkelen, in hoe grooter ligchaam het werkzaam is, met hoe meer zelfstandigheid het optreedt; ten voordeele van het tweede stelsel kan men zeggen, dat de wederkeerige ondersteuning der wapens daarbij inniger, doortastender zal zijn, dan bij het eerste. Het stelsel der massa-taktiek kan onvoorwaardelijk toegepast worden bij kleine legers en diepe opstellingen waaruit natuurlijkerwijze kleine frontbreedten voortvloeijen, want bij geringe fronten zal, al worden ook de artillerie, de kavallerie en de infanterie naast elkander elk op zich zelven gerangschikt, toch geen wapen de ondersteuning van de andere wapens ontberen; bij zeer uitgestrekte frontbreedten zoude bij de toepassing van dit stelsel eene onderlinge ondersteuning geheel onmogelijk worden; hier nu kan zij verkregen worden door het stelsel der diviste-taktiek, door de verdeeling van het groote leger in een aantal kleine legers, die nu elk voor zich weder het stelsel van massa-taktiek, in de beteekenis welke wij hierboven aan dat woord gehecht hebben, kunnen toepassen. Al spoedig valt het in het oog, dat het stelsel der divisie-taktiek de artillerie en de kavallerie, zoo deze slechts eene geringe sterkte bezitten, verbrokkelt, en zoo doende de ontwikkeling van hunne eigenaardige kracht volstrekt onmogelijk maakt. Daaruit volgt dan overtuigend, dat bij de hedendaagsche verhouding der wapens tot elkander, massa-taktiek en divisie-taktiek met elkander hand aan hand moeten gaan, zoo men beslissende uitkomsten wil verkrijgen. Reeds in de taktiek der Nederlanders op het einde der 16de en in het begin der 17de eeuw zien wij dit verband bestaan, terwijl het door Gustaaf Adolf volmaakt werd. Men kan door den invloed daarvan op de hedendaagsche vechtwijze der verbonden wapens, de volgende stellingen verkondigen. 1o. De infanterie is in divisiën of leger-
{==272==} {>>pagina-aanduiding<<}
korpsen verdeeld, die, volgens de keerpunten van het gevecht nu eens gelijktijdig, dan weder achtereenvolgend moeten optreden; zij worden deels naast, deels achter elkander opgesteld en komen dus gelijktijdig of achtereenvolgend in werking. 2o. Een gedeelte van de geheele kavallerie en even zoo een gedeelte der geheele artillerie van het leger wordt gebruikt om daarvan bij iedere divisie of bij ieder legerkorps iets te kunnen voegen. In het legerkorps of de divisie speelt de infanterie de hoofdrol, daarbij worden de kavallerie en de artillerie slechts als hulpwapens beschouwd en hunne werking moet geheel door deze verhouding geregeld worden. 3o. Een ander gedeelte van de geheele kavallerie en van de geheele artillerie van het leger worden in massa bijeengehouden als kavallerie-reserve (reserve-kavallerie) en artillerie-reserve (reserve-artillerie) om ze op die punten van het slagveld en in die oogenblikken van den veldslag zelfstandig te laten optreden, als hunne eigenaardigheid zich geheel kan ontwikkelen of als die ontwikkeling voor de volbrenging der vervolgde taak onontbeerlijk is. 4o. Overal waar deze kavallerie-reserve of artillerie-reserve op die wijze optreedt en voor den tijd, waarop zij zoodanig werkzaam is, geeft zij den toon aan, speelt zij de hoofdrol en de infanterie en het andere der opgenoemde wapenen blijft daarbij op den achtergrond. - Men kan dus zeggen: het geheele leger van den tegenwoordigen tijd is in drie groote massa's verdeeld: de artillerie-reserve, de kavallerie-reserve en de divisiën, waarbij de infanterie het hoofdwapen is; elk van deze laatsten stelt weder een geheel leger voor, terwijl zij behalve de infanterie ook nog kavallerie en artillerie bevat. Voor elke afzonderlijke divisie verdeelt zich het gevecht in inleiding, voortzetting en beslissing; even zoo voor het geheele leger. De artillerie is vooreerst het wapen der voorbereiding, ten tweede treedt zij bij de beslissing ondersteunend op. De artillerie van eene afzonderlijke divisie vervult deze beide rollen ten opzigte van hare divisie, de artillerie van het geheele leger, de reserve-artillerie doet zulks ten opzigte van het geheele leger. Hieruit volgt nu, dat het een zeer verkeerd denkbeeld zoude zijn, als men meende dat de reserve-artillerie eerst moest optreden, wanneer de divisiën hare taak reeds grootendeels volbragt hebben. Zij is veeleer een troep ter beschikking van den veldheer, waarover deze in alle gevallen kan beschikken als de aanwending van artillerie-massa's noodzakelijk schijnt. Deze is echter juist zeer noodzakelijk ter voorbereiding van den hoofdaanval op het hoofdaanvalspunt, waaruit volgt, dat een gedeelte der reserve-artillerie in den regel reeds na het eerste ontwikkelingsgevecht tot werking moet komen; dit gedeelte is juist de de zware reserve-artillerie, die alle hindernissen moet opruimen, welke de infanterie, die voor den hoofdaanval bestemd is, in haren weg zouden kunnen belemmeren. Dezelfde artillerie-massa zal echter slechts moeijelijk bij de beslissing kunnen medewerken; gedeeltelijk kan dit de divisie-artillerie, gedeeltelijk dat gedeelte der reserve-artillerie, dat nog achter gehouden is. Dit moet bij voorkeur de ligte zijn, die beter dan de zware geschikt is, om stellingen te nemen op de flanken der infanterie-divisiën, die den beslissenden strijd moeten voeren en die van daar den vijand het meeste nadeel kan toebrengen, zonder de handelingen der infanterie, waarmede zij gelijktijdig werkzaam is, te belemmeren. Daaruit volgt, dat het doelmatig is de reserve-artillerie weder in twee hoofddeelen te verdeelen, een gedeelte voor de voorbereiding, een gedeelte om de beslissing te ondersteunen. De kavallerie is voornamelijk het wapen voor de vervolging en kan met de artillerie verbonden, op eene doelmatige wijze de slechte gevolgen eener nederlaag afweren. Het is altijd doelmatig eene groote artillerie-reserve te hebben, als zij namelijk niet naar geheel valsche inzigten gebruikt wordt; het schijnt daarentegen bij de hedendaagsche verhouding der legers en bij de gesteldheid van den aanbouw, niet voordeelig, groote kavallerie-reserven te hebben;

{==273==} {>>pagina-aanduiding<<}

vooreerst ontnemen zij aan de divisiën de noodzakelijke ruiterij, welke deze in zulke veelvuldige gevallen, als zij in matige hoeveelheden voorhanden is, met groot voordeel kan gebruiken; ten tweede zijn gematigd groote kavallerie-reserven reeds voldoende tegenover troepen, die aan het wankelen gebragt zijn; ten derde komt men met al te groote kavallerie-reserven in een bebouwd en doorsneden land, ligtelijk tot een ophoopen der kavallerie, ophooping die regtstreeks in tegenspraak met haar karakter is en in de meeste gevallen regelregt tot verspilling voert. - In het groot beschouwd, komen in het gevecht der verbonden wapens, deze op de volgende wijze na elkander in werking: artillerie, infanterie, kavallerie. Dit is waar voor het geheele gevecht, even als het waar is voor elke der afzonderlijke gevechten, waarin het geheele gevecht verdeeld is. Men zoude dus, altijd slechts in groote trekken beschouwd, de troepen ook op die wijze achter elkander kunnen stellen, zoowel in elke afzonderlijke divisie, als bij de reserve van het geheele leger; afwijkingen van den regel zijn inderdaad dan ook slechts het gevolg van het voornemen om reserven van alle wapens achter te houden. Als men de wapens achter elkander opstelt, moet toch altijd de noodige ruimte voorhanden zijn, dat zij zich naast elkander kunnen ontwikkelen; de oorzaak hiervan is, dat al kan men in het afgetrokkene elk geheel even als elk gedeeltelijk gevecht in drie in tijd op elkander volgende tijdperken verdeeld beschouwen, van welke elk aan een ander wapen toekomt, toch in de werkelijkheid die tijdperken dikwijls zoo spoedig op elkander moeten volgen, dat de werking der drie wapens gelijktijdig schijnt te zijn, terwijl verder de snelheid en de vechtwijze der verschillende wapens geheel verschillend zijn. De artillerie eener divisie moet bij voorbeeld den aanval dier divisie voorbereiden; zij moet echter deze voorbereiding zoo lang voortzetten, tot dat de infanterie werkelijk in gevecht komt, zij moet dus den overgang daartoe niet belemmeren, de eene werking moet den overgang tot de andere niet uitsluiten; aan deze voorwaarde kan echter alleen voldaan worden als de artillerie op de flanken der infanterie vooruitrukt. Moet door een aanzienlijk gedeelte der artillerie-reserve de aanval op eene gewelddadige wijze voorbereid worden, dan zal deze zich wel is waar slechts zelden in hare geheele sterkte op de flanken eener divisie kunnen ontwikkelen; zij zal voor het front der infanterie stelling moeten nemen, maar nu is juist dit gedeelte der reserve-artillerie voor den duur zijner werking het hoofdwapen; het komt buiten werking zoodra de infanterie begint vooruit te rukken en alleen de artillerie, die haar op de flanken vergezelt, kan de voorbereiding tot op het beslissende oogenblik vervolgen. Geheel gelijksoortige omstandigheden komen voor de kavallerie voor; zij kan achter de infanterie vooruitrukken; maar enkele eskadrons buiten rekening gelaten, moet zij tot de vervolging langs de flanken der infanterie voorkomen en in de gevallen, waarin de kavallerie vóór de infanterie in werking komt, moet zij als zij teruggeslagen wordt, langs de flanken der infanterie terugtrekken, ten einde deze niet in hare vlugt mede te slepen. Daaruit vloeit de regel voort, dat al worden de wapens eener divisie in den beginne ook al meer of minder achter elkander gedeploijeerd, het front der infanterie toch van dat der naburige divisiën door toereikende tusschenruimten moet gescheiden zijn, in welke tusschenruimten de overige wapens, al is het dan niet dadelijk eene plaats ter opstelling, dan toch in den loop van het gevecht eene plaats tot werking vinden. - De laatste regel voor de vechtwijze van verbondene wapens is, dat men ter juister tijd het een of het andere wapen buiten werking moet weten te laten en niet elk oogenblik en op elk punt van alle gelijktijdig gebruik moet willen maken.

Vedel.

Zie Straffen.

Vedet.

Schildwacht der kavallerie. Zie Veiligheidsdienst.


{==274==} {>>pagina-aanduiding<<}

Vee.

Het woord wordt in militairen zin voor alle viervoetige dieren, in den regel met uitzondering van de paarden gebruikt. Men onderscheidt trekvee ezels, muildieren, enz. en slagtvee, naarmate de dieren gebruikt worden tot het vervoeren van lasten of tot voeding.

Veen.

Zie Broekland.

Veer.

Elastische metalen onderdeelen van werktuigen, gewoonlijk van staal in verschillende gedaanten, eenvoudig, tweearmig, zoo als de veren aan het gewone geweerslot, spiraalvormig, zoo als de veer van het Pruissische naaldgeweer; de veerhaak dient tot het zamendrukken en vasthouden van de slag- en stangveer, bij het uiteennemen van het geweerslot.

Veerpont.

Een vaartuig tot het overzetten van wateren, hetzij eenvoudig of uit verschillende gekoppelde kleine vaartuigen bestaande en van een dek voorzien. Zie Gierbrug, Rivierovergang, Wateren.

Veiligheidsbuis.

Zie Espingolen.

Veiligheidsdienst.

Het is onmogelijk, dat eene troepenafdeeling, die zich hetzij in kampen of kantonnementen of op marsch bevindt altijd geheel slagvaardig zij; haar hoofddoel in dien toestand is het gevecht niet; in het eene geval, wil zij uitrusten, in het andere eene bepaalde plaats bereiken. Het is echter nooit alleen van haar afhankelijk, of een slag zal geleverd worden, ja dan neen; zoodra zij in de werkzame nabijheid van den vijand is, hangt het ook van dezen af. Wil nu de vijand het gevecht, dan moet die troepenafdeeling eerst uit den staat van rust of van beweging tot dien van slagvaardigheid overgaan en daartoe heeft zij tijd noodig; die tijd moet gezocht worden. Dit kan geschieden, gedeeltelijk doordien men vroegtijdig berigt krijgt van de nadering des vijands, zoodat men zich geheel slagvaardig kan maken, alvorens met hem in aanraking te komen, gedeeltelijk doordien men den vijand beletselen in den weg legt, die zijnen voortgang stuiten en die hem langer ophouden, dan wanneer die beletselen niet voorhanden waren. Indien men aan den anderen kant zelf den vijand opzoekt om hem slag te leveren, dan is het volstrekt niet onverschillig op welke wijze men zich tot het voorgenomen gevecht ontwikkelt; de doelmatigste wijze waarop dit geschieden kan, is evenwel grootendeels afhankelijk van de voornemens en de toebereidselen des vijands en het is dus van groot belang deze bij tijds te leeren kennen, eer men werkelijk met hem in aanraking komt en het voorgenomen gevecht beginnen moet. Voor deze verschillende doeleinden, zondert men van de hoofdmagt een gedeelte af, dat zich digter bij den vijand moet ophouden dan de hoofdmagt; dit gedeelte heeft de bestemming elke verrassende aanraking van den vijand met de hoofdmagt, welke deze onvoorbereid zoude vinden, te verhinderen en wordt daarom veiligheidstroep, voorhoede, enz., de dienstverrigtingen daarvan veiligheidsdienst of voorpostendienst genoemd. Daar een marcherende troep in andere omstandigheden verkeert, als een troep in staat van rust en in het eene geval andere maatregelen voor de veiligheidsdienst noodig zijn als in het andere, zoo onderscheidt men de voorpostendienst in staat van rust en de voorpostendienst in staat van beweging.

Voorpostendienst in staat van rust.

Een leger dat stilstaat in een kamp, bivouac of kantonnement en zich tegen eene overvalling wil verzekeren, zendt naar de zijde van den vijand eene troepenafdeeling vooruit, die den naam van voorhoede draagt. Deze blijft niet geheel vereenigd, maar stelt op de voornaamste wegen, die naar den vijand geleiden, sterke afdeelingen, die voorposten-detachementen genoemd worden en die zich op hunne beurt naar de zijde des vijands met eene reeks van wachten, veldwachten geheeten, omringen; de veldwachten eindelijk

{==275==} {>>pagina-aanduiding<<}

stellen eene keten van posten uit, schildwachten genoemd als zij uit infanterie, vedetten als zij uit kavallerie bestaan. Men kan geene bepaalde regels opgeven noch voor de sterkte der voorhoede, noch voor den afstand, waarop hare verschillende deelen van de hoofdmagt of onderling moeten staan. Wat het eerste punt betreft, moet men allijd in het oog houden, dat de voorhoede den vijand zoo lang moet tegenhouden, tot dat het leger den tijd heeft gehad om zich zamen te trekken. Hoe meer dus het rustende leger verspreid is, des te langer moet de voorhoede den vijand tegenhouden, des te verder moet zij dus vooruit gebragt worden en des te sterker moet zij zijn, om niet geheel verslagen te worden. Voegt men daarbij nog de gesteldheid van het terrein, die zoowel voor- als nadeelig kan zijn voor de verdediging, dan zal men het onmogelijke van vaste bepalingen duidelijk inzien. Wij willen echter als leiddraad eenige algemeene opgaven laten volgen, die echter volstrekt niet als regel moeten beschouwd worden. Voor een detachement van 100 man kan men nemen 1/3, voor 1000 man 1/4, voor 10000 1/5 à 1/6, voor nog grooter magt 1/7 à 1/8. Voor een leger van 4 divisiën zou men eene voorhoede van hoogstens eene divisie, minstens eene brigade kunnen nemen, terwijl zij in allen gevalle uit de drie wapens moet bestaan; zij zou op 2 à 3 uren of meer of minder vóór het leger kunnen staan, terwijl men voor hare plaatsing een terrein uitkiest, dat voordeelen ter verdediging en goede terugtogtswegen oplevert.
Het gros der voorhoede zou daar opgesteld worden, doch 1/3 van hare magt in voorposten-detachementen oplossen. Deze worden geplaatst op alle hoofdwegen, die van den vijand naar het leger voeren en moeten tevens de flanken daarvan verzekeren. Zij bestaan gewoonlijk uit de drie wapens en moeten in eene geschikte verdedigende stelling geplaatst worden, op 1/2 of 1 uur van de voorhoede, altijd met in achtneming van de reeds boven aangeduide wijzigingen. De veldwachten, welke van die voorposten-detachementen uitgezonden worden, moeten eene zamenhangende keten uitmaken, zoodat die van het eene detachement in verband staan met die van het volgende en evenzoo moeten de schildwachten en vedetten met elkander in verband staan. Kavallerie-veldwachten kunnen op 2000 à 3000 passen vóór de detachementen staan, zij kunnen 2500 passen onderlingen afstand hebben en hare vedetten 1500 passen vooruit schuiven; infanterie-veldwachten kunnen 1500 passen vóór de detachementen staan, onderling 600 pas verwijderd zijn en hare schildwachten 300 à 500 passen vooruit stellen. Bij de plaatsing der voorposten, moet men zoo veel mogelijk de volgende hoofdregelen in acht nemen: De naast elkander staande schildwachten moeten elkander zien en door de veldwacht gezien worden; het terrein naar 's vijands zijde moet geheel kunnen worden gadegeslagen; de veldwachten moeten alle wegen afsluiten, die van den vijand naar het eigen leger voeren en de afstand van de verschillende deelen van de voorpostenketen onderling en van het leger, mag niet zóó klein zijn, dat men daardoor gevaar loopt, dat de vijand spoedig tot het leger doordringt en niet zóó groot, dat de terugtogt van sommige deelen der voorpostenketen in gevaar zou kunnen komen.
In het algemeen is de taak der voorposten niet om het terrein waarop zij staan te bezetten, maar wel om zich daarvan te bedienen ten einde den vijand tegen te houden en tijd te doen verliezen. Zij moeten bij eenen ernstigen aanval langzaam en strijdende terug trekken, zich hoe langer hoe meer concentreren en eerst dan eenen krachtigen weerstand bieden, als zij vereenigd en in eene goede stelling staan en geen gevaar meer loopen van afgesneden te worden.
Eene veldwacht kan bestaan uit infanterie en kavallerie, somtijds uit beide wapens, hetgeen vooral van de terreinsgesteldheid zal afhangen. Hare sterkte hangt

{==276==} {>>pagina-aanduiding<<}

af van het aantal posten, dat zij moet uitzetten; ieder man van de veldwacht moet niet meer dan 8 uur van de 24 op schildwacht staan, zoodat de sterkte eener veldwacht, minstens 3 maal het aantal schildwachten moet bedragen, waarbij nog eenige manschappen gevoegd worden voor het doen van patrouillen en andere diensten. De plaats der veldwacht wordt meestal door den staf aangewezen, zoo veel mogelijk nabij, maar nooit op eenen weg, liever achter dan voor een défilé en steeds zoo bedekt mogelijk. Slechts zelden zal zij zich verschansen, alleen dan wanneer zij zich achter een défilé bevindt, waardoor de vijand volstrekt moet komen. De schildwachten worden zoodanig geplaatst, dat zij bedekt staan voor den vijand, maar gezien kunnen worden door de schildwacht voor het geweer bij de veldwachten of door tusschenposten. Op de gevaarlijke punten of op de punten waar men den vijand zeer naauwkeurig bewaken moet, worden dubbele posten geplaatst. De posten moeten onafgebroken opmerkzaam zijn en al hetgeen zij opmerken aan de veldwacht mededeelen, hetzij door signalen, door mondelinge rapporten of zoo daartoe de tijd ontbreekt, door losbranding van het geweer.
Tot het verkennen van alle aankomende personen wordt een examineertroep (zie Examineertroep) bestemd.
Eene veldwacht moet hare veiligheid vooral verzekeren door kleine patrouillen, visiteerpatrouillen om langs de postenketen te gaan, ten einde zich van de waakzaamheid der schildwachten te overtuigen; doorzoekings-patrouillen om het bedekt terrein vóór de voorpostenketen te doorzoeken; verkennings-patrouillen, die in de rigting vooruitgaan, waar men den vijand vermoedt; sluip-patrouillen, die uit 1 of 2 man bestaan, welke in de grootste stilte tot digt bij een post of stelling des vijands sluipen, om die te leeren kennen. In het algemeen dienen alle patrouillen tot het opsporen en verkennen des vijands, het doorzoeken van het terrein en het inwinnen van berigten van allerlei aard en moeten zij dat doel zooveel mogelijk zonder gevecht bereiken.
Op dezelfde wijze moet elke veldwacht door kleine patrouillen de gemeenschap met de naburige veldwachten en de achterstaande soutiens of voorposten-detachementen onderhouden.
In het stelsel der veldwachten bestaan bij verschillende legers groote verschillen; bij de Franschen bijv. schuift de veldwacht op ongeveer 200 passen, kleine posten van 1 korporaal en 4 man vooruit, die elk eene schildwacht uitzetten, welke om het uur wordt afgelost; bij de Oostenrijkers en Zwitsers worden van elke veldwacht eenige kleinere veldwachten, zoogenaamde voorwachten vooruitgezonden, welke ieder 2 of 3 schildwachten stellen en aflossen; de veldwacht is dan alleen de reserve der voorwachten en bepaalt zich tot het uitzenden van patrouillen.
Welk stelsel men nu ook moge volgen, zoo zal bij eene gebrekkige regeling steeds een groot aantal manschappen voor de V. moeten gebruikt worden, terwijl men alle reden heeft om daarmede hoogst spaarzaam te werk te gaan. Daartoe kan men nu bijv. geraken door niet den geheelen omvang der legerplaats, maar alleen een gedeelte daarvan door schildwachten te dekken. In den regel is dit mogelijk; want indien geregelde troepen tegenover elkander staan, heeft elke partij een bepaald front, bepaalde voornemens en de tegenpartij zal tamelijk naauwkeurig kunnen nagaan, in welke rigting zij iets te vreezen heeft. Zij vormt dus ook slechts voor haar front en in hare flanken eene geregelde postenketen, met daarachter staande veldwachten, vergenoegt zich in den rug slechts met zwakke politiewachten, die in kampen en bivouacs gewoonlijk brandwachten genoemd worden. De flanken kunnen gedekt worden door de postenketen haaksgewijze naar achteren om te buigen of door

{==277==} {>>pagina-aanduiding<<}

de postenketen in het front doelmatig te verlengen. Men bezigt bij kampen en bivouacs gewoonlijk het eerste stelsel en noemt hier de veldwachten, welke het front dekken frontwachten, die in de flanken flankwachten.
Bij eenen vijandelijken aanval moet de veldwacht stand houden, indien het niet ernstig maar slechts eene alarmering blijkt te zijn. Is de aanval ernstig dan trekt de veldwacht bij dag en tirailleur terug, waarbij de versterkte schildwachtenketen de tirailleurlinie, het overige het soutien uitmaakt. Die terugtogt geschiedt langs eenen omweg op den naastbijzijnden ondersteuningstroep. Bij nacht trekt de veldwacht in gesloten orde langs de hoofdwegen terug, houdt van tijd tot tijd stand en kan zelfs tegenaanvallen doen. De soutiens, replis of piketten worden geplaatst dáár waar de veldwacht te ver van het voorpostendetachement verwijderd is of waar zich tusschen beiden een défilé bevindt, dat men bezetten wil, om den terugtogt te verzekeren. Zij onderhouden door gedurig patrouilleren gemeenschap met de voorliggende veldwachten en het achterstaande voorposten-detachement. Worden de veldwachten aangevallen, dan moet de soutien, naar gelang der ontvangene bevelen, die veldwachten ter hulp snellen of ze opnemen, in welk geval de plaats waar de soutien staat, zooveel mogelijk versterkt moet worden.
De voorposten-detachementen zijn gewoonlijk geplaatst achter het midden der vooruitgeplaatste veldwachten; zij zijn bestemd om langer weerstand te bieden, bestaan daartoe meest uit de drie wapenen en bezetten eene gunstige stelling op of nabij de hoofdwegen, die naar het leger voeren. De voorhoede eindelijk moet den vijand zelfs ten koste van verliezen, tegenhouden, tot dat het leger vereenigd is en alle voorliggende voorposten-detachementen zich bij haar aangesloten hebben. Zij onderhoudt de gemeenschap met de overige deelen der voorposten door gedurige patrouillen uit te zenden, door welk middel zij tevens de flanken van het leger tegen eene omtrekking verzekert.
Bijzondere omstandigheden kunnen somtijds de boven vermelde algemeene verpligtingen der verschillende deelen van het voorpostenstelsel wijzigen. Zoo tracht men meestal de uiterste schildwachtenketen te dekken door eene of andere terreinafscheiding, maar als men voornamelijk ten doel heeft den vijand gade te slaan, dan zet men de schildwachtenketen zoo nabij den vijand als mogelijk is, zonder veel op het terrein te letten. Indien een leger na het einde van eenen marsch een bivouac betrekt, dan kan ook de plaatsing der voorposten niet zoo geregeld gaan, alsof men reeds langen tijd op die plaats had gestaan. Men plaatst dan op de wegen sterke veldwachten, die door voorposten-detachementen ondersteund worden en verzekert vooral door herhaalde patrouillen, de veiligheid van het leger.
De voorpostendienst voor eene ingeslotene vesting wordt nog door bijzondere regels beheerscht. Hier bepaalt men eerst de plaats der schildwachten, dan die der veldwachten en eindelijk die der voorposten-detachementen, omdat hier alles naar den vijand in de vesting geregeld wordt.

Voorpostendienst in staat van beweging.

Eene troepenafdeeling, van welke sterkte ook, wordt gedurende den marsch in front beschermd door eene voorhoede, op de vleugels door flankdekkingen, in den rug door eene achterhoede. De sterkte en zamenstelling dier deelen zullen zeer onderscheiden zijn, naarmate men den vijand van de eene of andere zijde verwacht; al die deelen strekken echter om het leger aan 's vijands gezigt te onttrekken, berigt te geven van zijne nadering en vooral hem zóó lang op te houden tot dat het leger eene goede verdedigende stelling heeft kunnen innemen. De voorhoede moet bovendien het terrein, waarover het leger moet marcheren, leeren kennen en voor dien marsch inrigten.

{==278==} {>>pagina-aanduiding<<}

De sterkte van de voorhoede en de afstand, waarop zij zich van het leger mag verwijderen hangen voornamelijk af van den tijd dien het leger noodig heeft om van den marschvorm tot den gevechtsvorm over te gaan. Deze tijd hangt af van de sterkte van het leger en vooral ook van de omstandigheid of dat leger langs een of langs verschillende digt bij elkander liggende wegen marcheert. Als eene gemiddelde opgave kan men aannemen, dat een leger van 4 divisiën, hetwelk den vijand in front moet verwachten, ééne divisie tot voorhoede kan nemen en dat die voorhoede zich 1 à 2 uren van het leger kan verwijderen.
De voorhoede moet uit de drie wapens bestaan, omdat die verhouding alleen kracht genoeg geeft, om eenigen tijd het gevecht tegen eene vijandelijke overmagt vol te houden. Die voorhoede blijft niet geheel vereenigd, maar heeft weder voor zich eene kleinere afdeeling, die voortroep heet en zijwaarts twee andere kleine afdeelingen, die den naam vau zijtroepen dragen. Somtijds wordt van het gros der voorhoede nog een soutien afgezonderd, om den voortroep tot ondersteuning te dienen. Is de voorhoede zeer sterk dan behoeft niet alles dadelijk in gevecht te komen en men kan eene reserve der voorhoede afscheiden.
De voortroep eener sterke voorhoede bestaat gewoonlijk uit de drie wapens, bij eene zwakke voorhoede meestal alleen uit kavallerie, behalve als de landstreek, waardoor men marcheert, zeer bedekt en doorsneden is, in welk geval men alleen infanterie neemt. De voortroep kan 1/4 of minder van de geheele voorhoede zijn. Haar afstand tot aan het gros der voorhoede kan 1/4 tot 1/2 zijn van den afstand der voorhoede tot het leger. De marschvorm regelt zich naar het terrein. Indien dit open is, dan gaat eene spits uit 1 korporaal en 2 man bestaande vooruit, daarachter op eenige honderd pas regts en links van den weg, eene linie kavallerie-tirailleurs (éclaireurs) met hare soutiens. Deze wordt weder ondersteund door infanterie in kompagnieskolonnen. Het overige volgt over dien weg, met het wapen vooraan, dat het eerst in gevecht moet komen. Is het terrein bedekt of doorsneden, dan komt de infanterie meer op den voorgrond. Zoo mogelijk voegt men bij den voortroep, een detachement pionniers om terreinhindernissen uit den weg te ruimen.
De zijtroepen bestaan dikwijls slechts uit één wapen, kavallerie of infanterie, naarmate van het terrein; wanneer zij sterk zijn voegt men er eene sectie artillerie bij. Volgens de Fransche schrijvers moeten zij ter hoogte van de hoofdmagt der voorhoede marcheren, volgens de Duitsche ter hoogte van den voortroep. Zij kunnen even ver van den weg zijn, die door de hoofdmagt gevolgd wordt, als de afstand van den voortroep tot de voorhoede bedraagt. Zij vormen insgelijks eene beschermende keten en onderhouden vooral de gemeenschap met de hoofdmagt.
De soutien marcheert bij grooten afstand tusschen den voortroep en den hoofdtroep der voorhoede, op gelijken afstand van beiden. Zij bestaat soms uit de drie wapens; somtijds uit infanterie als de voortroep vooral uit kavallerie bestaat of omgekeerd.
De hoofdtroep der voorhoede marcheert over den grooten weg, met dat wapen vooraan, dat waarschijnlijk het eerst zal moeten optreden. Op het eerste bataillon of eskadron volgt onmiddelijk een gedeelte der artillerie.
De reserve der voorhoede marcheert achter den hoofdtroep en bestaat vooral uit die gedeelten, welke niet dadelijk in gevecht moeten komen. Het is duidelijk in te zien, dat van alle deelen der voorhoede, de voortroep de zwaarste taak te vervullen heeft. Hij moet alle terreindeelen naauwkeurig laten doorzoeken om het leger tegen verrassende aanvallen en hinderlagen te beveiligen; hij moet berigten van den vijand trachten in te winnen en die onverwijld mededeelen aan den kommandant

{==279==} {>>pagina-aanduiding<<}

der voorhoede; hij moet het terrein opnemen en de gunstige stellingen opmerken. Stoot hij op den vijand, zonder dat deze hem ziet, dan stelt hij zich bedekt op en tracht de sterkte, stelling en voornemens van den vijand te weten te komen. Ziet de vijand hem, maar blijft hij in zijne stelling staan, dan tracht de voortroep die stelling door kleine aanvallen te verkennen. Valt de vijand aan, dan trekt de voortroep op den hoofdtroep terug en houdt met dezen stand of trekt verder op het hoofdleger terug. De zijtroepen moeten het aan weerszijden van den weg gelegen terrein doorzoeken en de voorhoede tegen flankaanvallen beschermen. Indien het leger halt maakt, vormt de voorhoede de beschermende keten.
De flankdekkingen dienen om het leger gedurende den marsch tegen vijandelijke flankaanvallen te verzekeren. Hare sterkte hangt dus wel af van de meerdere of mindere waarschijnlijkheid van zulk eenen flankaanval, alsmede van de lengte der marcherende kolonne. Zij hebben als afzonderlijk marcherende afdeelingen, hare eigene voorhoede, achterhoede of zijtroepen. Door het gedurig uitzenden van patrouillen blijven zij steeds in gemeenschap en op gelijke hoogte met het leger. Zij moeten trachten geene groote terreinafscheidingen tusschen zich en het leger te laten en zoo zulk eene terreinafscheiding in de nabijheid is, nagenoeg evenwijdig aan de marschlijn van het leger, dan moeten zij de verschillende overgangen bij die terreinafscheiding achtervolgens bezetten of gadeslaan.
De achterhoede zal eene zeer verschillende sterkte en zamenstelling hebben, naarmate van den toestand van het marcherende leger en het doel van den marsch. Bij eenen frontmarsch is zij zeer onbeduidend en dient alleen tot bewaking der bagaadje en tot sluiting van den marsch, behalve wanneer men door eene landstreek marcheert, wier bevolking vijandig is, in welk geval de achterhoede sterker moet zijn. Is daarentegen het leger terugtrekkend, dan moet zij even sterk zijn zamengesteld als de voorhoede bij eenen frontmarsch. De achterhoede heeft boven de voorhoede het voordeel, dat zij het terrein niet behoeft te verkennen en te doorzoeken; bij eene ernstige vervolging door den vijand daarentegen wordt dit voordeel door vele nadeelen opgewogen. Zie Terugtogt, Vervolging.
De V. in den uitgebreidsten zin van het woord, kon natuurlijk bij de legers nooit ontbeerd worden; zij werd evenwel op zeer verschillende wijzen uitgevoerd, naarmate van de zamenstelling dier legers en van den aard der oorlogvoering. Bij de Ouden was de V. zeer volmaakt, in de latere middeleeuwen, in den riddertijd was dit veel minder het geval, daar de legers zeer onbewegelijk waren en overvallingen tegen de toen heerschende denkbeelden streden. In den nieuweren tijd nam de regeling van de V. eene hoogere vlugt, vooral in de godsdienstoorlogen in het laatst der 16de en in het begin der 17de eeuw, die het kenmerk van burgeroorlogen droegen, waarin men nooit op zijne veiligheid mag vertrouwen. Daarvoor werd nu een zeer geschikte troep de haakbusschutters te paard gevormd, even geschikt om overvallingen te doen, als om die tegen te gaan en tot op den huidigen dag zal men niet kunnen ontkennen, dat ligte kavallerie, die buitendien even goed te paard als te voet kan strijden, het meest geschikt is voor de V. In de militaire regels over de dienst der kavallerie door den ridder Melzo in het begin der 17de eeuw uitgegeven, is de V. in al hare deelen zeer duidelijk en zeer naauwkeurig behandeld. Op het einde der 17de eeuw, met de invoering der staande legers, met het pedantismus der linietaktiek, met de moeijelijkheden van den overgang uit den marsch tot den gevechtsvorm, kwam deze diensttak weder in verval, tot dat de Oostenrijksche Croaten en huzaren en de daarmede wedijverende Pruissische huzaren - dus weder ligte kavallerie - hem weder tot eere bragten. Onze tegenwoordige taktiek met de beweeg-
{==280==} {>>pagina-aanduiding<<}
baarheid der troepen en de zelfstandigheid der afzonderlijke afdeelingen, die zij steeds tracht te bereiken en ook dikwijls verkrijgt, is zeer geschikt om de V. tot eenen hoogen trap van volmaaktheid te brengen, die echter ook noodzakelijk is. Dikwijls evenwel zal men zien, dat vooral bij gelukkige oorlogvoering van een leger, de V. daarbij verwaarloosd wordt, en dit, zoo als wel van zelf spreekt, nooit ten voordeele van dat leger. Dit kan men reeds opmerken bij de Franschen in het jaar 1805 en nog in veel hoogeren graad later, zoodat Napoleon er zich dikwijls genoeg over beklaagde en welligt ook vele zijner latere nederlagen gedeeltelijk aan die verwaarloozing te wijten had, welke langzamerhand ingeslopen was en die hij later niet meer met dezelfde geestkracht als in 1805 wist te onderdrukken. Daar men reeds meermalen de opmerking gemaakt heeft, dat alle onbeschaafde of wilde volken meer geschikt zijn voor de V. als de beschaafde, zou men daaruit den regel kunnen afleiden, dat de natuurlijke gave van den mensch om gevaren te ontdekken of voordeelen op te merken, niet door te veel reglementaire bepalingen mag onderdrukt worden en dat men beter doet, zooveel mogelijk de natuur te laten werken, zonder die door werktuigelijke voorschriften te vervangen. Over de veiligheidsdienst bij militaire bruggen, zie men Bruggen. - Bij de vloten wordt de V. zoowel in staat van rust als in dien van beweging door kleinere schepen en fregatten en in onzen tijd voornamelijk door ligte stoomschepen verrigt, die in het eerste geval voor de havens kruisen, waarin hunne vloten voor anker liggen, in het laatste hunne vloten omgeven, om de nadering des vijands te ontdekken, zijne sterkte te verkennen en hem, zoo er eenig vooruitzigt op gunstig gevolg bestaat, aan te vallen en op te houden.

Veld.

Zie Trekken, Handvuurwapens.

Veldaffuit.

Zie Affuit.

Veldapotheek.

Zie Geneeskundige Dienst.

Veldartillerie.

Zie Artillerie.

Veldbataillon, Veldeskadron, Veldregiment.

Benamingen dikwijls gebezigd voor troepenafdeelingen, die tot het actieve leger behooren, in tegenstelling tot de depôts of andere afdeelingen, die in de garnizoenen achterblijven.

Veldbatterij.

Zie Batterij.

Veldbed.

Een ligt ijzeren of houten ledikant met het daarbij behoorende beddegoed, werd ten tijde, dat de troepen in het veld algemeen onder de tenten gelegerd werden, ten minste door de hoogere officieren mede gevoerd.

Velddienst.

Eigenlijk elke dienst, die te velde te verrigten is, zeer dikwijls wordt daardoor meer bijzonder de veiligheidsdienst (zie Veiligheidsdienst) en in het bijzonder de voorpostendienst bedoeld.

Veldflesch.

Eene blikken of nog beter eene glazen met vlechtwerk of leder overtrokken flesch, die gewoonlijk aan een touw of aan een lederen riem over den schouder gedragen wordt, en waarin de soldaat een kleine voorraad drank, wijn, jenever of water met azijn medevoert.

Veldgeschrei.

Gelijkluidend met contresigne. Zie Parool.

Veldhalster.

Zie Paardentuig.

Veldheer.

De opperbevelhebber van een leger. Met zijnen staf moet hij de ziel van het leger zijn en te gelijk de vertegenwoordiger van de regering bij het leger en tegenover den vijand in alle militaire zaken. De meest noodzakelijke eigenschap van den veldheer is een vast en gelijkmatig karakter, voorts eene grondige kennis, die volstrekt niet speciaal behoeft te zijn. De veldheer moet den staatsman en den troepenaanvoerder in zich vereenigen, daar de oorlog slechts staatkunde met geweld is; alle veldheeren, die als souvereinen met hunne eigene legers hunne eigene staat-
{==281==} {>>pagina-aanduiding<<}
kunde uitvoerden, hadden boven de anderen een middel tot grootheid voor; degenen die hen in eene andere stelling ter zijde wilden streven, moeten trachten zich de staatkunde hunner vorsten eigen en tot de hunne te maken.

Veldhospitaal.

Gelijkluidend met ambulance.

Veldjagers (Rijdende).

Een troep in Pruissen tot de koerierdienst bestemd, dat voltallig gehouden wordt door jonge lieden, die zich aan de houtvesterij willen wijden en naar opperhoutvestersplaatsen dingen; in Wurtemberg is het een korps voor de legerpolitie bestemd. Vroeger noemde men de jagers te voet, die bij het leger waren ingedeeld veldjagers om ze te onderscheiden van de burgerlijke ambtenaren bij de houtvesterij, bijv. Tyroolsche veldjagers, regiment Paltz-Beijersche jagers. In denzelfden zin heeft men thans ook bij de Zweedsche infanterie regimenten veldjagers.

Veldketel, Veldkeuken.

Zie Kookinrigtingen.

Veldmaarschalk.

Zie Generaal.

Veldmanoeuvre.

Zie Exercitiën. Wat de inrigting der veldmanoeuvres betreft, loopen de denkbeelden der militairen zeer uiteen; terwijl sommigen verlangen, dat de dispositie voor elke der partijen alleen het doel, dat door het gevecht bereikt moet worden en ook nog de grenzen moet aangeven, waarin zij zich moeten bewegen en al het andere aan hen moet overlaten, willen anderen door de dispositie het schijngevecht in bepaalde momenten verdeelen en aan elke partij hare voornaamste bewegingen voorschrijven. Gene gaan van het oogpunt uit, dat de veldmanoeuvres voornamelijk oefeningen voor de hoogere bevelhebbers en hunne staven zijn en dat men, om ze nuttig te maken, voor deze de in de werkelijkheid zoo gewigtige onzekerheid der gegevens niet mag wegnemen en aan den geest vrij spel moet laten; deze daarentegen willen, dat de veldmanoeuvres ook voor de mindere aanvoerders en soldaten nuttig zullen zijn en beweren, dat men bij te groote speelruimte in de bepalingen, dikwijls zou kunnen beleven, dat de partijen elkander in het geheel niet ontmoeten en dat zoo dit al plaats heeft, het geheel gemakkelijk in een verstandeloos geknal, in een eenvoudig spel kan ontaarden, dat voor niemand nuttig is. Beide denkbeelden zijn niet van gronden ontbloot en het zal de zaak zijn voor hem, die eene veldmanoeuvre moet regelen, beiden in aanmerking te nemen en zoo wel het te veel als het te weinig in beide rigtingen te vermijden.

Veldmortierbatterij.

Zie Mortier.

Veldmuts.

Zie Hoofddeksel.

Veldontdekking.

Eene verkenning uit elke vesting in staat van oorlog of uit een kantonnement of legerplaats in de nabijheid van den vijand, tegen het aanbreken van den dag uitgezonden. Gedurende dien tijd komt een gedeelte van de geheele bezetting onder de wapens.

Veldpost.

De post, uitsluitend voor het verkeer van het leger te velde ingerigt; zij moet zoo veel mogelijk in verband staan met de gewone post. Gewoonlijk bepaalt men eene plaats op de operatiebazis, waarheen alle brieven, die aan personen van het leger gerigt zijn, moeten geadresseerd worden; van daar gaan zij langs de étappewegen verder tot aan een station, dat als eindstation is aangegeven en dat in verband met het vooruitgaan of het terugtrekken van het leger verplaatst wordt. Bij dit eindstation begint dan de verbinding der eigenlijke veldpost. Elk legerkorps of andere grootere troepenafdeeling verkrijgt eene posterij, waarmede dan weder de divisiën in verband staan; deze stelt zich nu door postillons of postwagens in geregelde gemeenschap met het eindstation; de posterij zorgt voor het vervoer van de brieven van alle personen der staven en troepen, die zich onmiddellijk bij haar bevinden.

Veldprediker.

Zie Geestelijkheid.


{==282==} {>>pagina-aanduiding<<}

Veldslag.

Een V. is eene belangrijke ontmoeting tusschen twee vijandelijke legers. De beteekenis aan het woord V. gehecht, zal dus naarmate van de denkbeelden, welke men aan het belangrijke eener ontmoeting verbindt, verschillen en hetzelfde wapenfeit zal dus soms door eene partij V. worden genoemd, terwijl de andere partij er den naam van gevecht, treffen of schermutseling aan zal geven. Het hoofddoel bij het leveren van eenen V. is altijd het vernielen der vijandelijke strijdkrachten en daardoor het verkrijgen der beslissing van den oorlog. De tijd en de plaats waar een V. moet geleverd worden behoort tot de strategie, de wijze waarop, tot de taktiek. Hiervoor kunnen echter geene vaste, bepaalde regels gegeven worden, maar alleen algemeene aanduidingen. Er wordt wel eens gesproken van aanvallende (offensieve) en verdedigende (defensieve) veldslagen. Dezelfde veldslag zal echter voor de eene partij aanvallend, voor de andere verdedigend zijn en zelfs als twee vijandelijke legers elkander op marsch ontmoeten, zal toch meestal de eene aanvallend, de andere verdedigend handelen, zoodat men van eenen V. sprekende, dien op zich-zelven nooit offensief of defensief kan noemen. In eenen V. heeft men dus eene aanvallende en eene verdedigende partij, hoewel die in den loop van den strijd dikwijls van rol verwisselen.
Het is moeijelijk te bepalen, welke partij, aanvaller of verdediger, het meeste voordeel aan hare zijde heeft. De verdediger heeft de keuze van het slagveld, hij kan dit ter verdediging inrigten, zijne troepen aldaar bedekt opstellen en meer uitwerking van zijne vuurwapens verkrijgen; de aanvaller kan daarentegen het oogenblik, het punt en de wijze van aanvallen willekeurig bepalen, terwijl zijne troepen in den regel meer geestdrift en zelfvertrouwen bezitten dan die des verdedigers. Een eerste regel bij het leveren van eenen veldslag is voor beide partijen, om zoo veel troepen als eenigzins mogelijk is op het slagveld te brengen. Een enkel bataillon kan somtijds de overwinning beslissen en het is vooral aan het nakomen van dien regel dat Napoleon vele zijner overwinningen te danken had. Een andere regel is, dat men zoo veel mogelijk bekend moet zijn met de sterkte, den toestand en de stelling van het leger, dat men wil aanvallen. Die kennis werd vroeger algemeen verkregen door de zoogenaamde groote verkenningen (zie Verkenning) doch thans meer algemeen door het voorhoede-gevecht. De opmarsch van het aanvallende leger wordt nl. voorafgegaan en beschermd door eene sterk zamengestelde voorhoede, waarbij zich gewoonlijk de opperbevelhebber bevindt. Die voorhoede drijft de voorste troepen van den verdediger terug, valt den vijand op een groot aantal punten aan en tracht de terreinvoorwerpen te nemen, die den opmarsch van het aanvallende leger kunnen belemmeren of die in den verderen loop van den strijd van gewigt kunnen zijn. Gedurende dit gevecht verkent de opperbevelhebber 's vijands stelling en tracht een duidelijk denkbeeld van zijne ware sterkte en opstelling te verkrijgen. Dit is eene hoogst moeijelijke taak en zelfs de grootste veldheeren, zoo als onder anderen Napoleon bij Ligny, hebben zich daarbij een geheel verkeerd denkbeeld van den toestand des vijands gevormd. Als men nu die kennis van de sterkte en der stelling van den vijand heeft verkregen, gaat men de wijze van aanval beramen.
Hieromtrent kunnen geene bepaalde voorschriften gegeven worden. Een gelijktijdige en overal gelijkverdeelde aanval over het geheele vijandelijke front, een zoogenaamde evenwijdige veldslag zal weinig tot het gewenschte doel voeren, daar de aanvaller op het eene punt voordeelen behaalt, op het andere nadeelen ondergaat en nergens eene sterke massa bijeen is, om de beslissing te verkrijgen. Het algemeene beginsel bij den aanval op eene vijandelijke stelling moet zijn den vijand over het geheele front met weinig troepen bezig te houden en intusschen de hoofdmagt te vereenigen

{==283==} {>>pagina-aanduiding<<}

op enkele punten, waar men de beslissing wil zoeken. De frontveranderingen, de aanval in schuinsche slagorde op een der vleugels van den vijand, kunnen alleen toegepast worden tegenover eenen vijand, die werkeloos en gelijdelijk blijft bij alles wat men doet.
De omtrekking en flankaanval zullen goed kunnen gebruikt worden tegen eenen onaangeleunden vleugel des verdedigers; daardoor omvat men dien vleugel bij den aanval en komt zoo doende in den rug der vijandelijke stelling. Zijn echter de vleugels aangeleund, dan moet de omtrekking in eenen grooteren kring plaats hebben en is dan moeijelijker en gevaarlijker; de afdeeling toch die de omtrekking moet verrigten, is geheel afgescheiden van het gros des legers, zij kan dus afzonderlijk door den verdediger worden aangevallen en geslagen en zij kan ook hindernissen ontmoeten, die haar beletten in werking te treden. Men moet dus niet overgaan tot eene omtrekking zonder een groote overmagt te bezitten, zoodat ook het omtrekkende korps sterk kan zamengesteld worden.
De doorbreking van de stelling des verdedigers kan met vrucht beproefd worden als die stelling zeer uitgebreid is en de verdediger geene voldoende sterkte heeft om haar krachtig te bezetten. Deze handeling scheidt het vijandelijke leger in twee deelen, die zich moeijelijk kunnen hereeeigen en meestal bemagtigt de aanvaller daarbij de terugtogtslijn van den verdediger. Daarentegen zal de doorbreking meestal zeer moeijelijk zijn uit te voeren en zoo zij mislukt, lijdt de aanvaller daarbij zeer groote verliezen om dat hij als het ware met zijne zamengedrongen massa onder het kruisvuur van den verdediger geraakt.
Welke aanvalsvormen de opperbevelhebber ook moge gebruiken, zoo zal de aanval gewoonlijk alleen kunnen gelukken door de vermeestering van een of ander gewigtig terreinvoorwerp, door den verdediger bezet en versterkt en waarvan het behoud der stelling afhangt, waarom het meestal de sleutel der stelling wordt genoemd.
Gedurende het voorhoede-gevecht komen de aanvallende kolonnen op het slagveld, trekken naar de haar aangewezen punten en blijven daar in gevechtsorde staan, zooveel mogelijk buiten het vuur en het gezigt des vijands, de infanterie op twee liniën per bataillon in gesloten kolonne op deployementsafstand, de kavallerie en artillerie meestal achterwaarts daarvan. De opperbevelhebber die nu zijne wijze van aanval beraamd heeft, deelt die kort en zakelijk mede aan zijne onderbevelhebbers. Hij plaatst zich vervolgens op een hoog gelegen standpunt, van waar hij het slagveld kan overzien en waar hij de verschillende berigten ontvangt. Slechts in enkele gevallen is het hem vergund zich in het slaggewoel te mengen, namelijk dan als de overwinning van de oogenblikkelijke dapperheid der troepen afhangt. Voorbeelden daarvan zijn Bonaparte bij Arcole, de aartshertog Karel bij Esslingen. De opperbevelhebber beoordeelt nu den gang van den strijd en zendt ondersteuning, waar die noodig is. Hiermede moet hij echter buitengewoon spaarzaam zijn en alleen in den hoogsten nood ondersteuning zenden. De groote kunst van eenen veldslag is toch om met weinig troepen, veel troepen van den vijand bezig te houden, den vijand zijne reserve in gevecht te laten brengen en zelf eene sterke reserve achter te houden, die alleen in het beslissend oogenblik optreedt, en de overwinning beslist. Niemand dan de opperbevelhebber mag over de reserve beschikken.
Eindelijk moet de aanval niet te laat plaats hebben, omdat men anders geen genoegzame vruchten van de overwinning kan plukken, daar toch de grootste verliezen door de vervolging worden toegebragt.
De verdediger moet zijne stelling goed inrigten (zie Stelling), hij moet den opmarsch van den aanvaller gadeslaan en daaruit opmaken, welke de wijze van aanval zal zijn.

{==284==} {>>pagina-aanduiding<<}

Even als de aanvaller moet hij alleen het noodige aantal troepen in gevecht brengen en eene sterke reserve achter houden, die vooral de flankaanvallen en omtrekkingen des vijands moet tegengaan en alleen bij goed aangeleunde flanken, moet die reserve vooral dienen om eene doorbreking te beletten. De verdediging moet niet lijdelijk zijn, maar door gedeeltelijke aanvallen afgewisseld worden.
Indien de strijdkrachten nagenoeg gelijk zijn en de aanvaller uitgestrekte omtrekkingen verrigt, is het zaak om zelf eenen ernstigen aanval op het vijandelijke centrum te doen. De omtrekkingen mneten worden tegengegaan door goede aanleuning der flanken of door het plaatsen van sterke reserven achter- en zijwaarts van die flanken; zij blijven buiten 's vijands gezigt, maar als deze de omtrekking verrigt vallen zij hem in de flank. Een hoofdpunt is eene behoorlijke ondersteuning der wapens en het verstandig gebruik maken van het terrein. De verdediger moet door alle mogelijke middelen den aanval doen vertragen, opdat de strijd niet voor het einde van den dag beslist zoude worden. Al is de strijd ongunstig, dan moet hij nog door hardnekkigen tegenstand en door offensieve bewegingen, tijd zoeken te winnen en het gevecht rekken om niet gedurende den dag den terugtogt te moeten beginnen. Over zeeslagen zie men Slagorde en Vechtwijze.

Veldtamboer.

Zie Palissaden.

Veldteeken.

Alle kenteekenen welke de verschillende korpsen en personen van een leger dragen ter onderscheiding, deels van andere legers, deels van de verschillende korpsen onderling. De V. der korpsen zijn de vaandels en standaarden; de afzonderlijke personen van een leger hebben ten minste één algemeen veldteeken, hetzij als cocarde van de nationale kleuren of die van het regerende stamhuis, aan het hoofddeksel, hetzij zoo als bij de Zwitsers als een armstrik van die kleur; tot de veldteekens behooren verder de dragons en sjerpen der officieren.

Veldtogt.

De krijgsgebeurtenissen, die binnen eenen bepaalden tijd plaats hebben en den tijd, waarin dit geschiedde. Gewoonlijk neemt men hiervoor één jaar, onverschillig of de V. in de eerste of in de laatste maanden begonnen is.

Veldtuigmeester.

Zie Generaal.

Veldverschansing.

Zie Versterkingskunst.

Veldwacht.

Zie Veiligheidsdienst.

Velg, Velgplaat.

Zie Voertuigen.

Veliten.

De jongste soldaten der Romeinsche legioenen, in de oudste tijden der republiek tironen (rekruten) genoemd en toenmaals niet tot de legioens soldaten gerekend. Zij streden in verstrooide orde voor het front met boog en pijl of met werpspiesen bewapend en trokken vóór het beslissende gevecht door de tusschenruimten terug. - Kort na de troonsbestijging van Napoleon rigtte hij V. op, jonge lieden van deftige familiën, die hetzij vrijwillig in dienst traden of genomen werden uit degenen, die reeds aan de conscriptie voldaan hadden. Zij bestonden uit infanterie en kavallerie en hij beschouwde ze als eene soort van depôt voor de voltallighouding zijner garde. De V. bestonden tot 1811. Bij het Oostenrijksche leger gaf men dezen naam van V. aan de vrijwillige Hongaarsche rniters, die in 1814 elk regiment huzaren met 4 eskadrons versterkten.

Ventilator.

Zie Mijnen.

Verandering van directie.

Zie Frontverandering.

Verankeren.

Eene brug, schanskorven, fascinen verankeren. Zie Bruggen, Fascinen, Schanskorf.

Verband.

Eene zoodanige schikking der steenen in eenen muur, dat de voegen der bovenliggende rij nergens met de voegen der onmiddelijk volgende overeen-
{==285==} {>>pagina-aanduiding<<}
komen. Ook van andere bouwstoffen, bijv. bij bekleedingen met zoden, enz., die naar denzelfden regel behandeld worden, zegt men, dat zij in verband liggen.

Verbindingen.

Zie Afsnijden, Communicatiën, Operatiën.

Verbindingslijn.

Zie Operatiën.

Verboden kring.

Zie Armement.

Verbranding.

Zie Buskruid.

Verbussing.

Daar het bij het bronzen geschut bleek, dat de zundgaten, die in het brons zelf geboord waren, veel vroeger uitgeschoten waren, dan de ziel, zoo boorde men ze in eene roodkoperen staaf, die eerst voor het gieten in den vorm van den vuurmond, later door inschroeving op hare plaats in het geschut werd bevestigd. De eerste wijze heette warme V., en had groote gebreken; de laatste koude V. genoemd is sedert de laatste helft der 18de eeuw algemeen in gebruik. Zij werd reeds door de Nederlanders bij het beleg van Ostende gebezigd, doch geraakte later in onbruik. Wanneer het zundgat uitgeschoten is, kan het stuk op nieuw verbust worden door het uitschroeven der zundgatstap en het inzetten eener andere. Dit kan bij bronzen geschut gewoonlijk 2 à 3 maal plaats hebben. De V. der ijzeren kanonnen heeft hier te lande in den regel niet plaats. Zij geschiedt geheel op dezelfde wijze als bij het bronzen geschut en de zundgatstap is van gesmeed ijzer of koper. In Zweden drijft men een klein koperen tapje aan het ondereinde van het zundgat in den ijzeren zielwand. Het verbussen van ijzer geschut reeds bij den aanmaak, komt al meer en meer in zwang. Bij stalen geschut is het een vereischte geworden.

Verdamming.

Gelijkluidend met opstopping der mijnen.

Verdediging.

Zie Aanval.

Verdedigende wapens.

Deze moeten het geheele ligchaam of enkele gedeelten daarvan tegen kwetsing door vijandelijke aanvalswapenen dekken. Behalve het schild en het hoofddeksel, dat op eenigerlei wijze dekking verschaft, zijn de voornaamste verdedigende wapenen: 1o. het kuras of harnas van staal; het volle kuras bestaat uit een borststuk en een rugstuk. De haakbusschutters der 17de eeuw droegen als zij al van een kuras voorzien waren, alleen een borststuk, evenzoo de zware kavallerie, die in de 18de eeuw nog het kuras droeg. Als men in de 17de eeuw van een geheel en half kuras spreekt (corazza en mezza corazza) moet men onder het eerste, een kuras met twee boven elkander liggende borststukken verstaan. In den nieuweren tijd kwamen de harnassen eerst weder bij het einde der 13de eeuw in gebruik; tot dien tijd toe droegen de ridders boven een lederen onderkleed, dat met wol of werk opgevuld was (gambeson) in den regel een maliënkolder met mouwen, benevens een dergelijke kap om den nek en een ander gedeelte om de heupen te bedekken. Deze maliënkolder is bekend onder den naam van pantser (haubert) of brunie. Tot volmaking van het harnas diende de ringkraag (hausse-col) om den hals, armplaten voor den bovenarm en ijzeren handschoenen of pantserhandschoenen voor den voorarm, bij de Franschen werden de eerstgenoemden brassards, brassals, de laatsten gantelets genoemd. Schouderstukken en elleboogplaten sloten de verbindingen tusschen den ringkraag en de armplaten en tusschen deze en de handschoenen af. - Bij de piekeniers te voet bleef van al deze deelen in de 17de eeuw alleen het kuras en een ligte ringkraag over; 2o. onder aan het kuras heeft men eerst tot dekking van den buik de heupstukken (guardareni, tassettes) en daaronder tot aan de knie de dijstukken (cuissards, cosciali) tot dekking van de voorzijde van het dijbeen; deze bestonden uit ijzeren schubben. Reeds bij de piekeniers in de 17de eeuw vervielen deze laatsten en zij behielden alleen de heupstukken.

{==286==} {>>pagina-aanduiding<<}

De speerruiters van de 17de eeuw voerden in plaats van de stalen dijstukken, dijstukken van zwaar leder (scarselloni) om op marsch het stooten der lans tegen de platen en het haken daaraan te voorkomen; 3o. bij de zwaargewapende ruiterij tot in de 16de eeuw werd het scheenbeen door de scheenplaten (grèves), de verbinding tusschen deze en de dijstukken door de kniestukken (genouillères) gedekt. Deze scheenstukken werden in de 17de eeuw door zware kaplaarzen vervangen. Tot in de 16de eeuw waren ook de paarden der zware ruiterij geharnast, namelijk de voorzijde en de flanken. Dit pantser bestond in den regel uit stukken leder met strooken metaal bezet, in het begin uit maliënwerk (mailles); de plaat die het hoofd van het paard dekte heette kopplaat of chanfrein. Reeds gedurende den dertig-jarigen oorlog werden zoo bij de ruiterij als bij het voetvolk vele verdedigende wapens afgelegd, die in het begin der 17de eeuw nog in gebruik waren. Bij sommige legers behielden evenwel de piekeniers, zoo lang zij bestonden, het kuras. Op het laatst der 17de en bij het begin der 18de eeuw, verving de ruiterij de stalen kurassen veelal door lederen kolders die tot op de heupen afhingen en door een' gordel om het lijf bevestigd werden. Het is niet te ontkennen, dat de meer algemeene verspreiding der vuurwapenen, veel invloed op de afschaffing der verdedigende wapenen heeft gehad. Men stelde zich reeds in de 16de eeuw volstrekt niet voor, dat zij eene geheele zekerheid tegen kogels zouden opleveren; maar juist daarom verlangde men voor de piekeniers verdedigende wapenen, opdat deze aan een ernstig gevecht met troepen die blanke wapenen voerden, weerstand zouden kunnen bieden. Om dezelfde reden behield men de verdedigende wapenen voor de ruiterij. Zij werden overtollig toen de piekeniers niet meer voor den beslissenden aanval gebezigd werden en ook de ruiterij bijna algemeen niet alleen met pistolen, maar ook met verder dragende vuurgeweren (mousquetons) bewapend werd. Men had reeds in de 16de eeuw dikwijls opgemerkt dat de piekeniers, de schutters, die geene verdedigende wapenen droegen, moeijelijk konden volgen. Van daar dat de wapensoorten elkander dikwijls niet wederkeerig konden ondersteunen, hetgeen toch in den regel geschieden moest. Tegenwoordig worden de verdedigende wapenen van den enkelen man door snelheid van beweging en dekking van terreinvoorwerpen vervangen en waar het mogelijk is door aanwending van de veldverschansing. Snelheid van beweging verlangt echter de grootst mogelijke ligtheid en gemakkelijkheid der uitrusting en het is tegenwoordig dus wet, te trachten deze te verkrijgen.

Verdedigingsfront.

Het front van een leger, een legerkorps, enz. dat een verdedigend gevecht wil leveren. Zie Gevecht, Stelling.

Verdedigingskolonne.

Bij vele legers beduidt dit het volle carré.

Verdedigingslijn.

Somtijds gebruikelijk voor defensielijn.

Verdedigingsmassa.

Zie Massa.

Verdiensten (Militaire orde van).

1o. van den ijzeren helm in Keur-Hessen in 1814 met hetzelfde doel als het ijzeren kruis gesticht; 2o. van den Heiligen Lodewijk van Frankrijk, in 1698 door Lodewijk XIV gesticht. Volgens de statuten mogt zij niet aan onroomschen verleend worden, weshalve Lodewijk XIV in 1759 nog eene bijzondere orde van verdiensten voor deze laatsten stichtte; 3o. van Polen in 1793 door Stanislaus Augustus gesticht, in 1807 door Frederik Augustus vernieuwd; 4o. van Wurtemberg (orde van Karel) door Karel Eugenius in den 7-jarigen oorlog gesticht, in 1799 en andermaal in 1806 vernieuwd; 5o. zie ook Pour le mérite en Karel-Frederiks-orde.

Verdrag.

Zie Bondgenootschap, Volkenregt.

Verdubbelen.

De rotten verdubbelen, zie Formatiën. Om de defensieve batail-
{==287==} {>>pagina-aanduiding<<}
lons der 17de eeuw spoedig te kunnen formeren, beoefende men hier op het exercitieterrein, niet alleen het V. der rotten, maar ook dat der gelederen, wel op verschillende wijzen, naar achteren, naar voren, door achter en naast elkander plaatsing van halve gelederen en halve rotten of door achter- en naast elkander plaatsing der evene of onevene nommers van hetzelfde gelid en van hetzelfde rot. Tegenwoordig wordt het V. der rotten veel toegepast, vooral om den flankmarsch beter te kunnen uitvoeren. Het V. van het bataillon, kan zeer vele voordeelen opleveren, om aan het bataillon meerdere vastheid te geven, zoowel bij eenen aanval in linie, als om aan eenen onverwachten aanval van kavallerie het hoofd te bieden. Bij een bataillon van 4 kompagniën, plaatst zich daarbij de eerste kompagnie achter de tweede en de vierde achter de derde. Bij eenen kavallerie-aanval maken dan de beide achterste kompagniën regs-om-keert.

Vergadering.

Sein op de trom of den hoorn tot het aantreden der troepen.

Verhakking.

Eene of meerdere rijen zware boomtakken of boomen, die naast elkander gelegd, met de takken naar den vijand in elkander gestoken en met piketpalen in den grond bevestigd worden. Indien de boomen op de plaats blijven liggen waar zij geveld worden, noemt men de V. eene natuurlijke, moeten zij eerst vervoerd worden tot op de plaats, waar men de V. wil daarstellen, dan verkrijgt men eene aangevoerde V. Deze laatste vereischt altijd meer werk en wordt nooit zoo digt als de natuurlijke. Het gebruik van natuurlijke verhakkingen is zoo als gemakkelijk te begrijpen is, zeer beperkt; men kan ze aanwenden bijv. om den rand van een bosch, dat men verdedigen wil te versterken en voor den vijand den toegang af te sluiten of wel om in zulk een bosch eene afsnijding daar te stellen of om eenen hollen weg, welks randen digt met boomen bezet zijn, te versperren. Bij deze verhakkingen blijven de gevelde stammen in verbinding met het gedeelte, dat blijft staan, hetgeen het opruimen door den vijand zeer moeijelijk maakt. Door de moeijelijkheid van het vervoer kan men van aangevoerde verhakkingen altijd slechts op kleine schaal gebruik maken, bijv. om de keel van een open werk af te sluiten of om twee naburige werken te verbinden. Somtijds worden zij ook gebruikt bij de veldwerken tegen het contrescarptalud van de gracht of wel in de voorgracht. Zij worden alsdan met de takken naar boven gelegd en zoo stevig mogelijk door piketpalen bevestigd. Ten einde het wegruimen zoo veel mogelijk te beletten, dienen de verhakkingen steeds door artillerie- of geweervuur werkzaam bestreken te worden. Ook zal men er voor zorgen dat men het offensieve niet geheel opgeeft en daartoe op de minst blootgestelde plaatsen eenige losse boomstammen leggen, die gemakkelijk weg te nemen zijn of wel eene barrière plaatsen; deze openingen moeten dan altijd door voorliggende flêches of redans of door eene achterliggende traverse tegen de aanvallen des vijands verzekerd worden.

Verhoogde batterij.

Zie Batterij.

Verhoogingshoek.

Gelijkluidend met elevatiehoek.

Verkapping.

Zie Ontstekingsmiddelen.

Verkenning of Recognoscering.

Verkenningen zijn in het algemeen al de handelingen, waardoor men een naauwkeurige kennis tracht te verkrijgen, hetzij van de sterkte, den toestand en de stelling des vijands, hetzij van alles wat eene of andere landstreek belangrijks heeft, uit een militair oogpunt beschouwd. Bij elke (topographische) V. van eenig terrein is het van belang te weten, met welk doel zij geschiedt; dit doel kan drieledig zijn: 1o. het verkennen van wegen en rivieren. die als marsch- en gemeenschapslijn voor het leger kunnen dienen; 2o. het verkennen van het terrein, met al de voorwerpen, die invloed hebben op de stelling der troe-
{==288==} {>>pagina-aanduiding<<}
pen en het gevecht en 3o. de statistieke V. eener landstreek, om daaruit op te maken, wat zij oplevert voor de voeding en verpleging der troepen. Alle verkenningen worden meestal uitgevoerd door een enkel officier, vergezeld van eenige weinige manschappen, tot dekking en hulp dienende. Die officier moet volkomen van het doel der V. onderrigt zijn, opdat hij in staat zij te beoordeelen, welke punten van het terrein het naauwkeurigst en uitvoerigst behandeld moeten worden. Bij de verkenning van eenen weg, moet men onderzoeken in hoe ver hij geschikt is voor den marsch der troepen en welke stellingen op of nabij dien weg zijn, waar de vijand zich zoude kunnen plaatsen of waarvan men bij eene ontmoeting met den vijand zelf voordeel zou kunnen trekken. Als maximum van het te verkennen terrein aan weerszijden van den weg kan men 1500 pas aannemen. Het rapport van de V. van eenen weg moet bevatten, de rigting, de lengte van den weg en de afstand, waarop de verschillende punten van elkander gelegen zijn, de breedte, de hoogte en de bijzondere toestand van den weg, de zijwegen en kruiswegen en de voorwerpen aan of ter zijde van den weg gelegen. Als men de rigting van den weg kent, dan wordt het verkenningsrapport in tabellarischen vorm gemaakt. Daartoe wordt het vel papier in drie kolommen verdeeld. In de middelste duidt men door eene regte lijn den weg aan en plaatst door teekens op of bij die lijn alle belangrijke terreinvoorwerpen, die op of bij den weg zijn gelegen (bij elk dier teekens schrijft men den afstand van het punt, waar men begonnen is en van den weg). In de linkerkolom schrijft men de algemeene aanmerkingen over de geheele lengte en de toestand van den weg; in de regter de bijzondere aanmerkingen die de ontmoete terreinvoorwerpen betreffen.
Bij het verkennen eener rivier moet men hare waarde als gemeenschapslijn en als verdedigingslijn onderzoeken, dan ook het zijwaarts gelegen terrein. Het rapport daarover moet vermelden, den loop der rivier, hare breedte, hare diepte op verschillende plaatsen en tijden, den toestand der bedding, de stroomsnelheid, de bevaarbaarheid, de bruggen, sluizen en dammen, de waadbare plaatsen en veren, den toestand der rivier in verschillende jaargetijden, de eilanden in de rivier, de toestand der oevers en van het naastliggend terrein.
De V. van eenig terrein met opzigt tot de stelling en het gevecht van troepen wordt beschreven in een rapport met bijgevoegde teekening van dat terrein op het oog opgenomen, terwijl de statistieke verkenningen tot den werkkring van den generalen staf behooren en de verschillende onderwerpen in het artikel Statistiek opgegeven, moeten behandelen.
Eer men tot den aanval op den vijand overgaat, moet men zooveel mogelijk bekend zijn met de sterkte, den toestand en de stelling van dat leger. Deze kennis verkreeg men in vroegere eeuwen door middel van eene zoogenaamde groote verkenning. Daags voor den veldslag ging de opperbevelhebber gewoonlijk met een sterk gedeelte van zijn leger den vijand opzoeken, wikkelde zich daarmede in gevecht dwong hem zijn leger te vertoonen en in slagorde te scharen, ontdekte zoo doende zijne sterkte en stelling en beraamde daarnaar den aanval voor den volgenden dag. In de nieuwere tijden, heeft men op enkele uitzonderingen na, die groote verkenningen achterwege gelaten, omdat zij weinig nut opleverden, daar de vijand hieruit de oogmerken van den aanvaller kon leeren kennen en hem de gelegenheid gaven zijne stelling te verbeteren of zelfs geheel te veranderen. Tevens was het vroeger niet mogelijk de sterkte van een leger, dat op open terrein kampeerde en alleen de liniestelling gebruikte te leeren kennen, maar tegenwoordig met de kolonnestelling, het bedekte terrein en het gemis van tenten wordt dit zeer moeijelijk. Het is onzin met geheele legers te willen verkennen, omdat hierbij dikwijls het middel met het doel

{==289==} {>>pagina-aanduiding<<}

verwisseld wordt. Somtijds heeft men ook aan veldslagen zonder doel ondernomen en dan ook zonder gevolg gebleven, den naam van groote V. gegeven, zoo als bijv. aan den slag van Dresden in 1813 en aan dien aan de Tschernaja in 1855. Men noemt verkennings-detachement eene sterke patrouille, welke gebezigd wordt om berigten van den vijand in te winnen, als men nog op verschillende dagmarschen afstands van hem verwijderd is. Het bestaat gewoonlijk uit 2 à 4 eskadrons ligte kavallerie en handelt even als een waarnemings-detachement.

Verkenningspatrouille.

Zie Veiligheidsdienst.

Verkitsel.

Zie Ontstekingsmiddelen.

Verkorte stoot.

Zie Schermkunst.

Verlieslijsten.

Opgaven der verliezen aan officieren, manschappen, paarden en materieel, die na elke ontmoeting met den vijand door de afzonderlijke korpsen aan de generale staven der groote afdeelingen, waartoe zij behooren, moeten ingediend worden.

Verliezen.

De legers lijden verliezen in den oorlog, deels door eigen inspanning en zonder dat zij den vijand tegenover zich hebben, bijv. door ziekten en door vermoeijenissen in legerplaatsen en vooral door lange, vermoeijende marschen, deels door den vijand in het gevecht. De verliezen in het eigenlijke gevecht zijn omtrent gelijk bij tamelijk gelijke bewapening en onder overigens gelijke omstandigheden; de geslagene partij lijdt echter de grootste verliezen door de vervolging van den vijand en deze worden grooter, naarmate de vervolging met meer kracht en gedurende langer tijd plaats heeft; wordt er niet vervolgd, dan kan het gemakkelijk gebeuren, dat de overwinnaar meer V. lijdt dan de overwonnene, bijv. als deze in eene voordeelige stelling stond en daarin aangevallen werd, waarbij hij dan het geheele overwigt van een goed geleid, bedaard vuur kon ontwikkelen en ten slotte toch gedwongen werd om zijne stelling te verlaten. De verliezen in het gevecht en ten gevolge daarvan, zijn deels stoffelijke, deels zedelijke; de eersten bestaan in gekwetsten en dooden, verloren wapens, vaandels, voertuigen, in terrein dat men verlaten moet; de laatsten in het verlies aan moed, zelfvertrouwen, orde en krijgstucht. De zedelijke V. kunnen het best afgemeten worden naar de hoeveelheid en het gewigt der verloren tropheën en naar het latere gedrag der overwonnelingen. Blücher had bij Ligny stoffelijk veel meer verloren dan Karel Albert bij Sta Lucia, wiens stoffelijk verlies bijna nul was. Zedelijk echter had deze zooveel verloren, dat hij niets meer durfde ondernemen; gene zoo weinig, dat hij twee dagen later zijn overwinnaar op het gevoeligste aantastte, volgens den ouden stelregel. ‘Erken niet dat gij geslagen zijt en gij zijt het niet.’

Verloren.

Dit bijvoegelijke naamwoord komt in verbinding met naamwoorden in menigvuldige beteekenis voor: 1o. voor iets wat opgeofferd wordt, zoo is bijv. een verloren post een op zich zelf staande post, die door de hoofdmagt wordt opgeofferd en die zonder op ontzet te kunnen rekenen, zich zelven uit de verlegenheid moet redden. De verloren hoop of de verloren knechten der 16de eeuw gaan de hoofd magt voor, om den eersten aanval te doen; zij worden zoo veel als noodig is opgeofferd, om den aanval van de hoofdmagt goed te kunnen voorbereiden, om daarvoor den weg te banen. Even zoo zoude men verloren troep kunnen gebruiken. Zie de bijzondere beteekenis daarvan echter onder Overkompleet. 2o. In de militaire techniek noemt men verloren een voorwerp, dat in eenige constructie slechts voorloopig en zoodanig is ingezet, dat men het gemakkelijk weder verwijderen kan, zoodra het zijne tijdelijke dienst vervuld heeft. 3o. Verloren hoofd. Zie Geschutvervaardiging.


{==290==} {>>pagina-aanduiding<<}

Verlosser (Orde vaan den).

Orde van verdiensten den 1 Junij 1833 door koning Otto I van Griekenland ingesteld en uit 5 klassen bestaande.

Vermalen.

Zie Buskruid.

Vermist.

Zie Deserteur.

Vernagelen.

Een vuurmond wordt vernageld om hem ten minste voor eenigen tijd onbruikbaar te maken, als men genoodzaakt is hem aan den vijand over te laten. Men vernagelt een stuk door eene stalen vernagelpin, van hakkels of tanden voorzien, in het zundgat te drijven en daarna het bovenste gedeelte af te slaan, ten einde het uitrukken te beletten. Gewoonlijk brengt men alvorens een klos in de ziel, waarin dan de vernagelpin gedreven wordt. Ook kan men een stuk onbruikbaar maken, door een met hoedenvilt omgeven kogel tot tegen den bodem der ziel te drukken.

Vernietigen.

Een geheel materiele ter zijde stelling van het vijandelijke leger is het doel, dat elke veldheer moest trachten te bereiken. Eene volkomen materiele vernietiging is in de minste gevallen noodig om dit doel te bereiken; dit geschiedt reeds als men bijv. het verband der troepen gebroken heeft of als men de vijandelijke troepen voor het grootste gedeelte gevangen genomen heeft. Meestal beduidt dus in de militaire taal het vernietigen des vijands, alleen hem buiten staat stellen in langen tijd iets van belang te ondernemen of tegenstand te bieden.

Verpleging.

Om een leger in stand te houden moet men er allereerst voor zorgen, dat menschen en paarden te eten hebben. De voornaamste voedingsmiddelen voor den soldaat zijn brood of beschuit en vleesch, daarbij komt dan nog rijst, gort, erwtenmeel, groenten van allerlei aard, zout en specerijen, en voor dranken, water, wijn, bier of sterke dranken. Tot voeding der paarden dient haver, gerst, rogge, stroo, hooi (zie Fourrage). Een ration noemt men hetzij de gezamenlijke levensmiddelen van verschillenden aard, die voor de voeding van een' soldaat gedurende eenen dag dienen of wel dezelfde hoeveelheid van slechts een enkel dezer levensmiddelen; ditzelfde geldt van de fourrage. Een veld-ration levensmiddelen bestaat bij ons te lande uit: 0,75 pond brood of 0,50 pond beschuit, 0,25 pond vleesch, 0,016 pond zout, 0,03 pond rijst of in plaats daarvan 0,062 pond peulvruchten of 2 kop aardappelen, 0,04 kan azijn en 0,05 kan jenever. Een ration brandstoffen is 0,0045 wisse brandhout, 2 stuks turf of 0,5 pond steenkolen. Bij de verpleging zijn steeds drie zaken in aanmerking te nemen: 1o. het verkrijgen der levensmiddelen, die oorspronkelijk over het geheele land verdeeld zijn; 2o. de toevoer naar de troepen en 3o. de uitdeeling aan de afzonderlijke soldaten of eerst nog aan de verschillende troepenafdeelingen. Deze handelingen kunnen op een groot aantal wijzen geregeld en met elkander verbonden worden. Bij de verpleging in oorlogstijd moet men steeds onderscheiden of de troepen zich in kwartieren bevinden of op marsch zijn. In het eerste geval bevinden zich bijv. de bezettingen van vestingen, in het laatste gewoonlijk het leger te velde, gedurende de operatiën. - De drie bovengenoemde zaken kunnen op de volgende wijzen geregeld en met elkander in verband gebragt worden: 1o. De staat stelt zich eerst door aankoop of door belastingen in natura in het bezit der levensmiddelen voor zijn leger en verzamelt die in vaste magazijnen; deze magazijnen bevinden zich op bepaalde plaatsen; indien de troepen in dezelfde plaatsen zijn, dan fourrageren de afzonderlijke afdeelingen, bataillons of kompagniën, eskadrons, batterijen, enz. tegen bons de levensmiddelen uit die magazijnen voor een bepaald tijdperk, bijv. drie dagen, waarop deze door de kwartiermeesters, fouriers, enz. uitgedeeld worden aan de kleinere afdeelingen, die te zamen eene menage uitmaken of aan elk soldaat in het bijzonder. Dit stelsel is bijv. voor de bezetting

{==291==} {>>pagina-aanduiding<<}

eener vesting zonder eenige moeite toe te passen. - Indien de troep zich echter van de magazijnsplaats verwijdert, dan moet men bijzondere maatregelen nemen. - Vooreerst kan men nu op den dag vóór den afmarsch nog eene uitdeeling aan de troepen doen, geheel op de gewone wijze. Ieder soldaat, moet hetgeen hij bij deze uitdeeling krijgt zelf medevoeren, evenzoo moet iedere ruiter de fourrage van zijn paard, elke vuurmond en elk voertuig, die voor zijne bespanning medevoeren. Voor den soldaat is het brood de hoofdzaak. Zijne overige bepakking echter laat niet goed toe, hem meer dan drie pond, waarbij dan nog een kleine voorraad rijst of linzenmeel kan komen, mede te geven. Daarmede komt hij nu drie dagen toe; kwam een troep nu alle drie dagen bij een vast magazijn, zoo zoude alles in orde zijn, hij kon zich dus telkens op nieuw voorzien. Rukt men echter tegen den vijand op, dan wordt dit onmogelijk; hij moet zich dus ook verder uit een vorig verlaten magazijn voeden. Men kan dit vooreerst doen, door hem een aantal voertuigen mede te geven, die levensmiddelen medevoeren. Deze voertuigen vormen het zoogenaamde regiments-voerwezen; maar zoo zij levensmiddelen voor vele dagen moesten medevoeren, zouden zij deels in zeer grooten getale aanwezig moeten zijn en dus een vreesselijke trein vormen, deels zoude het brood te oud worden. Met dit regiments-voerwezen moet men zich dus bepalen tot het medevoeren van brood voor ongeveer 6 dagen, zoodat nu de troep in het geheel voor 9 dagen en als men intusschen 2 rustdagen rekent, voor 7 marschdagen verzorgd is. Nu is echter de voorraad uitgeput. Om hierin te voorzien, kan men een zoogenaamd reserve-voerwezen inrigten; het bestaat uit kolonnen voertuigen, die van het magazijn naar het leger en omgekeerd gaan, ten einde het regiments-voerwezen gestadig op nieuw van levensmiddelen te voorzien. Het spreekt van zelve, dat als het leger zich steeds verder van het magazijn verwijdert, dit reserve-voerwezen steeds meer tijd zal gebruiken om het te bereiken, dat dus het leger eindelijk weder oud, onbruikbaar brood zal krijgen. Hierin kan men nu voorzien, door in plaats van brood, meel aan te voeren, dat dan onmiddellijk achter het leger door veldbakkerijen tot brood gemaakt wordt. Verder is het duidelijk dat eene enkele kolonne van het reserve-voerwezen de dienst onmogelijk kan verrigten; als het leger op 10 of meer marschdagen verwijderd is, dan zullen veeleer reeds minstens 3 kolonnen van dien aard onder weg moeten zijn, opdat er altijd eene bij tijds het leger zou kunnen bereiken. Op deze wijze zou dus een bijna onverkrijgbare voorraad van reserve-voertuigen vereischt kunnen worden. Uit al deze redenen volgt nu, dat bij de toepassing van dit stelsel het leger zich slechts op eenen bepaalden afstand van zijn magazijn mag verwijderen en dat het, eer het verder kan vooruitrukken, eerst een nieuw magazijn moet daarstellen. Bij het gebruik van gereqnireerde wagens van het reserve-voerwezen bedraagt die afstand, als alle omstandigheden in overweging worden genomen, 5 marschdagen. Terwijl men het geheele hier ontwikkelde stelsel magazijnsverpleging noemt, wordt de laatstgenoemde bijzondere toepassing daarvan, het stelsel met noodmagazijnen genoemd. De zaak wordt evenwel geheel anders als het leger steeds bij of op geringen afstand evenwijdig van eenen spoorweg voortrukt; als het zelf marcheert, terwijl het reserve-voerwezen door het gebruik van den spoorweg wordt vervangen; in dat geval kan het leger zich veel verder van zijn oorspronkelijk magazijn verwijderen. De transporten levensmiddelen, die nu achtervolgens met de treinen worden aangevoerd, moeten nu telkens verder afgeladen en daarna door het regiments-voerwezen in ontvangst genomen en aan de troepen bezorgd worden. Hier eindigt de schadelijke invloed, die de magazijnsverpleging op het snelle voortrukken der troepen heeft, doch immer blijft het andere nadeel bestaan, dat het leger aan eene bepaalde ope-
{==292==} {>>pagina-aanduiding<<}
ratielijn, namelijk den spoorweg gebonden is en zich niet van die lijn mag verwijderen. 2o. De staat zorgt niet te voren voor levensmiddelen en in het bijzonder voor brood, maar geeft den veldheer de volmagt, om zich voor zoo ver hem dit mogelijk is, op de plaats waar hij zich bevindt, de levensmiddelen op alle mogelijke wijzen te verschaffen. Dit stelsel wordt in het algemeen requisitiestelsel genoemd, daar in den regel hierbij de levensmiddelen door requisitiën verkregen worden, hoewel dit geenszins altijd en in allen gevalle noodig behoeft te zijn. De bevelvoerende generaal kan nu van zijne zijde de volgende maatregelen nemen: Hij laat zijne troepen dagelijks inkwartieren, terwijl de burgers verpligt worden, de bij hen ingekwartierde soldaten te verplegen, hetzij tegen schadeloosstelling in baar geld of in bons, die later betaald worden, hetzij zonder de minste schadeloosstelling. De toepassing van dit stelsel sluit de vooronderstelling in, dat de soldaten gekantonneerd worden, dat verder als de kantonnementen zeer eng zijn, deze slechts voor korten tijd betrokken worden, voor één of hoogstens twee dagen, dus op marsch, daar anders de inwoners zeer spoedig uitgeput zouden zijn of dat als men voor langen tijd kantonneert, de kantonnementen zeer uitgebreid zijn. Dit stelsel is dus bijzonder toepasselijk voor marschen ver van den vijand. Moeten de troepen daarentegen divisies-gewijze bivouacqueren, omdat zij in de nabijheid des vijands zijn, dan kan deze soort van verpleging natuurlijk niet plaats hebben. Men kiest dan de bivouacplaats in de nabijheid van eene bewoonde plaats en men requireert nu van de inwoners de noodige levensmiddelen; men noemt dit stelsel requisitie door de troepen, omdat ieder troepengedeelte, dat zelfstandig een bivouac betrokken heeft, hier op eigen hand requireert. In de beide genoemde gevallen, moeten degenen, die de levensbehoeften leveren, daarop voorbereid worden: dit geschiedt door aanschrijvingen, die van de bevelvoerende generaals of van de intendance uitgaan. Zij moeten daarbij vooruit ten naasten bij het getal menschen, dat de gemeente moet inkwartieren, of dat het bivouac zal betrekken, alsmede het getal rations opgeven. Deze aanschrijvingen kan men ook gebruiken om den vijand omtrent de voorgenomen rigting der operatiën te misleiden, door detachementen vooruit te zenden in rigtingen, die men niet volgen wil en aldaar kwartieren en levensmiddelen aan te schrijven. Dit stelsel van requisitiën door de troepen kan in sommige omstandigheden slechts zeer moeijelijk toe te passen zijn, vooral in arme landstreken, die zelf niet veel middelen bezitten, in landstreken, waar men weinig groote plaatsen vindt, die dan welligt meer leveren, dan zij voor één of twee dagen behoefden te doen, terwijl men den volgenden dag in kleine plaatsen lang niet vindt, wat men eindelijk noodig heeft, als groote troepenmassa's zelfs in de meest bebouwde streken, op eene zeer kleine ruimte moeten vereenigd worden, zoo als gewoonlijk plaats heeft onmiddellijk vóór eenen veldslag, in eene vaste stelling of ook bij terugtogten. Men kan dus de V. nooit geheel en al op de requisitie door de troepen gronden, maar moet ten minste andere hulpmiddelen daarbij bezigen. Deze bestaan nu in de bewegelijke eigen middelen. Zoo als reeds gezegd is kunnen de soldaten der infanterie, de ruiters, de voertuigen van het leger zelf eenen voorraad aan brood, naarmate der omstandigheden voor 3 à 4 dagen medevoeren. Dit is de zoogenaamde ransel-voorraad; de soldaten der meeste legers hebben tot vervoer daarvan eenen aan de linkerzijde hangenden broodzak, bij andere legers wordt het brood ook wel op den ransel bevestigd. Bij dit brood voegt men dan nog een kleine voorraad rijst, zout en peper, die in den ransel of mantelzak medegevoerd wordt en bestemd wordt om alleen in den uitersten nood, als deze voorwerpen in het geheel niet te krijgen zijn, gebruikt te worden. Het brood daarentegen moet altijd in weinig tijd gegeten worden, om het niet te laten bederven. Dit kan

{==293==} {>>pagina-aanduiding<<}

nu op tweederlei wijzen geschieden, hetzij doordien elk man zijn eigen brood nuttigt of wel door 3 of 4 man, die gezamenlijk het brood eerst van den eenen, dan van den volgenden, enz. eten. Deze laatste wijze is verkieslijk. De ransel-voorraad toch, moet waar de middelen gevonden worden, steeds aangevuld worden; dit kan nu door requisitiën plaats hebben. Een klein plaatsje kan welligt het brood voor 1000 man leveren, niet echter voor 4000 man, zelfs voor één dag. Bij de toepassing van het laatste stelsel zal men na elken marsch reeds op elke 3 of 4 man er één vinden, wiens ransel-voorraad verdwenen is en die dus een' nieuwen kan opnemen. Men wordt dus gemakkelijk in staat gesteld om ook de hulpmiddelen van kleinere plaatsjes, die men soms slechts voorbijtrekt, te bezigen; buitendien waken de verbonden manschappen over elkander en verhinderen het wegwerpen en het verkwisten van het brood, wat vooral bij jonge troepen zeer gewigtig is, daar deze zoo zij een paar dagen achter elkander alles gevonden hebben, wat zij behoeven, denken dat het altoos zoo zal blijven en niet begrijpen, waarom zij het zware brood moeten medeslepen. Even als de ransel-voorraad kan men op de paarden en voertuigen rations fourrage voor eenige dagen medevoeren. Het rundvee kan de troepen door slagters nagevoerd worden, om dan in de bivouacs geslagt te worden. Bij de verdeeling rekent men, dat een gewoon rund gemiddeld 225 à 250 pond schoon aan den haak weegt, een tweemaandsch kalf 40 pond, een schaap 25 pond, een varken 75 pond (tot het dubbele toe); 25 stuks rundvee zouden dus gemiddeld dagelijks voldoende zijn voor eene divisie van 10000 man. Ook dit nu moet gestadig aangevuld worden, hetgeen insgelijks door requisitiën in de doorloopen landstreken kan geschieden. Deze middelen zullen nu bij eene geregelde handelwijze en in een goed bebouwd land voldoen; ontbreken deze voorwaarden dan is dit niet meer het geval. Ook daarvoor moet men voorzorgen nemen. Daarvoor stelt men proviandkolonnen of bewegelijke magazijnen daar. Bij het requisitiestelsel zullen deze wel is waar niet de groote rol spelen, die hun bij het stelsel der magazijnen toekomt; maar in een wel ingerigt leger mogen zij niet ontbreken. Zij bestaan uit transportwagens, die tot verschillende doeleinden gebezigd worden: a. Reserve-broodwagens, 1 op elke 1000 man. Deze zijn bestemd om het brood, dat men onder weg boven den ransel-voorraad der soldaten kan requireren als reserve mede te voeren; buitendien kunnen zij gebruikt worden, om uit de bivouacs gezonden, levensmiddelen uit de naburige bewoonde plaatsen aan te voeren en op marsch onder geleide gedetacheerd, deze zijwaarts van de marschroute bijeen te zamelen. b. Beschuitwagens, ongeveer 2 op de 1000 man. Zij moeten voor 4 dagen beschuit voor de geheele afdeeling en buitendien meel medevoeren, voor het geval, dat een geheel leger, gedurende verschillende dagen op eene zeer beperkte ruimte, in een uitgeput lund of onder omstandigheden vereenigd wordt, die requisitiën onmogelijk maken; zij zijn vooral van dienst vóór of onmiddelijk na eenen veldslag. c. Fourragewagens, 2 op elke 10000 man, alleen bestemd om de fourrage voor de generale staven te transporteren, die zoo onafhankelijk mogelijk moeten gemaakt worden van de verzameling van levensmiddelen, willen zij zich geheel aan hunne moeijelijke dienst en aan de zorg voor anderen wijden.
Een leger, van al deze middelen voorzien, kan nu bij den opmarsch, het requisitiestelsel op de volgende wijze in toepassing brengen: de requisitie tot aanvulling van het verbruikte geschiedt onder weg en bij alle rustplaatsen, waar het mogelijk is, de ransel-voorraad wordt vooreerst altijd met de broodwagens aangevuld, terwijl deze de opbrengst der nieuwe requisitiën opnemen. Betrekt eene divisie een bivouac, dan gebruikt zij altijd het eerst, wat zij medegebragt heeft, terwijl de requisitiën tot

{==294==} {>>pagina-aanduiding<<}

aanvulling van het gebruikte door detachementen en met behulp der reserve-broodwagens in de omstreken plaats vinden. De voorraad der beschuitwagens wordt voor den hoogsten nood bewaard en dan dadelijk door requisitie aangevuld.
Bij terugtogten voor den vijand ontstaan er bijzondere moeijelijkheden, door de noodzakelijkheid om groote troepenmassas steeds, ook op marsch, en met een gering front, dus op weinige, zoo digt mogelijk bij elkander gelegen wegen, bijeen te houden. Daaruit volgt de noodzakelijkheid om de teruglogtslijn reeds te voren in te rigten voor de aanvulling van levensmiddelen. Dit geschiedt het eenvoudigst door er magazijnen op aan te leggen. (Men vergelijke Etappewegen). Intusschen is het niet altijd mogelijk, de gekozen terugtogtslijn te volgen en het is dus doelmatig nog meer voorzorgen te nemen. Dit kan geschieden door de zoogenaamde opgeladen requisitiën. Men stelt namelijk op verschillende punten, zijwaarts van de voorgestelde terugtogtslijn groote wagenparken daar, die met beschuit en andere weinig aan bederf onderhevige levensmiddelen beladen zijn en neemt zulke maatregelen, dat deze in den kortst mogelijken tijd naar een willekeurig punt kunnen gezonden worden. Begint men nu den terugtogt en is de rigting daarvan bepaald, dan krijgen de kommandanten der opgeladene requisitiën last, die naar bepaalde punten der nieuwe terugtogtslijn te geleiden, last, die tegenwoordig door telegrafen en spoorwegen zeer snel kan gegeven worden en waardoor de terugtrekkende armée op punten, waar zij hem gebruiken wil, den bijeengebragten voorraad vindt. Indien een leger voor langeren tijd, bijv. gedurende eenen wapenstilstand, gekantonneerd wordt, dan zal het ook nog tegenwoordig, zelfs als het anders het requisitiestelsel bezigt, ten minste gedeeltelijk tot de magazijnsverpleging moeten overgaan. Men noemt gewoonlijk eene niet volledige magazijnsverpleging, eene halve. Daarbij wordt in den regel brood en fourrage soms ook vleesch uit de magazijnen geleverd, terwijl de dranken en de groenten door de inwoners geleverd moeten worden. De vaste of geheele oorlogsmagazijnen worden in sommige hoofdplaatsen van het kantonneringsgebied geplaatst en de troepen bezigen hun regiments-voerwezen en des noods hulpvoertuigen om de levensmiddelen van daar te halen. Deze magazijnen worden even als die langs de etappewegen en de opgeladen requisitiën gevormd, deels door gewone en buitengewone requisitiën, in overleg met de landsbesturen, deels door aankoop, deels door gewelddadige in beslag neming van voorraad in groote handelsteden, deels in een gunstig geval, door verovering van vijandelijke magazijnen.
In sommige veldtogten van den laatsten tijd, zoo als bij den veldtogt van 1823 in Spanje, in den Poolschen veldtogt van 1831, in den Mexicaanschen oorlog van 1860 zijn de Fransche, Russische en Spaansche legers bij aanneming gevoed. Als deze wijze van voeding eenigzins kan ontbeerd worden, moet men haar niet bezigen, want zij kost ongeloofelijke sommen aan den staat. Wil men zich daarbij tevens aan de aanvoeren der aannemers binden, dan vervalt men in de gewone nadeelen van het magazijnstelsel, zoo niet, dan mist men somtijds die aanvoeren en moet dan toch op eene andere wijze in de voeding der troepen voorzien.
Bij het begin van den nieuweren tijd was de gewone wijze van V. van een leger, die door den aankoop, welke de soldaten van hunne soldij deden op de markten, die onder toezigt der provoosten bij elk kamp geopend werden. Wat de soldaten niet dadelijk gebruikten, voerden zij dan mede op de hun toegestane voertuigen. Talrijke marketenters en kooplieden, die de legers volgden, maakten bij de geringe sterkte dier legers, de toepassing van dit stelsel mogelijk. De eersten, die van dit stelsel afweken, waren de Spanjaarden in Italië in het begin der 16de eeuw; slecht

{==295==} {>>pagina-aanduiding<<}

en onregelmatig betaald, ver van hunnen geboortegrond in een land, dat zij als vijandig beschouwden, zelfs dan als zij er tot ondersteuning heen gezonden waren, vonden zij de inkwartiering uit, die de andere legers van hen overnamen. Spoedig werd dit stelsel zoodanig uitgebreid, dat soms aan een' officier of bevoorregte soldaat verschillende huizen aangewezen werden, waarvan er een tot woning diende, de anderen alle noodige en overtollige levensbehoeften in rijken mate moesten leveren. Het bereikte zijn toppunt in den 30-jarigen oorlog en de uitgeputte landen, buitendien verarmd door de contributiën, die elk bevelhebber op eigen hand oplegde, leden nog jaren lang na den vrede. Zelfs Gustaaf Adolf kon dit euvel niet tegengaan, hoeveel moeite hij ook deed om regelmatigheid in de V. te brengen en daardoor den oorlogslast te verminderen; zijne aanspraak aan zijne officieren in het kamp van Neuremberg en zijne verordeningen over de marketenters bewijzen dit ten volle. Daarentegen ontstond met de nieuwere monarchie en de staande legers en het denkbeeld, dat de oorlog eene zaak der vorsten was, het stelsel der zuivere magazijnsverpleging. Eerst de Fransche omwenteling bragt hier weder veranderingen te weeg en de Fransche legers voedden zich ten koste van de landstreek waar zij zich bevonden. Napoleon maakte dit stelsel meer geschikt voor de nieuwere krijgskunst, door daarbij sommige deelen van de magazijnsverpleging op te nemen, zoo als de magazijnen langs de etappenlinien, de opgeladene requisitiën, enz. Eerst daardoor werd het bij de toepassing van het requisitiestelsel mogelijk om groote legers op beperkte ruimte te concentreren voor beslissende veldslagen, zonder de snelheid der bewegingen te verminderen, terwijl de zuivere inkwartiering noodzakelijk tot eene verdere uitbreiding der groote legers voerde, als men den oorlog niet in zeer rijke landen voerde. Dat ook de toepassing van dit verbeterde requisitiestelsel zijne grenzen heeft, ondervond Napoleon in Spanje en in Rusland (zie Operatiën), waar hij niet meer kon zeggen, dat men hem niet van levensmiddelen moest spreken, en moest toegeven, dat het operatiestelsel altijd afhankelijk blijft van de verpleging en van de grenzen, waarin een der stelsels daarvan toepasselijk blijft. Het is gemakkelijk in te zien, dat de toepassing van het requisitiestelsel op zoodanige wijze, dat het naauw aansluit, aan de voorgenomen operatiën, niet alleen eene bekwame administratie en vooral een' bekwamen hoofdintendant vordert, die onuitputtelijk in hulpmiddelen en met de eischen der krijgskunst bekend is, maar ook dat hij met den bevelhebber in goede verstandhouding leeft. Daarbij moet men tevens eenen generalen staf veronderstellen, die een goed inzigt in den gang der V. heeft. Indien men eensdeels kan zeggen, dat in staat van rust, de V. bijv. door den aanleg van magazijnen, regelmatiger kan ingerigt worden en dus minder zwarigheden oplevert, dan in staat van beweging, dan zijn er anderdeels ook weder daarbij eigenaardige moeijelijkheden, die niet gering geschat mogen worden. Deze komen vooral te voorschijn bij vestingen, die er op moeten rekenen, gedurende langen tijd door den vijand afgesneden te zullen worden van de gemeenschap met het omliggende land. De ondervinding heeft ons geleerd, dat eene vesting die werkelijk ingesloten, dus geene zeeplaats is, welke hare verbinding ter zee kan ophouden of zoo als Sebastopol eene positie door een geheel leger verdedigd wordt, alle pogingen om de vesting gedurende het beleg te approvianderen, slechts weinig en meestal hoegenaamd geen gevolg hebben. De moeijelijkheden zijn vooral bijzonder groot in groote, volkrijke steden. In onzen tijd en als men de inwoners zelf tot de verdediging wil laten mede werken, hetzij regtstreeks, hetzij zijdelings, door hen als brandweer, schanswerkers, tot vervoer der gekwetsten, tot inwendige wachtdienst, tot ziekenverpleging, tot spijsbereiding te gebruiken, zal men het vroeger gebruikelijke en altijd barbaarsche middel, van uitdrijving der nuttelooze monden

{==296==} {>>pagina-aanduiding<<}

niet spoedig toepassen. Aan de andere zijde zal het weinig helpen als de bevelhebber der vesting bij een dreigend beleg, de inwoners aanspoort om zich voor drie maanden van levensmiddelen te voorzien. Alleen het rijkere gedeelte der bevolking kan hieraan voldoen, en te meer omdat in zulk een geval alle levensmiddelen, dadelijk in prijs stijgen. Er schijnt dus niets over te blijven, dan dat de staat zorgt voor de approviandering ook van de inwoners eener vesting, ten minste een' grooten reservevoorraad daarstelt voor hen en voor degenen, die zich slechts gebrekkig hebben kunnen voorzien. Het is echter geene kleinigheid om eene stad van 100 000 inwoners, waarbij welligt nog 30 000 man bezetting komen, voor 3 maanden of nog langer uit te rusten. Eene der voornaamste zwarigheden ligt in de zorg voor vleesch. Men kan er niet aan denken gestadig vleesch te hebben, reeds alleen om de groote hoeveelheid voeder, die men voor het onderhoud van het levend rundvee zou mosten bewaren. Soep kan men vervaardigen uit bouillonkoekjes; ja nog gedurende het beleg kan men uit de beenen van het geslagte vee enz. de koekjes vervaardigen, door het werktuig van d'Arcet. Zulk een werktuig, dat met 4 cylinders werkt, vervaardigt dagelijks uit 35 pond beenen, 11 pond lijm, die met 700 kan water, 1000 portiën vleeschsoep opleveren. Groenten kan men eveneens bewaren; kaas kan gedeeltelijk het vleesch vervangen. Eindelijk moeten wij nog spreken van de proeven, om geconcentreerde spijzen daar te stellen, die het voor den man mogelijk maken op lange, snelle marschen zijn proviand zelf mede te voeren en dus onafhankelijk van het voerwezen te zijn. De eenvoudigste dier spijzen is de beschuit, die te regt reeds zeer algemeen gebruikt wordt, dan de bouillonkoekjes en in lateren tijd de vleeschbeschuit, die eene innige zamenvoeging van vleeschnat en meel is, even veel voedsel moet bevatten als 5 maal het gewigt aan vleesch en 1 1/2 jaar bruikbaar moet blijven. - Ook voor paarden heeft men hetzelfde beproefd, door de daarstelling van zoogenaamde haverbeschuit. Bij al deze proeven mag men niet vergeten, dat de mensch niet alleen een zeker gewigt, maar ook een zeker volume van voedingstof noodig heeft.
Elk schip eener vloot, wordt eer het de haven verlaat, met eenen toereikenden voorraad aan proviand voor eenen bepaalden tijd voorzien; de hoofdvoorwerpen, die daarbij medegevoerd worden, zijn: water voor het drinken en koken, beschuit en gezouten vleesch; hierbij komen voedzame en gemakkelijk te bewaren groenten, als: erwten, zuurkool, boonen, enz., dan zout, brandewijn, thee, meel, stokvisch, eindelijk als weelde, levend vee, suiker, olij, azijn, boter, kaas, enz. De bewaarplaatsen, waarin deze voorwerpen opgestapeld worden, bevinden zich in het onderste ruim en wel de broodkamers achter, tusschen den achtersteven of de schroefkamer en de achterste kruidkamer; vóór de achterste kruidkamer naar den grooten mast toe liggen de voorraadkamers voor het overige proviand. Vóór den grooten mast staat het water in ijzeren kisten. Buitendien wordt de vloot gevolgd door bijzondere proviandschepen of voorraadschepen, die alleen reserve-voorraad aanvoeren, even als de proviandkolonnen bij de legers.
Bronnen: Zie Administratie; buitendien Morin. Théorie de l'administration militaire; Quillet. Etat actuel de la législation sur l'administration des troupes; Odier. Cours d'études sur l'administration militaire; Haillot, Statistique militaire et recherches sur l'organisation et les institutions militaires des armées étrangères; Roguet. Approvisionnement des armées au 19ème siècle; De Gerlache. Théorie de l'administration en campagne; Martens. Lehre von der Militärverplegung und ihrer Verbindung mit den Operationen; Baudens. La guerre de Crimée, les campagnes, les abris, les ambulances, les hôpitaux, etc.


{==297==} {>>pagina-aanduiding<<}

Verraad.

Zie Misdrijf.

Verrassing.

Zie Overvalling.

Verrekijker.

Moet voor veldgebruik ligt en vermogend zijn. De zoogenaamde Hollandsche kijker met holle ooglens, vereenigt beide voordeelen, is daarbij helder, maar vergroot weinig. In de laatste tijden zijn deze kijkers vooral in de bekende binocles of jumelles zeer verbeterd, door vergrooting van hun vroeger zeer beperkt gezigtsveld. Deze kijkers zijn dus wel geschikt voor gebruik bij nacht, en om een algemeen overzigt van een groot terrein gedeelte te geven, maar staan echter zeer ten achteren bij de iets grootere kijkers met eene oogbuis met bolle lenzen, wanneer men bepaalde terreinvoorwerpen naauwkeurig in bijzonderheden wil onderzoeken; bijv. wanneer men zich wil vergewissen van het al of niet bezet zijn van dorpen of bosschen, wanneer men vijandelijke werken wil verkennen, hunne bewapening en bezetting, of wanneer men de zamenstelling van een vijandelijk korps, het al of niet medevoeren van artillerie, of pontons wil uitvorschen. Beide eischen zijn onvereenigbaar in een zelfden kijker. - De beste wijze om kijkers te vergelijken, is dat men naga, hoe ver men met den eenen of anderen nog letters of nummers op borden en gebouwen, telegraafdraden en dergelijke bijzonderheden kan onderzoeken. - Zie Natuurkundige cursus der K.M.A. 4de druk.

Verschansing.

1o. Een afzonderlijk, maar als zelfstandig te beschouwen werk der vlugtige versterkingskunst; zeer zelden wordt ten minste in den nieuweren tijd het woord gebruikt om zulk een werk uit de duurzame versterkingskunst aan te duiden. Elke V. bestaat ten minste uit eene borstwering, wier vuurlijn een bepaalde tracé vormt, volgens hetwelk de verschansingen nog verder ingedeeld worden. Indien de vuurlijn eene geslotene figuur vormt, dan wordt de V. een gesloten werk, in het tegengestelde geval een open werk genoemd. Tot de opene werken behooren de flèche, de redan, de lunette, de tenaille, de papenmuts, de zwaluwstaart, de cremaillere, het gebastionneerde front, en de hoorn- en kroonwerken; tot de geslotene de redoute, de sterreschansen en in den regel alle gebastionneerde schansen, daar het gebruik van een gebastionneerd tracé meestal ook eene meer zelfstandige beteekenis van het werk vooronderstelt. Half gesloten werken kan men die open werken noemen, wier open zijden wel niet met eene volledige borstwering, maar toch met eene lagere aardopwerping, eene pplissadering of op eenige andere meer of minder volmaakte wijze gesloten zijn. Naarmate van de stof, welke tot het maken van verschansingen gebruikt wordt, kan men ze aarden, houten, steenen werken noemen. De laatste zullen wel zelden gemaakt worden, maar dikwijls zal men een kerkhof- of tuinmuur, enz. tot verdediging inrigten en heeft dan werkelijk eene steenen schans. Gewoonlijk verstaat men onder verschansing eenvoudig een aarden werk. Een volmaakt werk van dien aard heeft altijd eene uitwendige gracht en meestal is het door beletselen (zie Beletselen) ook wel door een reduit (zie Reduit), hetgeen dan gewoonlijk een blokhuis is, versterkt. Gesloten werken moeten, zoo als van zelf spreekt eenen bijzonderen uitgang hebben. Daarbij moet men er op letten om in het inwendige de noodige binnenruimte tot legering der bezetting open te houden. In de oudere leerboeken over de veldverschansing vindt men doorgaans wijdloopige berekeningen over de minste beschikbare ruimte in een gesloten werk. Deze zijn in zooverre overtollig, zoo als men gemakkelijk kan inzien, daar men reeds om andere redenen nooit eene zoo kleine verschansing zal maken als de kleinste is, die de noodzakelijke binnenruimte oplevert.
Een stelsel van verschansingen kan zich in eene en dezelfde rigting uitbreiden en zoo doende alleen het front eener troepenafdeeling dekken, in welk geval het eenen

{==298==} {>>pagina-aanduiding<<}

verschanste linie of linie genoemd wordt (liniën van Stollhofen, Weiszenburg enz.) of het sluit eene ruimte van alle zijden in. Het verkrijgt dan meestal den naam van legerverschansing of verschanst kamp (Pirna, Bunzelwitz, de liniën van Torres-Vedras, Drissa, enz.) In beide gevallen kan echter de linie op tweederlei wijzen zijn zamengesteld: òf de verschillende deelen vormen een zamenhangend geheel, zonder eenige tusschenruimte - aaneengeschakelde linie - òf de afzonderlijke werken zijn met opene tusschenruimten aangelegd - liniën met tusschenruimten. De eersten werden vooral in de 18de eeuw toegepast, de laatsten zijn door de nieuwere taktiek in eere gebragt. De aaneengeschakelde liniën maken eene versnippering der troepen, een cordonstelsel volstrekt noodzakelijk, hetgeen overal eene zekere magt van tegenstand, maar tevens op alle punten eene betrekkelijk geringe magt daarstelt; eene aaneengeschakelde linie kan dus door den vijand, als hij niet hetzelfde verkeerde stelsel volgt, op elk punt betrekkelijk gemakkelijk doorgebroken worden en op één punt doorgebroken, is zij geheel verloren. De liniën met tusschenruimten vereischen over het geheel minder bezetting, maken alzoo de achterhouding van mobiele reserven mogelijk; de verschillende werken kunnen sterker gemaakt en in verschillende rigtingen aangelegd worden, dus in het geheel, zoowel als afzonderlijk krachtiger verdedigd worden (zie ook Stelling). Voor den aanval en de verdediging van verschansingen, waarvoor ten tijde der linietaktiek bijzondere bepalingen onvermijdelijk noodzakelijk waren, hebben wij er thans evenmin noodig als voor elk ander gevecht om terreinvoorwerpen (zie Gevecht). Bij den aanval op alle stellingen, wier vermeestering moeijelijkheden laat voorzien, moeten de hoofden der aanvalskolonnen onmiddelijk door arbeiders gevolgd worden, die hindernissen opruimen en logementen daarstellen tot vastnesteling na de eerste behaalde overwinningen. Diezelfde regel is dus ook toepasselijk voor den aanval op allerlei soort van verschansingen.
Tot het opwerpen van verschansingen bezigt men soldaten of gerequireerde boeren of arbeiders. Voor de werkzaamheden, die bijzondere technische bekwaamheden vorderen, neemt men soldaten der genie. De werklieden, die de grootere werkzaamheden volvoeren, worden in ploegen afgedeeld, die ploegbazen bezitten om het werk te leiden en die onder opzigt staan tot handhaving der orde en politie. 2o. Halfdek. Zie Dek.

Verschansingskleeden of Vinkenetten.

Gevlochten netten, die de leijers der verschansing verbinden en waartusschen het scheepsvolk wanneer het schip voor het gevecht gereed gemaakt wordt, hunne opgerolde kooijen bergen, waardoor de verschansing verhoogd en eene borstwering gevormd wordt, die ten minste tegen kleingeweervuur eene behoorlijke dekking oplevert.

Verschansrol.

Zie Rol.

Verschanst kamp.

Zie Verschansing.

Versnelde pas.

Zie Pas.

Versperren.

Eene poort, eene brug, eene straat versperren. Zie Barrikaden.

Verspreiden.

Zie Evolutiën.

Verspreide orde.

Zie Defilement.

Verspreidingskegel, Verspreidingsvlak.

Zie Kogelbaan.

Versterking.

Zie Lade.

Versterkingskunst of Fortificatie.

Het terrein kan door de hindernissen, welke het oplevert de oorlogvoering zeer belemmeren; de verdediger, diegene der oorlogvoerende partijen, die vooreerst geen positief doel bereiken wil, kan zich deze eigenschap van het terrein ten nutte maken om daardoor den vijand eenen krachtiger

{==299==} {>>pagina-aanduiding<<}

tegenstand te bieden, dan hij zonder haar zoude kunnen doen. De kunst kan de natuur nabootsen; zij kan aan de verdediging de verlangde voordeelen van het terrein verschaffen, zonder dat deze in de natuur voorhanden zijn; zij kan voorhanden zijnde natuurlijke voordeelen van het terrein zoodanig veranderen, dat deze in hooger mate en op eene doelmatiger wijze aan de verwachting voldoen; zij kan natuurlijke nadeelen verwijderen, die meestal tegelijkertijd met natuurlijke voordeelen aanwezig zijn. Deze kunst is de versterkingskunst, hare middelen zijn de bouwkunde, waarom zij ook wel krijgsbouwkunde genoemd wordt. Hoe meer tijd en hulpmiddelen van allerlei aard haar voor hare werken ten dienste zijn, des te eerder kan zij de natuurlijke voordeelen van het terrein missen; des te volmaakter, grootscher, duurzamer werken kan zij daarstellen; hoe beperkter de voorhanden tijd, de voorhanden middelen zijn, des te meer moet zij er zich toe bepalen om de natuurlijke voordeelen van het terrein op te sporen, met kunstmiddelen te verhoogen, kortom het terrein voor het oorlogsdoel, voor het gevecht te verbeteren. Naarmate deze omstandigheden zich nu voordoen, verdeelt men de versterkingskunst in duurzame V. of permanente fortificatie, ook wel groote of koninklijke (fortification royale) genoemd en in veldverschansing, vlugtige V. of passagère fortificatie.
Deze laatste moet hare werken gedurende den loop van den oorlog zelf, meestal in weinige dagen, somtijds in enkele uren daarstellen; de stof waarmede zij arbeidt, moet zoo veel mogelijk op de plaats zelve gevonden worden; het is dus bij voorkeur aarde of grond, waarbij in meerdere of mindere mate hout komt. Tot arbeiders bezigt zij soldateu of gepreste werklieden. De werken der veldverschansing worden veldwerken, verschansingen (zie aldaar) genoemd. Eene bijzondere soort van veldverschansing is de offensieve V. naar welker regels de belegeringswerken bij den aanval van vestingen uitgevoerd worden (Zie Vestingoorlog, Sappen en Mijnen).
Terwijl de veldverschansing hare werken slechts voor eenen enkelen veldslag, in het algemeen voor korten tijd daarstelt, moeten de werken der duurzame V. eeuwen duren, terwijl de plaats, waar veldwerken moeten daargesteld worden, slechts door eene enkele krijgsgebeurtenis of eene reeks van gebeurtenissen van eenen enkelen veldtogt wordt bepaald, zoo wordt de plaats, waar duurzame versterkingen moeten opgerigt worden, bepaald, door de algemeene verhouding van den staat met zijne naburen; alle oorlogen, waarin de staat mogelijkerwijze kan gewikkeld worden, de geheele gesteldheid van het oorlogstooneel, in zoo ver dit van invloed op de krijgsgebeurtenissen kan zijn, komen daarbij in aanmerking.
Tusschen de duurzame en de vlugtige V. heeft men nu nog de tijdelijke V.; deze wordt toegepast op zoodanige punten, waar in het algemeen werkelijk vestingen moesten liggen, wier daarstelling echter geheel verzuimd of ten minste nog niet voltooid is of op punten, die in der daad slechts in bijzondere omstandigheden een overwegend gewigt, verkrijgen. Terwijl de duurzame V. over jaren tijds, de vlugtige slechts over uren of dagen kan beschikken, heeft de tijdelijke V. de beschikking over weken of maanden; wat de aanvoer van materialen en arbeiders betreft, is zij niet zoo beperkt als de vlugtige, niet zoo onafhankelijk als de duurzame V. Een grootsch voorbeeld van de toepassing der tijdelijke V. is in den nieuweren tijd, bijna de geheele bevestiging van Sebastopol aan de landzijde.
De werken, die door de versterkingskunst daargesteld worden zijn deels boven, deels onder den aardbodem gelegen. Van daar onderscheidt men ook wel eens eene bovenen eene onderaardsche V. (fortification souterraine). Tot de laatste behooren alle werken van den mineur.

{==300==} {>>pagina-aanduiding<<}

De versterkingskunst moet aan de volgende algemeene vereischten trachten te voldoen: 1o. De werken moeten de troepen dekken tegen het vijandelijke vuur, zoowel tegen het regtstreeksche als tegen het vertikale, en hoofdzakelijk in die oogenblikken, waarin de verdedigers zelfs niet werkzaam kunnen zijn. 2o. Zij moeten de vuuruitwerking der verdediging zooveel mogelijk verhoogen, door den aanvaller te dwingen die wegen te volgen, waar zijn marsch het meest belemmerd is en waar hij aan het krachtigste vuur van de verdediging is blootgesteld. 3o. De aanvaller moet dáár, waar hij tot het gevecht met de blanke wapens kan komen, steeds onder de ongunstigste omstandigheden zijn. 4o. In zoover dit mogelijk is, mag nooit één enkele, gelukkige aanval, den aanvaller in het onbetwist bezit van het werk stellen; daartoe moet het beginsel van reserven, die hier in de V. in reduits bestaan, in aanwending gebragt worden. 5o. Het offensieve moet in doelmatige wijze op den juisten tijd met de verdediging kunnen verbonden worden (zie Ontzet, Uitval, Vestingoorlog).
Wij moeten de eerste sporen van vestingen, dus van duurzame V. zoeken in de bevestigde woonplaatsen van volken, die behalve de veeteelt ook den landbouw beoefenden en door wilde en roofzuchtige stammen omringd, er meer aan dachten de nadeelen te voorkomen, welke die ongeregeld voorbijgaande strooptogten konden veroorzaken, dan eenen geregelden oorlog met hen te voeren. Zulke volken kozen op hun grondgebied eene moeijelijk genaakbare plaats van grooten omvang al naar de gesteldheid van het land, een digt bosch, dat door moerassen doorsneden en omringd was of wel een hooge bergtop met steile wanden. Hier hielden zij gewoonlijk hunnen voorraad geborgen; hier stelden zij bij eenen vijandelijken aanval hunne vrouwen en kinderen, hun vee, hunne gereedschappen en bezittingen in zekerheid; hier waren ook meestal de tempels aan hunne goden gewijd, onder wier bescherming zij zich vooral in tijden van gevaar stelden. De hoogte van Aornos, die Alexander de Groote op zijnen togt naar Indië ontmoette is zulk eene bergplaats; zoo was ook eene dergelijke plaats de spil, waarom Caesar's strijd met Cassivellaunus zich een tijd lang in Brittannië bewoog. In de lange oorlogen der Slaven tegen de oostelijk voortdringende Duitschers van de 10de eeuw af, spelen de bergplaatsen ook eene groote rol en wij vinden overal hunne sporen, zoowel bij de Slavische als bij de Keltische volken, niet echter bij de veroverende Germanen.
Bij de beschaafde volken der oudheid, Grieken en Romeinen zijn de steden de zetels der heerschappij. Daarin is rijkdom en beschaving en de kern der gewapende magt van het land vereenigd. Zoo lang zij den vijand weêrstand bieden, is het land nog niet verloren. Men omringt ze daarom met muren en versterkt ze door alle middelen, die de versterkingskunst aanbiedt. Hetzelfde tooneel herhaalt zich in de stormachtige tijden der middeleeuwen, waar altijd eene stad haren ouden bloei uit de oudheid heeft weten te bewaren, of uit niets tot grooten bloei geraakt en de heerschappij over een meer of minder uitgestrekt gebied verkrijgt.
Zuiver landbouwende volken, die van landbouw en veeteelt leefden, bezaten zulke middelpunten niet; indien de bevolking vermeerderde, zonder dat haar gebied zich kon uitbreiden en als het geheele land bebouwd was, bezat men ook geene geschikte ruimten voor bergplaatsen. Hier bestond het eenige middel tot verdediging in het aanleggen van versterkingen rondom het geheele gebied. Hoewel dit meestal onmogelijk was, door den omvang der benoodigde werken, zoo was dit echter niet altijd het geval. De Zwitsersche boeren bij voorbeeld woonden in enkele naauwe, overal door hooge Alpen omringde rivierdalen, die men slechts van eene zijde gemakkelijk kon genaken of ook tusschen Alpen en meren. Hier behoefde men slechts een of weinige toegangen te verzekeren door verschanste liniën, die men dwars over den weg aan-
{==301==} {>>pagina-aanduiding<<}
legde en aan de Alpen en de meren aanleunde. Zoo ontstonden de talrijke dalversperringen, die in de Duitsche taal onder den naam van letzen of letzinen bekend zijn. Zij kunnen even als de versterkte steden der oudheid en gedeeltelijk der middeleeuwen beschouwd worden, als versterkingen van staatsbelang. Dit is ook het geval met de afzonderlijke kasteelen, met wier net de Romeinen de geheele bekende wereld omspanden en van waar hunne legioenen de onderworpen landen in afhankelijkheid hielden. Daarentegen verkrijgen met uitzondering van enkele, reeds opgenoemde gevallen in de middeleeuwen de versterkingen een geheel bijzonder karakter. De ridder bouwt op eene ontoegankelijke plaats zijne burg, juist groot genoeg om zijn huisgezin en zijne gewapende knechten te bevatten. Van hier trekt hij uit om de omliggende streek tot onderwerping aan zijne heerschappij te dwingen, de boeren door gestadige verontrusting, de kooplieden door berooving; voor den krachtigen, overmagtigen vijand wijkt hij naar het toevlugtsoord, dat zijne burg hem oplevert. De steden versterken zich ook, als zij geen grondgebied bezitten, om de neringdoenden, die haar bewonen, tegen zulke overvallingen te verzekeren, welke het open land niet kan ontgaan.
Toen sedert de 14de eeuw van onze tijdrekening de nieuwere monarchie zich begon te verheffen, kon zij toch nog lang niet aan den bouw van belangrijke versterkingen denken; zij moest zich veeleer vergenoegen met die bijzondere versterkingen te vernielen. welke het minst met eene geregelde staatsinrigting overeen kwamen, de burger der roofridders - en met de steden, wier bevestigingen haar bijzonder karakter behielden, eene gunstige overeenkomst, een verbond te sluiten. Zoodra echter de monarchie het eerst door geworven huurlegers, naderhand door staande legers vasten voet won, veranderde dit. Nu ontstonden afgeronde staten, bekwaam om elkander te beoorlogen en daardoor weder versterkingen van belang voor den staat. Niet minder dan de Chinezen, dachten de Europesche vorsten seder het einde van den 30-jarigen oorlog er aan, hunne landen door rondom aangelegde vestingwerken van de naburige staten te scheiden, en al werden hunne denkbeelden ook niet op Chinesche wijze, door eenen doorgaanden muur verwezenlijkt, bouwden zij tochaan de grenzen op alle wegen en paden, die uit het vreemde land in het hunne geleidden, vestingen tot afsluiting. De zoo ontstaande gordels van vestingen hadden echter denzelfden zin als de Chinesche muur. Steden, welke volgens hare ligging niet in het vestingstelsel van het land pasten, moesten hare muren sloopen, andere, welke daartoe behoorden en nog niet versterkt waren, werden dit. De verdediging der vestingen van den staat werd echter niet aan hare burgers, maar aan de gewapende magt van den staat, het leger opgedragen. De staatkundige omwentelingen sedert de Fransche revolutie hebben in dit stelsel uiterlijk weinig, innerlijk echter zeer veel gewijzigd, daar de legers eenen geheel anderen aard verkregen hebben en in veel naauwer betrekking tot de volken staan dan in de 18de eeuw. Zoo staat de geschiedenis der duurzame versterkingskunst in het naauwste verband met de geschiedenis der beschaving; behalve de maatschappelijk-staatkundige omwentelingen moest echter ook de omwenteling in den aard van alle overige kunstmiddelen van den oorlog daarop invloed uitoefenen. Indien gene op de plaats der vestingen en hare ligging in het stelsel der landsverdediging eenen beslissenden invloed hadden, dan had het deze op den bouw der vesting. De Ouden omringden hunne steden met muren; eene voldoende hoogte daarvan, maakte den vijand hunne beklimming, zelfs met ladders moeijelijk; eene passende bovenbreedte maakte de plaatsing der verdedigers mogelijk, van waar zij alles konden nederstooten, wat de beklimming beproefde. De aanvallen vond werktuigen uit, om de muren in te stooten, bres daarin te maken en dan door

{==302==} {>>pagina-aanduiding<<}

deze naar binnen te dringen. Met die werktuigen moest hij de muren naderen; de verdedigers echter wierpen hem van boven af steenen op het hoofd; derhalve bewoog hij zijne breswerktuigen onder de bescherming van houten blinderingen naar de muren, waaronder zijne soldaten gedekt, aan de daarstelling der bres werkten. De verdediger maakte zijne muren dikker, zoodat zij niet gemakkelijk omver gestooten konden worden, legde grachten daarvoor, die de onmiddelijke nadering belemmerden, zoo lang zij niet opgevuld waren, wierp brandende ligchamen op de houten blinderingen om ze in brand te steken, als zij de muren bereikt hadden en trachtte door schietwapens den vijand in den bouw zijner werktuigen en blinderingen en in dier beweging te belemmeren. Deze schietwapens bleken nu voor den verdediger zeer nuttig te zijn, zelfs dan als de aanvaller reeds eene bres had daargesteld en nu zijne troepen meer of minder gedekt tot de bestorming liet oprukken. Hierbij was het voordeelig als de verdediger den vijand niet alleen in front, maar ook op zijde, in de flank, nadeelen kon toebrengen en dit kon men verkrijgen door de muren niet in enkel regte lijnen, maar met in- en uitspringende hoeken aan te leggen.
De torens (zie Toren), die reeds lang aan de muren waren aangebragt, kregen nu bij voorkeur de bestemming om de tusschen hen liggende gedeelten van den muur te bestrijken, dat is eene flankverdediging voor hen daar te stellen. Tot dat einde werden zij gestadig vergroot en zoo aangelegd, dat zij voor het grootste gedeelte buiten de muren uitstaken; men dacht er over na, hoe men hun tracé met dat der gedeelten van den muur het best kon verbinden, men berekende den afstand van twee naast elkander liggende torens, naar de dragt der schietwapens, die de bezetting bezat. De zucht om zoo veel mogelijk wapens en daaronder zeer zware werktuigen in de torens te plaatsen, voerde reeds in de oudheid voor de invoering van het geschut tot hunne vergrooting en in verbinding met het streven naar gedekte stelling, tot daarstelling van verschillende verdiepingen, waarvan alleen de bovenste een open. ongedekt plat vormde. De invoering en volmaking der vuurmonden, waaraan men stevige, zeer breede stellingen moest geven, die het best verkregen werden door aardophoogingen (walgangen) achter de muren, bragt onwillekeurig eene nieuwe, nu verder uitgebreide vergrooting der torens te weeg, die van toen af basteijen werden geheeten. Men stelt het eerste gebruik der eigenlijke bastions in het begin der 16de eeuw. Zij werden het eerst in Italië bij de bevestiging der steden en door Italiaansche ingenieurs gebezigd, weshalve men de oudste wijze van versterking met bastions ook de Italiaansche versterkingsmanier pleegde te noemen; de Spaansche ingenieurs van Karel V gebruikten haar insgelijks; de Italiaansche versterkingsmanier wordt dus ook wel de Spaansche genoemd en als men wil, kan men deze beiden nog in enkele kleinigheden onderscheiden. De versterkingen hebben van nu af aan, allen buiten omloopende breede, volgens den aard van de landstreek, waarin gebouwd werd, meestal drooge grachten, die het materieel opleveren tot opwerping der wallen en die te gelijk als beletsels dienen; de bastions, met de vroegere torens vergeleken, zijn aanzienlijk groot, maar klein in vergelijking met den omvang, dien zij later kregen; hunne flanken stonden loodregt op de courtines, welke laatste zeer lang waren en en in wier midden zich de poorten bevonden; de uitspringende hoeken der bastions waren zeer stomp; de aanval werd nog steeds tegen de poorten, dat is tegen de courtines gerigt en het kwam er dus vooral op aan, om deze te flankeren. Terwijl de oude torens verschillende verdiepingen telden, bragten de Italianen dit nu ook op hunne bastions over, echter slechts op het voornaamste gedeelte daarvan, de flanken, daar zij voor de flank van het eigenlijk hooge bastion nog eene lage flank op den bodem der gracht aanlegden, die hetzij uit eenen gewonen

{==303==} {>>pagina-aanduiding<<}

muur met ingesneden schietgaten, om de daar opgestelde vuurmonden te dekken of ook uit bepaalde kazematten bestond. Daar door de ophooping der verdedigingsmiddelen op de flanken, de vermeestering der courtine buitengewoon moeijelijk gemaakt werd, zoo wendde de aanval zich al spoedig tegen de bastions zelve in de verwachting, dat met de wegname daarvan, ook de aangrenzende courtines moesten vallen. De naauwe verbinding van alle lijnen, waaruit het tracé is zamengesteld, kwam nu hoe langer hoe meer op den voorgrond; men legde nu de voornaamste waarde op de zamenstelling van het tracé, zoodat men de geheele versterking eener vesting als eene ondeelbare eenheid beschouwde en er naar streefde om aan de opperste leiding een gemakkelijk overzigt over de verdediging van zulk eene vesting te verschaffen. Naast de Italiaansche en Spaansche versterkingsmanier ontstond nu ook de Oud-Fransche, waarvan de voornaamste vertegenwoordigers Speckle, Pagan en Vauban zijn. Zij onderscheidt zich van de Italiaansche daardoor, dat zij veel kortere courtines heeft; de gedeelten der lange Italiaansche courtines, die aan de flanken van een bastion grensden en de gracht voor de face van het andere bastion van hetzelfde front bestrijken konden, had men neven- of courtineflanken genoemd, omdat zij in zekeren zin de aangrenzende flank verlengden. Deze nevenflanken vervielen nu bij de oude Franschen door de verkorting der courtine; zij plaatsten ook de flank niet meer loodregt op de aangrenzende courtines, maar op de defensielijn of de verlengde face van het naburige bastion, om eene meer regtstreeksche verdediging of bestrijking dezer laatste te verkrijgen, waartegen de voornaamste pogingen van den aanval zich gewend had, in plaats van tegen de courtine. De oude Franschen verwierpen ook den bouw van bedekte stellingen, omdat deze het overzigt, dat is de gecentraliseerde magt der leiding bemoeijelijkt. Het oud-Fransche stelsel vond grooten bijval; de Italianen en Spanjaarden verbeterden of veranderden gedeeltelijk daarnaar den bouw hunner vestingen; somtijds verbeterden zij de oude versterkingen slechts daardoor, dat zij op het midden van hunne lange courtine een klein bastion aanlegden, middelbastion (piatta-forma) geheeten, dus elke lange courtine in twee kleinere verdeelden. Intusschen kreeg het oud-Fransche stelsel eenen schok, door een zijner stichters zelf, Vauban, die den aanval tegen een bastion als hoofdobject zoo volmaakte, de zwakte der verdediging, die ontstond met de verdwijning der burgerweer zoodanig bezigde, verder door het gebruik van het ricochetschot de eenvoudigste wallen zonder bedekte stellingen zoodanig teisterde, dat hij zijne eigene versterkingswerken bij de heerschende omstandigheden voor ongeschikt hield om aan zijnen eigenen aanval weerstand te bieden. Vauban was dus ook een der eersten, die (in zijne derde manier) weder eene plaats gaf aan het metselwerk, hoewel in beperkten mate en buitendien ook door den aanleg van verschillende werken achter elkander tegen het ricochetschot, de uitwerking daarvan trachtte te verzwakken. De Nederlandsche vrijheidsoorlog op het einde der 16de en in het begin der 17de eeuw in de Nederlandsche versterkingswijze had andere denkbeelden over de versterking doen ontstaan. De Nederlanders, die hunne steden spoedig tegen de Spanjaarden in staat van verdediging moesten stellen en die door den aard van hun land, het water als een der voornaamste beletselen beschouwden, waagden het stadswallen alleen uit aarde te vervaardigen, met weglating van alle bekleedingsmuren. Zij verkregen daarbij meest altijd van zelf natte grachten, terwijl het bij vele hunner vestingen geheel onmogelijk geweest zoude zijn om drooge grachten daar te stellen. Wat het tracé betreft zoo volgden zij in den beginne, daar in het eind der 16de eeuw de Italiaansche manier nog de heerschende was, deze wijze, kwamen echter gedeeltelijk door eigen vinding, gedeeltelijk door navolging der Franschen, in den loop der



{==304==} {>>pagina-aanduiding<<}

17de eeuw tot eene steeds grootere overeenkomst met het oud-Fransche tracé. Daar hunne natte grachten meer voor den duur en de hardnekkigheid der verdediging, dan voor hare werkzaamheden geschikt waren, ondersteunden zij dit stelsel door den aanleg van talrijke buitenwerken. Coehoorn, de tijdgenoot van Vauban beproefde het, om het metselwerk in de Nederlandsche manier in te voeren, daar waar tijd en middelen tot het gebruik daarvan voorhanden waren en de voordeelen der natte en drooge grachten, dat is van passieve en actieve verdediging met elkander te vereenigen. Hij verlangde, dat men de bedekte wegen, de walgangen der lagere werken en gedeeltelijk de natte grachten zoo ver verdedigde, dat hun gebruik als drooge wegen voor den verdediger mogelijk is, de aanvaller echter dadelijk water ontmoet, als hij zich wil ingraven. Coehoorn was ook de eerste die nadrukkelijk en wel zoo, dat zijne bewering ingang vond, den regel vaststelde, dat de flanken veel gewigtiger waren dan de facen tegen den aanval, welke tegen een bastion gerigt is en voor die verdediging, welke hare hoofdkracht voor de laatste oogenblikken bewaart, - dat men derhalve vooral lange flanken moet hebben. - De Duitschers hadden intusschen hunnen eigen weg gevolgd, theoretisch ten minste, hoewel die theoriën geenen praktischen invloed kregen. Indien Dürer reeds in zijne rondeelen (bastijen) aan de bedekte stellingen eene voorname rol had aangewezen, zoo kwam Rimpler, wiens eerste denkbeelden over de versterkingskunst gevormd waren, gedurende het beleg van Kandia (1667-1669) hetwelk hij bijwoonde, daarop terug, daar hij zich beklaagde, dat in zijn tijd de steen bijna slechts als nevenzaak gebruikt werd, namelijk als bekleeding tot het ophouden der aarden wallen. Bijna gelijktijdig met Coehoorn drong ook hij op lange flanken en korte faces aan. Sedert het einde der 17de eeuw kwamen er nu eene ongeloofelijke hoeveelheid van zoogenaamde versterkingswijzen aan het licht. De krijgslieden, die zich wetenschappelijk met hun vak bezig hielden, beoefenden bij voorkeur de versterkingskunst en hierin weder voornamelijk de gedaante van het tracé, waarbij over het geheel alle pogingen daarheen liepen, om een tracé te vinden, dat eene volmaakte bestrijking van alle lijnen opleverde. Daarbij kwamen dwaasheden van allerlei aard in rijken mate te voorschijn. - Onder andere zaken kwamen nu ook in het begin der 18de eeuw naast de gebastionneerde bevestigingen, de getenailleerde te voorschijn, dat is zonder bastions met regelmatig afwisselende uit- en inspringende hoeken. De voornaamste voorstander van deze manier was Landsberg (1712), terwijl Coehoorn en Rimpler daartoe, door hunne verwerping der lange facen en der korte flanken aanleiding hadden gegeven. In het getenailleerde stelsel was elke lijn gelijktijdig eene face en eene flank. Terwijl dit stelsel in Duitschland veel bijval vond, hielden de Franschen zich aan het gebastionneerde tracé; zij ontwikkelden Vauban verder. Cormontaigne en de school van Mezières trachten alleen diens versterkingsmanieren van hare gebreken en nadeelen te ontdoen, in het bijzonder ook de werken beter te defileren en het metselwerk der bekleedingen beter te dekken. Onder de heerschende omstandigheden, daar men zich alleen met het tracé en daarin weder met bestrijking bezig hield, was het geen wonder, dat de ingenieurs of krijgsbouwkundigen allengs geheel vergaten, dat vestingen gebouwd worden om door soldaten verdedigd te worden en dat de meetkunstige constructie, netjes op papier geteekend, hier onaanvalbaar was, daar alles met kanonnen of ten minste geteekende schietgaten was opgepropt, terwijl in hunne oogen de lijnen in hunne meetkunstige orde eene zekere waarde verkregen. Eene hervorming kon dus uit de rijen der ingenieurs naauwelijks verwacht en gehoopt worden en in dien toestand stond de hervormer buiten de rijen van het gild op. Het was de Fransche dragonder-officier Montalembert, die in de 18de eeuw de heerschende bevestigingsmanieren hekelde en nieuwe

{==305==} {>>pagina-aanduiding<<}

stellingen opperde. Alle stellingen, die tegenwoordig vrij algemeen erkend worden, zijn eigenlijk in zijne voorstellen vervat. Hij verhief er zich tegen, dat men bij den heerschenden vestingbouw der 18de eeuw slechts ééne omwalling daarstelde, die op één front doorbroken, de geheele vesting in handen des vijands leverde. Hij verlangde zelfstandigheid voor de verschillende deelen van het tracé, zoo dat elk gedeelte op zich zelve verdedigd kon worden. Met dezen eisch ging hij de taktische hervorming voor, die uit de Fransche revolutie moest ontstaan. Het eenvoudige tracé der 18de eeuw, dat slechts als geheel waarde bezat, stemde geheel overeen met de even zoo gevormde normaalstelling van die eeuw. De taktiek der tirailleurs en der kolonnen kwam eerst overeen met de zelfstandigheid der deelen van den omtrek der vestingen. Het is te begrijpen, dat Montalembert door zijn hoofddenkbeeld ook tot de gedetacheerde forten kwam, waarmede wij tegenwoordig doorgaans de hoofdwallen van belangrijke plaatsen zien omgeven.
Hij toonde verder de volstrekte onmogelijkheid aan om eene zuivere verdediging te verkrijgen door open wallen en alleen door de inrigting van het tracé, hetzij dit gebastionneerd of getenailleerd zij. Daardoor kwam hij nu, alsmede door de zelfstandigheid der deelen, die reduits verlangden, welke slechts geringe ruimte mogten beslaan tot een zeer uitgebreid gebruik van metselwerk, hetwelk hem anderzijds weder vergunde, verschillende verdiepingen vuur boven elkander te verkrijgen. Het valt ligt te begrijpen, dat Montalembert veel tegenstand bij de toenmalige ingenieurs vond: eerstens omdat hij zijnen tijd voor was, niet alleen dewijl zijn vestingbouw eene andere taktiek als die der 18de eeuw vereischte, maar ook doordien hij eene bewapening met geschut vorderde, zoo als die toen bij de onvolkomenheid van het gietwezen moeijelijk te verkrijgen was. Ten andere was hij geen bouwkundige; hij beging dus verscheidene fouten tegen de doelmatigheid en de stevigheid der constructie; eindelijk verleidde hen zijn denkbeeld, dat de vijand door een overmagtig vuur uit de vesting bepaald moest verhinderd worden in den aanleg zijner batterijen en door het schijnbare gemak, waardoor dit door het bouwen van verschillende verdiepingen mogelijk scheen, er toe om zijn metselwerk te veel aan het vuur op grooten afstand bloot te stellen, terwijl juist de ingenieurs van de 18de eeuw en aan hun hoofd de Fransche, er trotsch op waren de manier van Vauban verbeterd te hebben door de wijze, waarop zij het metselwerk der revetementen aan het gezigt en het vuur des vijands op verren afstand onttrokken. Montalembert kon dus in bijzaken aangevallen worden en hij werd dit vooral door zijne eigene landslieden, zoowel om de aangevoerde reden als door naijver. Bij de Duitschers was het anders gesteld; vooreerst bestond door de verdeeling van Duitschland in vele staten hier geen zoo afgesloten gild van ingenieurs als in Frankrijk, anderdeels waren de Duitsche ingenieurs van oudsher aanhangers van metselwerk geweest en ten derde zijn de Duitschers door karakter en geschiedenis niet zoo erg op het centraliseren van het bevel gesteld als de Franschen. Dit was de reden, dat men in Duitschland de voorstellen van Montalembert nader onderzocht en ze eindelijk na verwerping van het onpraktische, dat hoofdzakelijk slechts in enkele bijzonderheden van den bouw gelegen was, in praktijk bragt, dat is eigenlijk erkende, wat oudere Duitsche ingenieurs reeds lang verkondigd hadden. Onder de Duitsche ingenieurs die in dit opzigt den weg baanden, verdienen vooral de Pruissische generaal-ingenieur Aster, die dadelijk na de Napoleontische oorlogen Koblentz en Ehrenbreitstein bevestigde, en de Pruissische generaal Prittwitz, bevestiger van Posen en Ulm genoemd te worden.
De versterkingsmanier, die op deze wijze thans in Duitschland voor het heerschende wordt erkend, draagt den naam van nieuw-Duitsch, nog meer dien

{==306==} {>>pagina-aanduiding<<}

van caponnière- of polygonaalstelsel. De wezenlijke kenmerken daarvan zijn: het gebruik van metselwerk op groote schaal, de zelfstandigheid der enkele werken, niet alleen der voorwerken, die als een noodzakelijk aanhangsel der nieuw-Duitsche versterking beschouwd worden, maar ook van de voornaamste werken, die den hoofdwal zelf vormen. Het wordt polygonaalstelsel genoemd, omdat men somtijds aan het tracé den vorm van een gewonen veelhoek met enkel uitspringende hoeken gaf, caponnièrestelsel omdat men de bestrijking der afzonderlijke veelhoekszijden in den aanleg van gemetselde caponnières vóór hun midden zocht. Deze benamingen zijn echter noch rationeel, noch kenmerkend, want behalve dat men de caponnières weder dekte door aarden werken bij wijze van ravelijnen, die den vorm van gedetacheerde bastions verkregen, dat men in de hoeken van den veelhoek eigenlijke bastions aanlegde, die evenwel in het inwendige van den hoofdwal waren teruggetrokken, dat men eindelijk de veelhoekszijden in het midden onder stompe, inspringende hoeken brak, hebben de Duitsche ingenieurs ook dikwijls, als het terrein dit niet verhinderde, vooral bij geheele hoofdwallen en grootere gedetacheerde forten, een gebastionneerd tracé gebezigd, terwijl zij de eenvoudig gemetselde caponnières door bepaalde, doch gekazematteerde bastions vervingen. De Duitsche ingenieurs voldeden bij hunne werkzaamheden in de hoofdzaak aan de eischen van den tijd; zij namen den vooruitgang der artillerie, vooral de volmaking van het worpvuur en de veranderingen in de taktiek in aanmerking; dewijl dit niet te bestrijden viel, zijn ook de Franschen hen gevolgd in den aanleg van voorwerken, in het meer uitgestrekt gebruik van metselwerk, in het zelfstandig maken der enkele werken, ook van die in den hoofdwal. Daarentegen hechten deze nu streng en onder alle omstandigheden aan het gebastionneerde tracé, dikwijls kan men zeggen met groot onregt en misschien alleen daarom, omdat zij het caponnière- of polygonaalstelsel het nieuw-Duitsche genoemd hebben en zich nu op de eene of andere wijze willen onderscheiden en dus zelfs tegen beter weten handelen. De theoretische strijd over de voordeelen van het Duitsche en Fransche stelsel, schijnt den onbevooroordeelde, in weerwil van den geweldigen arbeid, dien hij aan de strijders veroorzaakt, bespottelijk toe.
Veldverschansing en duurzame versterkingskunst waren in de Oudheid zoo naauw verwant, zoowel in de gedaante der werken als in het materieel dat men bezigde, dat men ze naauwelijks van elkander kon onderscheiden. Even als de wallen van steden, bouwde men niet zelden veldwerken van metselwerk. Hoogstens mag het gebruik van hout als het begin van een bepaald verschil tusschen de vlugtige en duurzame versterkingskunst beschouwd worden. Wij vinden dit toegepast in het verschanste kamp der Perzen, welks bestorming in den slag van Plataeae zoo veel moeite aan de Lacedemoniërs veroorzaakte en eerst den volgenden Atheners gelukte; hiervan bediende zich ook Epaminondas bij zijne veldtoglen in den Peloponnesus, daar hij zijne legerplaatsen steeds met verhakkingen omgaf. Maar de Romeinen bereikten eene ongekende hoogte in de toepassing der veldverschansing; zij hadden tot vasten regel hunne legerplaatsen dagelijks te verschansen, bragten de opwerping van aarden wallen tot den hoogsten trap van volmaking, stelden bepaalde gegevens voor de soort van verschansing daar en vormden hunne soldaten tot geschikte schanswerkers, die zelfs gedeeltelijk het materieel tot de verschansingen (schanspalen) en altijd het gereedschap medevoerden. De Romeinsche versterkingskunst ging met de Romeinsche krijgskunst in het algemeen verloren. Wel is waar zien wij in de middeleeuwen dikwijls de lagers eene versterking in kunstmatige terreinhindernissen zoeken, maar de bouw van aarden werken is voor de versterkingskunst bijna verloren; palissaderingen, wagenburgten (vooral door de Engelschen en de Hussiten in de 15de

{==307==} {>>pagina-aanduiding<<}

eeuw gebezigd), zijn voldoende tegen vijanden, wier hoofdkracht in het wapen der ruiterij bestaat. Toen in de 16de eeuw vuurwapens en infanterie weder bloeiden, herleefde met hen de veldverschansingskunst; hoewel niet theoretisch, was zij toch praktisch van de permanente versterkingskunst gescheiden, waarbij vooral gelet werd op het gebruik der natuurlijke voordeelen, welke het terrein aanbood. Zij werd ook toegepast bij belegeringen in contravallatie- en circumvallatielijnen en in de defensieve stellingen, waarin men zich bij voorkeur liet aanvallen, in plaats van zelf tot den aanval over te gaan (Bicocca, Ravenna, Pavia, Marignano). Wetenschappelijk behandelde men de veldversterkingskunst gedurende de geheele 17de eeuw alleen als een aanhangsel der duurzame en eerst de 18de eeuw was bestemd om haar weder als eene afzonderlijke kunst te doen erkennen, in welk opzigt de Saksische kapitein Tielke en de Pruissische majoor Müller zich zeer verdienstelijk maakten. Maar men moet toestemmen, dat wij tot heden toe het nog niet zoo ver gebragt hebben als de Romeinen, hetgeen trouwens tegenwoordig bij de volmaking der wapens, terwijl het materieel hetzelfde gebleven is, veel moeijelijker moet zijn dan toen ter tijde. Evenwel kan het niet geheel onmogelijk zijn, het verloren ideaal weder zooveel mogelijk te naderen en onze vindingrijke tijd zal welligt die middelen vinden, hoe grooter hem langzamerhand den invloed der verbeterde vuurwapens voorkomt.
Bronnen: Fesca, Handbuch der Befestigungskunst 2 d. Hoyer, Befestigungskunst und Pionnierdienst, From, Handbuch des Ingenieurdienstes 2 d. Zastrow, Geschichte der beständigen Befestigung. Blesson, Geschichte der groszen Befestigungskunst. Maurice de Sellon, Mémoires sur la fortificalion tenaillée et polygonale et sur la fortification bastionnée. Douglas. Observations on modern systems of fortification, including that proposed bij, M. Carnot and a comparison of the polygonal with the bastion system, etc. Mangin, Mémoires sur la fortification polygonale construite en Allemagne. Simon, Polygonal - und Caponnièrebefestigung. - Aide-mémoire portatif à l'usage des officiers du génie. Fischmeister, Abhandlung über die Feldbefestigungskunst. Peschel, Kriegsbaukunst im Felde, op nieuw bewerkt door Andrée. Dufour, Mémorial pour les travaux de guerre en De la fortification permanente. Bousmard, Essai général de fortification et d'attaque et défense des places. Cormontaigne. Mémorial pour la fortification permanente et passagère. Van Kerkwijk. Handleiding tot de versterkingskunst. Savart. Cours élémentaire defortification, (in het Nederlandsch vertaald door Gisius Nanning). Aster, Die Lehre vom Festungskriege. Rüstow, Die Lehre von der Anwendung der Verschanzungen. Schmarda en Möderler, Vollständige Anleitung zur Feldbefestigungskunst. Vauban, L'attaque et la défense des places. Carnot, De la défense des places fortes. Sonntag, Der Festungskrieg im Geiste der neuesten Kriegführung. Rüstow, Die Lehre vom neuern Festungskriege. De Roo Van Alderwerelt. Vestingoorlog en Vestingbouw.

Versterkingswijze.

V., bevestigingsmanier of systema van bevestiging noemt men de manieren, volgens welke naar de inzigten van sommige ingenieurs het tracé eener vesting dient te worden ingerigt; op deze wijze spreekt men van de V. van Durer, Speckle, Vauban, Coehoorn; enz. Men kan alle mogelijke versterkingswijzen, misschien alleen met uitzondering van diegenen, die slechts voortbrengselen zijn eener dwalende verbeeldingskracht, tot drie hoofdsoorten terugbrengen, het gebastionneerde stelsel (zie ook Bastion), het getenailleerde stelsel, het polygonaal- of caponnière-stelsel, waarvan dan somtijds het cirkelvormige tracé (zie Cirkelvormige bevestiging) als een bijzonder onderdeel beschouwd wordt.

Vertikaal defilement.

Zie Defilement.

Vertikaal vuur.

Gelijkluidend met worpvuur. Zie Kogelbaan.

Verval.

Zie Wateren.


{==308==} {>>pagina-aanduiding<<}

Vervallen verklaring van den militairen stand.

Zie Straffen.

Vervolging.

Even als men bij den terugtogt, dien welke onmiddelijk van het slagveld plaats heeft, onderscheidt van dien, welke geschiedt nadat men zich van de onmiddelijke aanraking met den vijand heeft losgemaakt, moet men ook bij de vervolging, die welke nog op het slagveld voorvalt, onderscheiden van die welke plaats heeft, nadat de onmiddelijke aanraking met den vijand voor eenigen tijd afgebroken was. De vervolging kan in het algemeen op drieërlei wijzen plaats hebben: a. door den vijand regtstreeks te volgen; b. door den vijand op eenen zijweg te volgen, om hem dan op zijnen terugtogt in de flank aan te vallen; c. door te trachten hem voor te komen, om zich eindelijk op zijne terugtogtslijn te plaatsen. Daar de terugtrekkende er natuurlijk vooreerst naar streeft om zich slechts van den vervolger te verwijderen, ten einde rust en zoodoende gelegenheid te vinden om het geschokte verband zijner troepen te herstellen, zoo is voor de vervolging van het slagveld de eerste wijze onvoorwaardelijk aan te bevelen, dat is de regtstreeksche vervolging langs den kortsten weg; daarbij heeft men de grootste waarschijnlijkheid om den vijand steeds op de hielen te blijven, elken man, elk voertuig, die hij achterlaat te verhinderen zich later weder bij hem aan te sluiten en eveneens den vijand te beletten ergens tot rust te komen; laat men 's vijands rug gerust om hem op zijnen terugtogt in de flank aan te vallen, dan geeft men hem den tijd, dien hij verlangt om de orde te herstellen. Men kan bij de vervolging alleen dan met voordeel dadelijk eenen zijweg inslaan om het den vijand door flankaanvallen of door het bezetten van zijne terugtogtslijn lastig te maken, als men weet, dat de vijand ook zonder regtstreeksche vervolging slechts langzaam kan vorderen, door slechte wegen, slecht weder, moeijelijkheid der verpleging en dat om dezelfde redenen of misschien omdat hij door een oproerig land marcheert, al het door hem achtergelaten personeel en materieel verhinderd wordt om zich ooit weder bij hem aan te sluiten. Daarentegen is het allezins juist, dat bij de regtstreeksche vervolging eene vijandelijke achterhoede al zeer spoedig eene terreinafscheiding zal vinden, waar zij stand kan houden; dit moet de vervolging staken en geeft diensvolgens aan de vijandelijke hoofdmagt, den tijd dien hij noodig heeft. Daarom is het altijd noodzakelijk met de regtstreeksche vervolging eene andere te verbinden, al is het slechts met zwakke zijkolonnen, die de achterhoede stoutmoedig voorbijtrekken en zelfs de flanken van de vijandelijke hoofdmagt verontrusten. Het meest geschikte wapen voor de vervolging is kavallerie met rijdende artillerie. Elke zoodanige kavallerie-afdeeling moet evenwel zoo digt bij mogelijk door infanterie met zware artillerie gevolgd worden, om als zij meer ernstigen tegenstand ontmoet, ook dezen te kunnen overwinnen. Indien men in het eigen land vervolgt, dan moet men door detachementen de bevolking op de vijandelijke terugtogtslijn opruijen om zoo zij ook al geen' openlijken tegenstand biedt, toch den vijand te hinderen door het afbreken der bruggen en het onbruikbaar maken der wegen, waarover hij moet marscheren.

Verwoesten.

Eene landstreek, vooral aan de grenzen V. om het ongeschikt te maken voor oorlogstooneel en daardoor een gedeelte der grenzen van het land te dekken; een barbaarsch middel, door Lodewijk XIV bijv. in 1689 op de Paltz toegepast. Ook een leger, dat voor den vijand naar het binnenste des lands terugtrekt, kan het gebied, dat het prijs geeft verwoesten, om den vijand het vervolgen moeijelijk te maken, zooals de Russen in 1812 deden. Zie Operatiën.

Verzamelen.

Zie Evolutiën.

Verzamelplaats.

Zie Marsch.

Verzanden.

Lage landen, nabij rivieren gelegen, die veel zand medevoeren,

{==309==} {>>pagina-aanduiding<<}

V. als de rivieren buiten hare oevers treden en die landen overstroomen, waarbij dan de zware zanddeelen zinken en achterblijven.

Vest.

Op het laatst der 16de en in het begin der 17de eeuw droegen de soldaten onder den eigenlijken rok een naauwsluitend kleedingstuk, meestal insgelijks van laken, dat even lang als de rok en even als deze van lange panden voorzien, doch meestal van eene andere kleur was, bijv. wit of geel, als de rok blaauw of rood was. Dit kleedingstuk komt gewoonlijk onder den naam van kamizool voor; het was van mouwen voorzien, die echter alleen in den winter gedragen, in den zomer losgehaakt werden; de rok werd open, het vest daaronder toegehaakt gedragen. Toen de Franschen den bekenden frak hadden uitgevonden, verkortte men het kamizool, zoo dat het niet verder dan de heupen reikte en het kreeg nu den naam van vest. In het midden der 18de eeuw veranderde het eindelijk in een driekant stuk laken van eene andere kleur als de rok en dat aan de eene zijde aan het borststuk was aangenaaid, aan de andere zijde gehaakt of geknoopt werd. De frak werd nu op de borst gesloten gedragen, was echter van onderen uitgesneden en het stuk laken, dat deze opening bedekte, had meer of minder bedriegelijk en zeer zuinig den schijn van een werkelijk vest.

Vesting.

Eene versterkte plaats op het oorlogstooneel, dat met het daarvoor bepaalde aantal verdedigers gedurende eenigen tijd, zelfs tegen vijandelijke overmagt kan verdedigd worden. Aan eene volkomene vesting kan men onderscheiden: den hoofdwal, die gebastionneerd, getenailleerd of volgens het caponnièrestelsel ingerigt, de kern van de vesting vormt, dan de buitenwerken, de gedetacheerde forten of voorwerken, de geïsoleerde werken of forten, die buiten bereik van het geschutvuur vau den hoofdwal afzonderlijke punten verdedigen, welke voor de communicatie van de vesting met den omtrek bijzonder belangrijk zijn; eindelijk nog reduits of binnenwerken, citadellen, enz. Gewoonlijk omgeeft de hoofdwal gelijktijdig eene stad, hoewel dit geen volstrekt vereischte is. Naar hare ligging in het land verdeelt men de vestingen in grensvestingen, digt bij de grenzen en binnenvestingen, welke ver van de grenzen, in het binnenste des lands gelegen zijn. De gezamenlijke vestingen van een land vormen zijn vestingnet of vestingstelsel; de zamenstelling daarvan legt een groot gewigt in de schaal voor het verdedigingsvermogen van het land. Naar hun bijzonder doel voor de oorlogvoering kan men de vestingen onderscheiden in de zoodanige, die eene operatielijn van den vijand versperren, die hem moeijelijkheden moeten opleveren bij het voortrukken daarop. Zij moeten steeds aan groote terreinhindernissen liggen, gebergten of aanzienlijke rivieren, die de vijand slechts op eenige punten moet kunnen overtrekken, als zij werkelijk hindernissen moeten heeten; alle grensplaatsen kunnen meer of min hiertoe gerekend worden. Verder heeft men depôtplaatsen, waarin een leger zijne magazijnen van allerlei aard opstapelt, om daaruit gemakkelijk zijne behoeften te kunnen trekken; zij moeten op de waarschijnlijke operatielijnen van het leger liggen; elke vesting kan eens eene depôtplaats voor het actieve leger worden, onverschillig waar zij ook gelegen is; maar klaarblijkelijk is de waarschijnlijkheid, dat zij eens als depôtplaats zal moeten dienen voor de eene vesting grooter dan voor de andere, naarmate van hare ligging; men zal dus gene meer dan deze voor zulk een geval moeten inrigten. Tot de klasse der depôtplaatsen kan men ook de toevlugts-oorden rekenen, waarin bij eenen gelukkigen vijandelijken aanval de rijksarchieven, kleinodiën enz. gered worden. Centrale vestingen, die voornamelijk bestemd zijn om als steunpunten en spillen te dienen voor den grooten verdedigingsoorlog in het open veld; op elk waarschijnlijk oorlogstooneel heeft men slechts één zulke

{==310==} {>>pagina-aanduiding<<}

centrale vesting noodig; hier moet zij echter op het beslissende, strategische punt liggen of veeleer door hare grootte en haar belang eene beslissende aantrekkingskracht op den vijand uitoefenen. Door hare ligging moet zij het actieve leger, dat zich in hare nabijheid ophoudt, in de mogelijkheid stellen om het gevecht te ontwijken, als dit geen voordeel kan opleveren, zonder dat het den geheelen omtrek behoeft te ontruimen en moet zij gelijktijdig met waarschijnlijkheid zoodanige veranderingen in de operatiën van den vijand veroorzaken, als deze niet geheel bewegingloos wil blijven, dat het verdedigende leger in staat is met hoop op gunstig gevolg actief te handelen. Dit doel wordt het gemakkelijkst bereikt als de vesting op beide oevers van eene groote rivier of nog beter aan de zamenvloeijing van verschillende wateren ligt, waardoor het den aanvaller onmogelijk wordt het verdedigende leger geheel in te sluiten, zonder zijne magt in verschillende deelen te verdeelen, welke door groote terreinafscheidingen van elkander zijn gescheiden. De centrale vesting moet van hare zijde gemakkelijke overgangen over de rivier of de wateren, waaraan zij gelegen is, insluiten, opdat het verdedigende leger met zijne geheele magt, nu op den eenen, dan weder op den anderen oever zou kunnen overgaan; zij moet echter ook voor korten tijd dat leger kunnen opnemen en verplegen, wat slechts dan mogelijk is, als zij eene groote, belangrijke stad insluit of als zij met eenen kring van gedetacheerde forten omringd is, onder wier dekking eene vrij aanzienlijke armée kan legeren. De moeijelijkheden voor den aanvaller en de mogelijkheden voor den verdediger om offensief op te treden nemen toe, als hij niet slechts over één zulke vesting, maar over meerdere op weinig afstand, hoogstens twee dagmarschen van elkander gelegen, beschikken kan, welke ieder minstens eenen overgang over de wateren dekken, waaraan de verdediging verbonden is en waarop zij steunt. Slechts één dier vestingen behoeft dan eene groote stad met aanzienlijke magazijnen te zijn, de andere behoeven slechts afsluitingsplaatsen of ook slechts geïsoleerde forten te zijn. Daaruit volgt dan van zelf het gewigt van vestinggroepen voor de operatiën (zie Operatiën) van den verdediger, die het hem alleen mogelijk maken, de voordeelen der beweging te trekken, zonder dat hij daarom de landstreek behoeft te verlaten. Volgens hare bijzondere ligging, vooral aan of op bijzondere terreinpunten worden sommige vestingen wel eens bergvestingen, havenvestingen, enz. genoemd. Buitendien verdeelt men ze naarmate van haren omvang in vestingen van den eersten, tweeden rang, enz. Hoewel men hier geene bepaalde grenzen kan aangeven en deze benamingen dikwijls vrij willekeurig gebruikt werden, zoodat dikwijls eene vesting, die naar de gesteldheid en de sterkte harer werken als eene vesting van den eersten rang betiteld wordt, zulks volstrekt niet naar haren omvang is, zoo kan men toch ongeveer opgeven, dat eene vesting gewoonlijk van den eersten rang genoemd wordt, die minstens 12 fronten (zie Bastion) of eenen hoofdwal van minstens 6000 passen lengte heeft; eene vesting van den tweeden rang moet minstens 8 fronten of 4000 passen, eene vesting van den derden rang 6 fronten of 3000 passen hoofdwal hebben. Het nut der vestingen voor de verdediging is klaarblijkelijk; echter heeft men nog daarover getwist. Uit enkele geschiedkundige gebeurtenissen heeft men willen besluiten, dat zij meer schadelijk dan nuttig zijn. In den nieuweren tijd hebben vooral de spoedige val der vestingen in de Napoleontische oorlogen en de geringe wederstand biedende kracht, die zij uitoefenden aanleiding gegeven tot het stellen en het beantwoorden der vraag in bovengenoemden zin. Men had daarbij slechts uit het oog verloren, dat ieder tijdperk zijne eigene soort van vestingen en de eigene wijze om ze te gebruiken vereischt. Indien gewone vestingen bij de verbeterde en vermeerderde wegverbindingen en bij de vrijmaking der oorlogvoering uit de banden

{==311==} {>>pagina-aanduiding<<}

der overeenkomst, de grenzen niet meer zoo volkomen konden afsluiten, zoo volgt daaruit alleen, dat zij niet meer met dit doel kunnen aangelegd worden; indien kleine vestingen met 3000 à 5000 man bezetting, die in de vorige eenw legers van 50 à 100 000 man tegenhielden, geen beletsel meer waren voor legers van 200 000 man en meer, die gerustelijk een paar duizend man konden achterlaten om hen waar te nemen, dan volgt daaruit niet, dat aanzienlijke vestingen met 20 000 man en meer bezetting ook geen hinderpaal voor het vooruitrukken van den vijand zouden zijn.
De nieuwe tijd heeft groote vestingen noodig en legt ze aan; hij behoeft die groote vestingen niet te vreezen, omdat hij in het conscriptie- en reservestelsel middelen heeft, daarvoor bezettingen te verkrijgen, die in verhouding zijn met den omvang en omdat deze buitendien nog genoeg overlaten om de werking der vesting door uitvallen, ondernemingen tegen de verbindingslijn des vijands uit te strekken, als deze haar voorbij wilde gaan. In de vorige eeuw zouden daarentegen de aangeworven legers, bij hunne geringe sterkte niets voor het leger te velde hebben overgelaten, indien men daaruit groote bezettingen had willen trekken. Het is duidelijk, dat ook het verband tusschen de taktiek van den oorlog te velde met die van den vestingoorlog van grooten invloed op het nut der vestingen kan zijn. In de vorige eeuw werden de legers alleen voor den oorlog te velde gevormd en de linietaktiek van die tijden was lijnregt tegengesteld aan het gebruik voor de verdediging der vestingen. Ten gevolge van deze disharmonie werden bij de legers de vestingen slechts al te zeer als iets geheel afzonderlijks beschouwd en er kon naauwelijks spraak van zijn den veld- met den vestingoorlog te vereenigen. Ieder hunner volgde zijn eigen weg en het was steeds toevallig als zij met elkander in naauwer verband kwamen, terwijl tegenwoordig de zaken geheel anders gesteld zijn. Ten allen tijde zal het echter eene waarheid zijn, dat eene vesting, die den vijand niet op de eene of andere wijze dwingt haar aan te vallen, weinig of geene waarde heeft. Hoe meer nu de vijand hiertoe gedwongen wordt, door de waarde der vesting en van alles wat zij bevat, des te grooter invloed zal zij op den loop des oorlogs uitoefenen en deze kan nu daardoor vermeerderd worden, dat de vesting een aanzienlijk weerstandsvermogen bezit. In de nieuwere oorlogvoering is het voor den aanval van het grootste belang, de groote steden van het vijandelijke land te veroveren, waarmede hij niet alleen alle hier opgestapelde rijkdommen vermeestert, die hij door requisitiën nuttig voor zijn leger kan maken en die hij daarvoor naauwelijks ontberen kan, waardoor hij ook magt krijgt over de autoriteiten, die daar gevestigd zijn en mitsdien de mogelijkheid om het beheer der reeds doorgetrokken landstreken naar zijn zin te regelen. De groote steden verkrijgen dus eene groote aantrekkingskracht voor den vijand, waardoor van zelf voor den verdediger het belang volgt om ze te bezetten.

Vestingaffuit.

Zie Affuiten.

Vestingarrest.

Zie Straffen.

Vestingarsenaal.

Zie Arsenaal.

Vestingartillerie.

Zie Artillerie.

Vestingbatterij.

Zie Batterij.

Vestingbouw.

De uitvoering van alle werken en gebouwen, die naar een zeker plan eene bewoonde plaats tot eene vesting moeten maken.
Bronnen: G.A. van Kerkwijk. Handleiding tot de kennis van den vestingbouw voor de kadetten der genie en artillerie met atlas, Breda 1846. Merkes. Inleiding tot de beoefening van de vestingbouwkunde, Brussel 1825. Lehrbuch der Kriegsbaukunst zum Gebrauche K.K. Genie-Academie met atlas, Olmütz 1852. Von Hoyer.

{==312==} {>>pagina-aanduiding<<}

Lehrbuch der Kriegsbaukunst, Berlijn 1816. Mandar. De l'architecture des forteresses ou de l'art de fortifier les places, Parijs 1801.

Vestingoorlog.

Men kan in den uitgebreidsten zin vestingoorlog noemen, de oorlog die eensdeels op vestingen steunt, anderdeels deze steunpunten nutteloos tracht te maken, de oorlog die om vestingen gevoerd wordt. In dezen oorlog zal noodzakelijkerwijze de regtstreeksche aanval op enkele vestingen en de verdediging daarvan eene rol spelen en men verstaat daarom door vestingoorlog ook wel alleen den aanval en de verdediging van vestingen. Men kan eene vesting op verschillende wijzen vermeesteren. Deze wijzen zijn 1o. de blokkade of insluiting (cernering); de aanvaller legert zich in den omtrek der vesting en omgeeft haar uit zijne legerplaatsen met een goed geordend stelsel van voorposten, die hare gemeenschap met den omtrek geheel afsluiten. Is de vesting nu gebrekkig uitgerust, dan zal daar, dewijl de verdediger geen nieuwen voorraad verkrijgen kan, spoedig gebrek ontstaan, waardoor de bezetting gedwongen wordt in onderhandeling te treden. Is echter de vesting goed voorzien, behoorlijk met munitie uitgerust, zoo kan eene blokkade zeer vertraagd worden en hoe langer de vesting die kan uithouden, des te grooter wordt de waarschijnlijkheid, dat zij door hulp, welke van buiten komt opdagen, zal gered worden. Het aanrukkende leger kan den aanvaller uit zijne legerplaats verdrijven, hem dwingen zijne voorposten in te trekken en zoo doende de blokkade op te heffen. Hoe beter de vesting voorzien is, hoe langer zij het dus kan uithouden, des te meer moet de aanvaller er op bedacht zijn een ontzet te kunnen verhinderen; even als hij om de vesting een voorpostenstelsel gevormd en legerplaatsen betrokken heeft, moet hij ook in de rigting, van waar ontzet te verwachten is een korps opstellen, dat insgelijks voorposten uitzet. Zulk een korps wordt observatieleger genoemd; het is bestemd om de bewegingen van het ontzettingsleger gade te slaan en dat tegen te houden. Gedurende den tijd, dat het ontzettingsleger tegengehouden wordt, kan nu het insluitingsleger zijn doel bereiken en de vesting tot de overgave dwingen of het wint tijd om de blokkade rustig en met orde op te breken of terwijl een gedeelte daarvan voor de vesting blijft, kan het andere gedeelte zich heimelijk bij het observatieleger voegen om het ontzettingsleger te slaan. Is dit geschied, dan gaat het afgezondene gedeelte naar de vesting terug, die door het verijdelen van hare hoop tot ontzet nu waarschijnlijk meer geneigd zal zijn om te kapituleren. Is de partij van den verdediger buiten de vesting te zwak om regtstreeks een ontzet te beproeven, dan zal zij misschien toch kunnen beproeven, de ingesloten plaats van voorraad te voorzien, door met een detachement verrassend voor de legerplaatsen des aanvallers te verschijnen, hem te alarmeren, zijne aandacht op een punt terug te houden en op een ander punt een konvooi in de vesting te bezorgen. Even als dit van buiten af kan beproefd worden, zoo kunnen ook de verdedigers der vesting enkele uitvallen doen, de voorpostenketen des aanvallers doorbreken en op die wijze nieuwen voorraad uit de omstreken ophalen. Deze handelingen zoo van buiten als van binnen worden door eene onvolledige insluiting gemakkelijk gemaakt. Bij dezelfde magt van het insluitings-leger is de insluiting des te onvolmaakter, naarmate de omvang der vesting grooter is; de aanvaller kan dan op elk punt in een bepaald tijdsverloop des te minder troepen tegenover den uitval stellen. Indien de omtrek der vesting door belangrijke terreinhindernissen vooral rivieren, in verschillende gedeelten verdeeld is, dan wordt hierdoor de concentrering van de verschillende korpsen des aanvallers vertraagd en moeijelijker; de nitvallen hebben dan meer kans van te gelukken. Gedetacheerde werken, die eene vesting op eenen doelmatigen afstand van den hoofdwal omringen,

{==313==} {>>pagina-aanduiding<<}

bemoeijelijken de insluiting in twee opzigten, zij vergrooten namelijk den om vang en maken het voor den verdediger mogelijk, grootere troepenafdeelingen tot groote uitvallen gedekt te verzamelen, die dan toch reeds op vrij terrein zijn. Het gelukken van de blokkade zal altijd zeer twijfelachtig zijn, als de vesting volkomen uitgerust is. Men gaat er in dat geval ook slechts toe over, als men in den regel niet anders kan handelen, als de middelen des aanvallers niet toereikend zijn om een geregeld beleg of eenen stormenderhandschen aanval te beproeven; gewoonlijk heeft dan degene, die eene blokkade onderneemt, slechts een ontoereikend aantal troepen en kan dus die insluiting des te minder volkomen verrigten.
In vroeger tijden waren de blokkaden van goed versterkte plaatsen zeer veelvuldig; om het nadeel van een ontoereikend aantal troepen eenigzins te vergoeden, dekte de aanvaller zijne magt meestal door verschanste liniën. Hij omgaf de plaats met eene rij veldverschansingen, die tegen haar gekeerd waren, de zoogenaamde contravallatielijn terwijl deze weder door eenen grooteren kring, die naar het veld gekeerd was, de circumvallatielijn omgeven was; de contravallatielijuen moesten uitvallen, de circumvallattielijnen een opdagend ontzet tegenhouden. Deze liniën konden toen ter tijde beter dan nu gebezigd worden; door de geringe schootsverheid der wapenen kon men met de contravallatielijn, diensvolgens ook met de circumvallattielijn de vesting van zeer nabij naderen; de omvang dier lijnen werd dus niet al te groot; anderdeels waren de ligt te vervoeren aanvalsmiddelen, waarover de legers konden beschikken vrij onwerkzaam, zoodat reeds veldwerken van geringe profilen voor een opdagend ontzettingsleger, gewigtige hinderpalen opleverden. In later tijden hebben circumvallatielijnen weinig uitwerking gehad en zij zullen daarom ook in het vervolg wel zeer zeldzaam meer gebezigd worden. 2o. Het bombardement is eene verzwaring der blokkade; op enkele gunstig gelegen punten van de insluitingslijn worden houwitser-, mortier- en vuurpijlbatterijen opgerigt, waaruit men een levendig worpvuur tegen de werken of op de stad onderhoudt. In de vorige eeuw ging het voor barbaarsch door eene stad te bombarderen en dat was zoo, omdat toenmaals de oorlogen alleen als de zaak der vorsten werden aangezien. Tegenwoordig is de zaak geheel anders gesteld; ook heeft eene goed aangelegde vesting van later tijd zoo veel bomvrije plaatsen, dat een bombardement der werken zonder groote gevolgen zoude blijven, terwijl het bombardement der stad, schrik zal doen ontstaan onder de burgerij, die buitendien door de insluiting reeds met gebrek bedreigd is. Deze zal dus zoo veel in haar vermogen is, den bevelhebber en de bezetting tot de overgave zoeken over te halen. Gedetacheerde werken, die ver vóór den hoofdwal liggen, dwingen den aanvaller met zijne werken ver van de stad te blijven en maken dus een werkzaam bombardement zeer moeijelijk. 3o. De overvalling of de verrassing; de aanvaller nadert daarbij door eenen geforceerden marsch onverhoeds de vesting en tracht in afzonderlijke kolonnen bij verrassing daar binnen te dringen. hetzij met behulp van ladders (door beladdering), hetzij zonder deze op zwakke punten der werken of door slecht bewaakte bruggen en poorten. Verstandhouding met de inwoners kan daarbij het grootste voordeel opleveren en somtijds zelfs onontbeerlijk zijn. 4o. De gewelddadige aanval of de overrompeling is eene door eene korte maar krachtige kanonnade, waarmede ook een bombardement kan gepaard gaan, voorbereide bestorming. Men moet ook hierbij alle middelen bezigen, die in het algemeen tot het gelukken van eenen aanval medewerken; daartoe behooren vooral schijnaanvallen op verschillende gedeelten der vesting. Het artillerievuur dat op het hoofdaanvalspunt ontwikkeld wordt, moet zoo omvattend mogelijk zijn; het zal daarbij van de gedaante en de gesteldheid der werken afhangen, of

{==314==} {>>pagina-aanduiding<<}

men somtijds met enkele batterijen welligt eene bres kan schieten, waardoor later de stormkolonnen naar binnen dringen. Overigens trachten deze even als bij de verrassing de wallen met ladders te beklimmen of door de poorten binnen de stad te komen. Het gelukken eener bestorming vooronderstelt altijd eene slechte gesteldheid der werken of geringe geestkracht der bezetting of beiden gelijktijdig. 5o. De belegering of de geregelde aanval; deze wordt gebezigd als de goede toestand der werken, de sterkte en de waakzaamheid der bezetting, eene voldoende uitrusting, het niet vergunnen eene der genoemde aanvalswijzen met eenige hoop van te slagen, aan te wenden en men de vesting toch nemen moet, terwijl men haar zoo spoedig mogelijk in zijne magt moet trachten te bekomen. Het hoofddenkbeeld der belegering is op één punt eene opening, bres genoemd, in de vijandelijke wallen daar te stellen, of zich op een gelijksoortige wijze van eenen ingang meester te maken, door welke men dan de vesting bestormt. Om evenwel de bres of den ingang te verkrijgen, moet men de vesting naderen en de verdediger wendt alzoo zijne pogingen aan, zoowel om de nadering als het daarstellen der bres te beletten; daarom moet eensdeels de nadering van den aanvaller zoo veel mogelijk gedekt plaats hebben, anderdeels voet voor voet door het gevecht en zoo mogelijk door de vernieling der vijandelijke verdedigingsmiddelen voorbereid worden. Deze zaken zijn altijd bij belegeringen in aanmerking gekomen, de wijze echter waarop de nadering, de dekking en het daarstellen der bres plaats had, zijn volgens de gedaante der werken en der wapens en volgens de algemeene denkbeelden over oorlogvoering in verschillende tijdperken ook zeer verschillend. Toen ongeveer 3 eeuwen vóór onze jaartelling de belegeringskunst der Grieken geheel ontwikkeld was, bedienden deze zich bij voorkeur van de wandeltorens, stormtorens of helepolen om den toegang tot de vijandelijke muren te overweldigen. Deze torens werden, nadat zij buiten het bereik der vijandelijke werptuigen vervaardigd waren, door menschen of dieren met toepassing van mechanische middelen, langzaam naar de muren voortbewogen; de voortbewegende krachten waren, hetzij in de benedenste verdieping van den toren zelf of door bijzondere beweegbare houten huizen, gedekt. De stormtorens hadden een grooter of kleiner aantal verdiepingen en waren sterk bezet met werptuigen en schutters, dus te gelijkertijd wandelende batterijen, die bestemd waren de verdedigers van de muren te verdrijven; gewoonlijk bezigde men onderscheidene stormtorens, die op één front, naast elkander voortgestuwd werden; één daarvan muntte door bijzondere grootte en hoogte uit en was de eigenlijke aanvalstoren, terwijl de andere alleen als batterijen-dienden. Was nu de hoofdtoren de muren zoo nabij gekomen, dat men alles wat zich daarop en daarachter bevond, goed overzien en werkzaam beschieten kon, dan werd daaruit, hetzij eene ophaalbrug (stormbrug) op den vijandelijken muur nedergelaten, over welke de bezetting van den toren tot den storm overging, die dus de plaats van de bres verving of met den stormram of bok, die door menschen en werktuigen in de onderste verdieping van den toren bewogen werd, eene bres in den muur gelegd. Men bediende zich ook nog van andere middelen, trachtte bijv. eenen mijngang onder den vijandelijken in muur door, een onderaardsche toegang in de stad daar te stellen, of ook door de aarde onder den muur weg te graven en deze met houten blokken te steunen, welke blokken later verbrand werden, zoodoende de muren te doen invallen en op die wijze binnen de stad te dringen. - De Romeinen, in den bloei der republiek, hadden even als het overige, ook voor belegeringen eene vaste leerwijze, waarvan zij niet ligtelijk afweken; buiten het bereik der vijandelijke projectilen, begonnen zij den bouw van eenen aanvalsdam (agger) uit hout en

{==315==} {>>pagina-aanduiding<<}

aarde achter dekkende schermen arbeidende, zetten zij dien dam zoo ver voort, tot dat hij tegen de vijandelijke muren gebragt was; andere arbeiders eveneens door schermen gedekt, welke van achteren af volgden, verhoogden den dam gestadig, totdat deze even hoog als de muren was; op het bovenvlak drong dan de stormkolonne vooruit, om de muren te nemen. Ten einde den vijand te beletten, den arbeid krachtig te storen of te vertragen, werd deze aan weerszijden door wandeltorens ondersteund of op geschikte punten werden vaste torens gebouwd, welke even als de beweegbare met werptuigen en schutters bewapend, tot batterijen tegen de vijandelijke verdedigingsmiddelen ingerigt waren. Aan weerszijden van den dam, tusschen dezen en de torens, ook wel rondom deze laatsten, stonden gestadig manschappen, bestemd om uitvallen des vijands af te weren; deze manschappen stonden achter beweegbare houten schermen, die zij voor zich uit konden duwen. Van alle troepenopstellingen des belegeraars gingen achterwaarts, tot buiten het bereik der vijandelijke werptuigen, loopgangen; dit waren ligte houten huisjes, met vlechtwerk bekleed en van boven daarmede bedekt, die op raderen of rollen beweegbaar waren en eene bedekte gemeenschap tusschen de legerplaats van den aanvaller en zijne vooruitgeschovene stellingen vormden, zoo als hier boven reeds opgemerkt is, waren die legerplaatsen dikwijls tusschen contravallatie- en circumvallatielijnen bevat.
De verschillende wijzen van belegering van de Ouden bleven ook in de hoofdzaken in de middeleeuwen dezelfde; enkele gevallen maakten nieuwe middelen noodig; zoo als bij voorbeeld het gebruik van grachten vóór de muren, waardoor de helepolen, de stormrammen en de stormbruggen, deze niet volkomen konden naderen, zoodat de grachten op sommige plaatsen eerst moesten gedempt worden; ook kreeg de belegeringskunst naarmate van de meerdere of mindere beschaving der oorlogvoerende volkeren eene meerdere of mindere volmaking. De verdediging tegen dezen aanval bestond in het doen van menigvuldige uitvallen, waarbij de belegerden trachtten den reeds volbragten belegeringsarbeid te vernielen, hetgeen, daar deze meestal uit houtwerk vervaardigd was, gewoonlijk door brandstichting geschiedde; de belegerde legde mijngalerijen aan, gedeeltelijk om die des aanvallers te ontmoeten en hare verdere voortzetting door rook en vuur tegen te houden, gedeeltelijk onder den aanvalsdam, opdat deze, den steun der onderliggende vaste aarde missende, zoude inzakken en niet zoo spoedig tot de vereischte hoogte zoude kunnen gebragt worden. Buitendien bezigde de belegerde al zijne schietwapens, om de troepen en de arbeiders van den aanvaller, die zich ongedekt vertoonden, te bestoken, hetgeen vooral dan met eenen goeden uislag kon geschieden, als de aanvaller tot de bestorming overging en zich volgens de algemeene wet met het oog op de werking, die hij wilde voortbrengen, ook zelfs moest blootstellen. Achter het punt, waar de belegeraar dreigde eene bres daar te stellen werden steeds afsnijdingen gemaakt, die eene nieuwe verdedigingslijn vormden.
Bij de invoering der vuurwapens van grooter kaliber, moesten de belegerings- en verdedigingskunst eene andere gedaante aannemen. Houten torens, houten werktuigen in het algemeen kon de aanvaller niet goed meer gebruiken, omdat zij door het geschut des verdedigers te gemakkelijk konden vernield worden; buitendien waren de vuurmonden zoo zwaar, dat het voor den aanvaller onmogelijk was ze op bewegelijke batterijen allengs digter bij de wallen en torens des verdedigers te brengen. De aanvaller verving nu het hout als bouwstof door aarde en de beweegbare batterijen door vaste. In de 16de eeuw werd op 300 à 400 passen afstands, tegenover het uitgekozen aanvalsfront eene groote aarden batterij met ééne frontlijn en twee flanken opgeworpen; de vuurmonden op de frontlijn moesten in de muren der vesting midden tusschen twee torens of bastions, welke langzamerhand de torens vervingen,

{==316==} {>>pagina-aanduiding<<}

bres schieten; de vuurmonden op de flanken daarentegen, moesten het vuur der torens of bastions beantwoorden en dit, zoo mogelijk tot zwijgen brengen. Daar de vestingen, in dien tijd meestal zeer hooge, ver in het veld zigtbare muren hadden, kon men deze ook op grooten afstand vernielen; terwijl het anderdeels weder doelmatig was, de batterijen niet te ver van de muren te plaatsen omdat, hoe nader men kwam, de waarschijnlijkheid des te grooter werd, dat de verdediger over de batterij heen zoude vuren. Somtijds gelukte het nu uit zulk een batterij spoedig eene bres in den vijandelijken wal daar te stellen en de bestorming konde dan dadelijk volgen. In plaats van bres te schieten, gebruikte men van het laatste der 15de eeuw af aan ook mijnen, niet meer zoo als vroeger, om eenen regtstreekschen weg naar de vesting te openen, of om den grond onder de muren weg te graven. maar om deze uitgraving met buskruid te vullen, dit te ontsteken en zoodoende bij de ontbranding den muur over eene aanzienlijke uitgestrektheid te vernielen. Krachtige verdedigers dwongen reeds, bij de eenvoudige gedaante, welke de vestingen in het begin der 16de eeuw nog meestal hadden, den aanvaller zijne handelingen meer zamengesteld en volledig te maken; dit moest van zelve geschieden toen de vestingbewoners, vooral sedert den 80-jarigen oorlog, den hoofdwal door buitenwerken begonnen te dekken, die gedeeltelijk den belegeraar verhinderden in dezen reeds op grooten afstand bres te leggen, gedeeltelijk den verdediger in de mogelijkheid stelden, zijn vuur te vermenigvuldigen en een bestrijkend vuur op het voorliggend terrein te brengen. De verbeterde aanvalswijze bevatte het gebruik van meerdere belegeringsbatterijen in plaats van eene enkele, het gebruik der loopgraven en de keuze van een ander punt om bres te leggen. Door het meer algemeen gebruik van het ravelijn, dat de courtine dekte en belette op grooten afstand daarin bres te leggen en door de vergrooting der bastions, die steeds grooter gewigt in de versterkingskunst kregen, ging men van het oude stelsel af en kwam op het denkbeeld in het bastion zelf bres te leggen. Spoedig moest men nu om hiertoe te geraken veel digter bij de vesting komen dan vroeger; ten anderen kon men dit bij de vermeerderde verdedigingsmiddelen der vestingen, vooral wat de uitrusting aan geschut betreft, niet meer in den eersten aanloop doen; men moest met de eerste batterijen 400, 500, 600 passen van de vijandelijke werken verwijderd blijven. Men besloot diensvolgens uit deze eerste batterijen alleen de verdedigingsmiddelen des vijands zoo veel mogelijk te vernielen en dan eerst digt bij den wal nieuwe batterijen aan te leggen, om bres te schieten. De eerste batterijen werden gedeeltelijk regt tegenover de vijandelijke werken aangelegd, gedeeltelijk in het verlengde daarvan om ze te enfileren; deze laatste batterijen wierp men somtijds zeer hoog boven den beganen grond op, om zoo veel mogelijk in de vijandelijke werken te kunnen zien. Gelijktijdig met de eerste batterijen legde men loopgraven aan in den vorm van ingravingen, die even als de loopgraven van de Grieken en Romeinen uit de batterijen tot buiten de uitwerking van het vuur naar achteren voerden, waardoor men eene gedekte communicatie tusschen die batterijen en de achterstaande troepen verkreeg. Opdat zij dit doel werkelijk zouden vervullen, werden deze wegen of approches niet regt op de vijandelijke werken aangelegd, daar deze ze alsdan zoude hebben kunnen enfileren, maar zij werden zigzagsgewijze gemaakt; aan de hoeken, welke twee enkele regte lijnen van zulk eene approche met elkander maakten, legde men dan nog dikwijls gesloten werken (redoutes) aan, die met infanterie of eenig ligt geschut bezet, den aanvaller tegen de uitvallen des verdedigers moesten beschermen, ook de batterijen werden om dezelfde reden geheel gesloten aangelegd. Naar elke der batterijen had men eene afzonderlijke approche; hadden nu de batterijen hun doel

{==317==} {>>pagina-aanduiding<<}

bereikt, dan werd voor elke batterij eene andere meer vooruitgeschovene aangelegd, de approche werd tot daar verlengd en het vuur tegen de vijandelijke werken voortgezet.
Toen na den 30-jarigen oorlog de steden hunne zelfstandigheid verloren hadden, toen met de hoe langer hoe onbepaalder monarchiën de staande legers ontstonden, de burgers geheel uitgesloten werden van den wapenhandel en zelfs niet meer tot verdediging hunner eigene bezittingen mogten of wilden deelnemen, verloor de actieve verdediging der vestingen veel aan kracht. De verdediging werd nu uitsluitend overgelaten aan zwakke garnizoenen, die hunne kracht niet in uitvallen mogten versnipperen, maar zoo spaarzaam mogelijk moesten gebruiken. Hierbij moet nog gevoegd worden, dat juist omstreeks datzelfde tijdperk het vuurgevecht bijna de alleenheerschappij kreeg en dat men het steeds minder noodig en doelmatig achtte om den vijand te lijf te gaan. Onder zulke omstandigheden, bij de dubbel vereischte kracht der uitvallen, rekenden het eerst de Zweden het overtollig hunne approches door gesloten werken te dekken en vonden zij het voldoende, de verschillende approches, ter plaatse waar de batterijen gelegen waren, met eene loopgraaf onderling te verbinden. Deze loopgraaf, ongeveer evenwijdig liggende met de aan te vullen werken, werd daarom parallel genoemd. Hierin werd nu de loopgraafwacht opgesteld, manschappen bestemd om de batterijen en de belegeringswerken te bewaken; zij sloeg van daar door haar vuur de zwakke uitvallen der belegerden op de batterijen terug; werden nu batterijen digter bij de vesting aangelegd, dan werden aldaar de approches op dezelfde wijze met eene parallel verbonden, die dan ter onderscheiding van de eerste, de tweede genoemd werd. De verdediger van de uitvallen teruggebragt tot het bijna uitsluitend gebruik van passieve hindernissen en van zijn vuur, hechtte hoe langer hoe meer waarde aan de buitenwerken, aan de sterkte der gracht en aan het passieve verdedigingsvermogen van den bedekten weg, die vroeger enkel en alleen tot verzamelplaats voor uitvallen diende. De aanvaller werd dus, hoe nader hij bij de vesting kwam, tot grootere inspanningen gedwongen, omdat het vuur van den verdediger steeds van meer gewigt werd en het voor hem dus ook zeer gewigtig werd zich met alle mogelijke middelen tegen dat vuur te dekken. Dit gaf aanleiding tot het gebruik van de volle sappe (Zie Sappe) in hare verschillende vormen. Voegt men nu hierbij de latere ontdekkingen van de artillerie zoo als het ricochetschot en de volmaking van het worpvuur, dan heeft men de gronden bijeen, waarop Vauban op het einde der 17de eeuw zijn belegeringsstelsel bouwde. Dit stelsel, hoewel hier en daar eenigzins gewijzigd, geldt nog tegenwoordig als normaal en moet ten minste bij elken redetwist over in te voeren verbeteringen en veranderingen als grondslag aangenomen worden. De regelen, door Vauban voorgeschreven, kunnen op de volgende wijze kortelijk zamengevat worden. Indien de belegering van eene vesting besloten is, dan moet zij eerst ingesloten, berend worden, om haar van alle gemeenschap met den omtrek af te stuiten; dit geschiedt door de voorhoede van het belegeringskorps of het belegeringsleger, dat in zijne stelling den naam van berenningskorps aanneemt. De afzonderlijke posten van het berenningskorps gebruiken het terrein op allerlei wijzen en verschansen zich zoo mogelijk, om zich tegen uitvallen te dekken. De berenning is een algemeene en alles omvattende maatregel, zij moet tegen alle punten van den omtrek der vesting werkzaam zijn, maar slechts defensief; de eigenlijke offensieve kracht van het belegeringsleger moet daarentegen slechts op één punt der vesting gerigt zijn, op welk punt men den ingang wil verkrijgen. Men zoekt een front (zie Bastion) van de vesting daartoe uit, hetwelk aanvalsfront genoemd wordt; in het algemeen moet dit

{==318==} {>>pagina-aanduiding<<}

zoodanig gekozen worden, dan men aldaar van den beginne af aan, het grootst mogelijke overwigt op den vijand hebbe. Daarbij komt echter ook nog in aanmerking, dat de gesteldheid van het terrein voor dit front zoodanig moet zijn, dat men zijne batterijen en loopgraven ongehinderd kan aanleggen. Al verder moet men er op bedacht zijn, dat ingeval een ontzet het opbreken van het beleg noodzakelijk maakt, men eenen vrijen terugtogt onder gunstige omstandigheden moet open houden of dat men dat opbreken zoo lang mogelijk kan uitstellen. In den regel wordt de keuze van het aanvalsfront reeds vóór de berenning, naar de algemeene omstandigheden en naar de voorhanden kaarten en plans bepaald; eene verkenning na de berenning zal op de eens gevestigde keuze slechts eenen zeer beperkten invloed kunnen uitoefenen, en dient meer daartoe, om de handelwijze nader te bepalen, welke men tegen het uitgezochte front zal volgen. Met de hoofdmagt van het belegeringsleger, dat achter het berenningskorps in kampen of kantonnementen gelegerd wordt, komt nu ook het belegeringsmaterieel aan. Zoo digt mogelijk bij het uitgezochte aanvalsfront, maar toch geheel buiten bereik van het vuur des verdedigers en door hunne ligging zooveel, mogelijk tegen zijn gezigt en zijne verrassende uitvallen gedekt, worden de parken en depôts der artillerie en genie daargesteld. De artillerie maakt parken van hare vuurmonden en voertuigen, stelt buskruidmagazijnen en laboratoriumloodsen voor de vuurwerkers daar; de genie maakt depôts van gereedschappen, wier aangevoerde voorraad door requisitiën in den omtrek aangevuld wordt en depôts van materialen daarstellen, welke laatsten grootendeels eerst op de plaats zelven aangevoerd en gemaakt moeten worden, zoo als schanskorven, rolkorven, fascinen, horden, hout voor den mijnbouw, enz. De werkzaamheden aldaar worden onder opzigt der genie door arbeiders van de andere wapens of door gerequireerde landlieden volbragt. De artillerie, die zelf den batterijbouw moet volvoeren, zal in den regel daarvoor een afzonderlijk depôt van materialen daarstellen. Volgens den strengen regel mag eerst met het daarstellen der belegeringswerken een aanvang gemaakt worden, als al het materiaal, dat volgens een gemaakt bestek noodig is tot het volbrengen der belegeringswerken gereed is. In eenen bepaalden nacht wordt dan de bouw der eerste parallel, der bij haar aan te leggen batterijen en der gemeenschapsgangen begonnen. De eerste parallel moet regts en links zoo ver uitgebreid worden, dat uit haar alle facen en flanken van het aanvalsfront ook die der courtine kunnen geënfileerd worden. In den regel moet de eerste parallel buiten kartetschotsafstand van den verdediger geopend worden, dus op 700 à 800 pas van den bedekten weg; slechts bij eene zeer onachtzame bezetting, of bij bijzonder gunstige gesteldheid van het weder of van het terrein, kan men haar digter bij de vesting aanleggen. De uiteinden of vleugels der eerste parallel worden, hetzij aan terreinvoorwerpen aangeleund of zoo deze niet voorhanden zijn, door vierhoekige redouten met twee stompe en twee spitse hoeken (flankredouten) gedekt. De batterijen der eerste parallel zijn ricochetbatterijen in de verlenging van de facen van het aanvalsfront en van de collaterale fronten, om de verdedigingsmiddelen daarop te vernielen; op daartoe gunstige plaatsen worden ook enfileerbatterijen en mortierbatterijen aangelegd. De eerste parallel wordt zoowel als de gemeenschapsgangen met de opene sappe (zie Sappe) gemaakt; dikwijls biedt het terrein de gelegenheid aan om de gemeenschapsgangen, door holle wegen, enz. te voeren, waardoor die arbeid uitgespaard wordt. Al deze werkzaamheden aan de eerste parallel, aan de eerste batterijen en de achterwaartsche gemeenschapsgangen noemt men het openen der loopgraven en men rekent van den nacht, waarin dit plaats heeft gehad, het begin van het eigenlijke beleg af. Zoodra de eerste parallel vol-
{==319==} {>>pagina-aanduiding<<}
tooid is, verkrijgt zij eene vaste bezetting, die dagelijks afgelost wordt, de loopgravenwacht, die bij het verder voortzetten der belegering ook de verder vooruitliggende belegeringswerken bezet. Deze loopgravenwacht moet 3/4 van de sterkte der geheele bezetting bedragen. Men voegt er gewoonlijk kavallerie bij, die achter de vleugels der parallel, achter epaulementen (zie Epaulement) wordt opgesteld. De loopgravenwacht moet de loopgraven tegen uitvallen des belegeraars beveiligen. Zoodra de batterijen van de eerste parallel voltooid zijn, worden zij gewapend, dat is van de vuurmonden en de noodige munitie voor zeker tijdsbestek voorzien; daarop worden zij gelijktijdig ontmaskerd, dat is de aarde welke men nog in de buitenopening der embrasuren heeft laten staan wordt er uitgestooten en het vuur begint. Dit moet nu zoo lang onafgebroken voortgezet worden, tot dat een merkbare indruk op den verdediger is te weeg gebragt, totdat een aantal vestingbatterijen haar vuur staken of ten minste zeer verflaauwen. Dan gaat de aanvaller tot den aanleg der tweede parallel. over; deze wordt ongeveer evenwijdig met de eerste en 400 à 500 pas van den bedekten weg aangelegd; zij wordt des nachts met de vliegende sappe uitgegraven; gelijktijdig met haar worden de loopgraven, die haar met de eerste parallel verbinden, daargesteld; deze worden zigzagvormig aangelegd en de enkele gangen zoodanig, dat hunne verlenging minstens 25 pas voorbij de uitspringende hoeken van het glacis valt, opdat zij daaruit niet geënfileerd zouden kunnen worden. Elke gang schiet ook voorbij den volgenden met een haak of crochet van 15 à 25 pas lengte heen. Gewoonlijk worden tusschen de 1e en 2e parallel drie approches aangelegd en wel op de kapitalen van het ravelijn en de beide bastions van het aanvalsfront. Ook die approches worden met de vliegende sappe gemaakt; in de tweede parallel worden demonteerbatterijen aangelegd, welker vuur gerigt wordt tegen de facen en embrasuren der werken van het front van aanval en der nevenfronten. Het doel dezer batterijen is hoofdzakelijk om het vijandelijk geschut te vernielen. Men legt ze bij voorkeur zoodanig, dat de te demonteren stukken door twee batterijen in eene schuinsche rigting beschoten worden, zoodat de kogels elkander in de vijandelijke embrasuren kruisen. De batterijen der 1e parallel zetten hun vuur voort uit hunne oude stellingen of worden naar de 2e parallel verlegd, indien ze op te grooten afstand liggen of door de demonteerbatterijen gemaskeerd worden. Het vuur van de vereenigde batterijen der 1e en 2e parallel moet nu al het directe geschutvuur op alle facen van het aanvalsfront en van de nevenfronten geheel tot zwijgen brengen, zoodat men van nu af, tot dat bij verder voortrukken de flanken der aangevallen bastions in werking treden, men alleen het vijandelijke geweervuur en het worpvuur te verduren heeft, welk laatste intusschen op het einde der 17de eeuw nog zeer onvolmaakt en dus weinig te vreezen was. Indien het genoemde doel bereikt is, gaat men over tot den aanleg der halve parallellen en hunner gemeenschapsgangen, met de 2e parallel. Deze parallellen worden aan de grenzen van het vijandelijke geweervuur, dus 250 à 300 pas van den bedekten weg aangelegd; zij kunnen dus even als hare gemeenschapsgangen met de 2e parallel met de vliegende sappe daargesteld worden. Zoo als haar naam aanduidt, zijn het geene volkomen parallellen, maar slechts stukken parallel aan weerszijden van de approches tot in het verlengde der facen. Daarin worden nu in zoover de voorraad veroorlooft, mortierbatterijen aangelegd. Van de halve parallellen komt de aanvaller nu onder het werkzame geweervuur; alle volgende loopgraven worden dus in den regel met de volle sappe, in bijzonder gunstige omstandigheden met de halve volle sappe daargesteld. Uit de halve parallellen gaat men nu met de volle sappe met nieuwe zigzags vooruit; deze worden hoe langer hoe korter en steeds onder scherper hoeken. Is men nu met

{==320==} {>>pagina-aanduiding<<}

de approches tot aan den voet van het glacis gekomen, dan verbindt men ze door de derde parallel; ook in deze parallel, die even als de gemeenschapsgangen tot haar met de volle sappe wordt daargesteld, legt men mortierbatterijen aan. Van hier gaat men met nieuwe approches op de kapitalen van alle werken van het aanvalsfront, benevens op de kapitalen van de inspringende wapenplaatsen van den bedekten weg vooruit. Het spreekt van zelf dat dit eveneens met de volle sappe geschiedt, maar men kan deze approches niet meer met zigzags maken, zoo als tot nu toe geschied was, omdat zij te klein zouden worden, maar men moet de slangsgewijze sappen, enz. gebruiken, zelfs als de vijand goed opgesteld worpgeschut in den bedekten weg heeft, kan men gedwongen zijn de geblindeerde sappe te bezigen. Wanneer men met die approches ongeveer tot op de helft van het glacis genaderd is, dan maakt men regt tegenover de uitspringende hoeken van den bedekten weg over de bastions en het ravelijn zijtakken, die loodregt op de verlengde facen van den bedekten weg staan; men verhoogt deze takken door rijen schanskorven tot zoo ver, dat daarachter opgestelde infanteristen de facen van den bedekten weg kunnen overzien en in de lengte bestrijken, om de verdedigers daaruit te verdrijven. Deze verhoogde takken worden loopgraafkatten (cavaliers de tranchée) genoemd. Onder de bescherming van haar vuur worden de verschillende approches tot op 5 à 6 ellen van de kruin des bedekten wegs voortgezet en daarna tot de bekrooning van den bedekten weg overgegaan. De bekrooning met de volle sappe uitgevoerd, is eigenlijk eene vierde parallel en dient als grondslag voor de laatste aanvalsoperatiën. Daarin worden de laatste batterijen, de bres- en contra-batterijen aangelegd. De bresbatterijen worden gelegd tegenover de punten, waar men bres wil schieten; men gebruikt er minstens twee, eene tegen de bastionsface van het aanvalsfront en eene tegen de ravelijnsface, welke het digtst bij de bastionsface ligt. De bresbatterijen liggen altijd tegenover de deelen die het digtst bij de saillant van het aangevallen werk leggen. Zij worden met stukken van het grootste kaliber bewapend en vernielen de bekleedingsmuren der escarpe op eene breedte van minstens 20 el, zoodat de daardoor tegengehouden aarde instort en de gezamenlijke puinhoopen eene begaanbare bres vormen. De contrabatterijen worden tegenover de flanken van het aanvalsfront aangelegd en hebben ten doel de vijandelijke vuurmonden, welke hier nog niet tot zwijgen gebragt zijn, te demonteren. Indien de bres- en contrabatterijen voltooid en in werking zijn, begint de aanvaller de descente of afdaling in den gracht, dat is eene hellende gallerij onderaardsch, geblindeerd of geheel open. De ingang daarvan bevindt zich in de bekrooning en de uitgang bij eene drooge gracht op den bodem, bij eene natte boven den waterspiegel tegenover de bres. Zoo het mogelijk is wordt nog eer de bres voltooid is, de bouw van eenen geblindeerden grachtsovergang begonnen, regelregt op de bres. Bij drooge grachten geschiedt dit door middel van de volle sappe, die enkel of dubbel is, naarmate men aan eene of wel aan twee zijden aan het vijandelijke vuur is blootgesteld. Bij natte grachten wordt een fascinendam gemaakt, waartoe de fascinen door de nederdaling worden aangebragt en die van eene borstwering van schanskorven en zandzakken, enz. voorzien wordt, of de overgang geschiedt door middel van vlotten, waartoe de bouwstoffen insgelijks door de afdaling worden aangebragt. Wanneer de grachtsovergang den voet der bres nadert, dan worden de voorbereidende maatregelen voor de bekrooning genomen; in den nacht worden sappeurs naar de bres gezonden, om deze op te ruimen en zoo mogelijk meer beklimbaar te maken, dan het vuur der bresbatterij kon doen; de troepen tot de bestorming bestemd worden in de bekrooning, in de parallellen en approches vereenigd, in verschillende kolonnen

{==321==} {>>pagina-aanduiding<<}

ééne voor elke bres ingedeeld, terwijl weder iedere kolonne uit eene spits en eene reserve bestaat. Op een te voren bepaald sein begint dan de bestorming; de kolonnen onmiddelijk door arbeiders gevolgd, rukken door de afdaling en den grachtsovergang vooruit, beklimmen de bres, werpen de verdedigers met de bajonet overhoop en vormen op de kruin der bres, logementen, door middel van schanskorven, die door de arbeiders geplaatst en gevuld worden. Uit deze logementen kan dan de aanval op reduits of afsnijdingen gedaan worden, welke zich in de bastions of ravelijnen mogten bevinden. Dit is de gang van den geregelden aanval volgens Vauban; de wezenlijk erkende afwijkingen daarvan bestaan daarin: 1o. dat men zich met een kleiner aantal parallellen tevreden stelt, omdat de toestand van de bezetting en van de vesting het mogelijk maakt, de eerste digter bij de vesting aan te leggen, dan gewoonlijk aangenomen wordt; 2o. dat men sommige werkzaamheden, die in den regel met de volle sappe moeten daargesteld worden, met de vliegende uitvoert; dit geval doet zich bij voorbeeld voor, als men het na voleinding der derde parallel voor mogelijk houdt, den bedekten weg, in plaats van door den geregelden aanval, door bestorming te vermeesteren. Men kan dan dadelijk met de vliegende sappe het glacis bekroonen en de gemeenschapsgangen van daar naar de derde parallel aanleggen; 3o. dat men, als de verdediger een mijnstelsel bezit, van de derde parallel af insgelijks mijngalerijen moet openen (zie Mijnen), waaruit dan een mijnoorlog ontstaat; 4o. dat men de bres in plaats van door geschutvuur door mijnen daarstelt.
De verdediging tegen dezen aanval bestaat vooreerst in uitvallen. Hoe verder de vijand nog met zijne belegeringswerkzaamheden verwijderd is, met des te grooter troepenafdeelingen kunnen zij ondernomen worden; hoe nader hij komt, des te meer is de verdediger beperkt in de ontwikkeling uit zijne werken. Men onderscheidt daarom de groote en kleine uitvallen. De eerste met verscheidene bataillons, waarbij ook kavallerie en artillerie kan gevoegd worden, hebben plaats vóór de opening der loopgraven, tegelijkertijd daarmede of zeer kort daarna. Hun doel is de vernieling der vijandelijke parken en depôts, de verhindering van den aanleg der eerste parallel met hare batterijen of hare vernieling, indien zij reeds aangelegd is. Om na de voltooijing zijner parallel, gemakkelijk de uitvallen te kunnen afweren, voorziet de belegeraar haar van uitvalstrappen (zie Uitvalstrappen). De kleinere uitvallen hebben vooral ten doel, om het voortzetten der approches met de volle sappe in de laatste tijdperken der belegering te vertragen, stukken daarvan of ingangen tot aanvalsmijnen te vernielen, vuurmonden in de batterijen te vernagelen; zij worden door kleine detachementen van 20 à 50 man, met eenige arbeiders, volvoerd. Bij de zwakke bezetting der vestingen in de vorige eeuw, was de verdediger in het gebruik der groote uitvallen zeer beperkt; hij behielp zich met de kleine en rekende overigens op zijn vuur. Intusschen kan het geschutvuur alleen in het eerste en het laatste tijdperk van de verdediging eene aanzienlijke rol spelen. Daar de vestingen meestal eenen kleinen omvang en hare fronten diensvolgens eene kleine uitgebreidheid hadden, zoo werd het voor den aanvaller gemakkelijk, ze met zijne parallellen geheel te omvatten en daar de vestingen in den regel zeer zwak met geschut bewapend waren, was het voor den aanvaller gemakkelijk tegen het aanvalsfront een betrekkelijk overmagtig aantal vuurmonden op te stellen. Van daar de aangenomene stelling, dat de verdediger met zijn artillerievuur alléén, den aanleg der eerste parallel met hare batterijen trachtte te beletten, zoodra echter de laatsten in werking waren getreden zijne stukken terugtrok, om ze niet nutteloos en voorbarig bloot te stellen, dat hij verder op een gunstig oogenblik wachtte, zoo als bij voorbeeld als door den aanleg der tweede parallel de batterijen der eerste tijdelijk gemaskeerd waren, om met

{==322==} {>>pagina-aanduiding<<}

vrucht op te treden, dat hij verder trachtte voor de laatste oogenblikken der verdediging eenige vuurmonden te besparen, om daarmede uit de flanken tegen de batterijen en de laatste werkzaamheden van den aanvaller krachtig op te treden. Behalve de hier opgenoemde tijdperken van werkzaamheid, die door den regel aangegeven waren en die ook, als men dien regel volgde, beslissende voordeelen voor de verdediging opleverden, trachtte de artillerie van den belegerde zich ook nog op andere wijzen nuttig te maken; zij stelde geblindeerde geschutstellingen daar op de facen der bastions en der ravelijnen, waarin zij het concentrische vuur des aanvallers niet behoefde te vreezen en van waar zij dan ook, na de opening van 's vijands vuur, werkzaam kon blijven; verder verscheen zij somtijds met eenige stukken in de contre-approches. Hierdoor verstaat men sappen, welke de belegerde uit den bedekten weg opende, om daaruit de zigzags van de aanvalswerken, wier verlenging niet ver genoeg voorbij de uitspringende hoeken van den bedekten weg liepen te enfileren; in deze contre-approches werden meestal slechts scherpschutters, somtijds evenwel ook eenige ligte vuurmonden opgesteld. Men kon het geweervuur van den bedekten weg en van den hoofdwal alleen tegen enkele manschappen van den aanvaller, sappeurs of infanteristen, rigten, die zich hier en daar ongedekt in de loopgraven vertoonden; buitendien werd het toegepast, zoodra de aanvaller den geregelden aanval opgaf en tot eene bestorming van den bedekten weg of van eene bres overging. Eindelijk waren de mijnen een zeer krachtig verdedigingsmiddel, die vooral vóór de uitvinding en aanwending der overladen mijnen den tijd verlengden, welke de aanvaller noodig had om den weg van de derde parallel tot aan de bekrooning van het glacis af te leggen.
De veranderingen in de organisatie der legers en de volmaking der artillerie en der versterkingen zelfs in onze eeuw, zijn natuurlijk van invloed op den aanval en de verdediging der vestingen. De voornaamste zaken, welke daarbij in aanmerking zouden kunnen komen, zijn: 1o. Men heeft thans bijna doorgaans grooter vestingen dan vroeger; hun omvang wordt nog daardoor vergroot, dat zij meestal door gedetacheerde werken zijn omringd, welke de aanvaller bemagtigen moet, eer hij tegen den hoofdwal zelf iets kan ondernemen. Het is daarom tegenwoordig zoo gemakkelijk niet als vroeger, een front van aanval met eene zamenhangende parallel in te sluiten. De fronten zijn in den regel grooter geworden en meerdere van de groote fronten liggen somtijds nog bijna in ééne regte lijn naast elkander; het zoude tegenwoordig niet zeldzaam zijn, dat eene zamenhangende parallel, die geheel aan de vroegere voorwaarden moet voldoen, eene uitbreiding van 10 à 12000 pas moest verkrijgen. Men zal zich dus om dezen ongeloofelijken arbeid te voorkomen, in plaats van ééne zamenhangende parallel, met eenige stukken parallel tegenover de aan te vallen werken moeten vergenoegen. 2o. De sterkte der hedendaagsche bezettingen pleit insgelijks in het voordeel van het hierboven gezegde. Voor zulke groote bezettingen zijn groote uitvallen niet meer onmogelijk; dergelijke groote uitvallen moet men ook met overeenkomstige strijdkrachten in het open veld te gemoet treden en daartoe zijn de uitvalstrappen in de parallellen onvoldoende; de tusschenruimten tusschen de verschillende stukken parallel voldoen hier veel beter, daar zij in het open veld de beweging van groote troepenafdeelingen mogelijk maken. 3o. Bij de sterkte der tegenwoordige bezettingen wordt eene volkomen insluiting of berenning der groote vestingen bijna onmogelijk. De ingenieurs van de vorige eeuw namen aan, dat men voor de onbelemmerde belegering eener vesting een belegeringskorps moest hebben, dat 7 à 10 maal sterker dan de bezetting was; indien men daarbij denkt aan de menigvuldige berenningsposten en aan de sterkte der loopgra-
{==323==} {>>pagina-aanduiding<<}
venwachten, dan is dit ook volstrekt niets te veel. Men had dan om eene vesting van 3 000 man te belegeren, 20 000 à 30 000 man noodig; maar tegen eene vesting, die 25 000 man bezetting telt, zoude rnen 250 000 man behoeven. Het spreekt dus van zelven, dat men er tegenwoordig niet meer aan denken kan eene groote vesting volkomen in te sluiten; men zal haar de vrije gemeenschap met het grootste gedeelte van den omtrek moeten toestaan en zal zijne beschikbare strijdmagt voor den eigenlijken geregelden aanval meer concentreren, zoodat hierbij dikwijls het geval zal kunnen voorkomen, dat men bij den aanval, op de flanken geheel verdedigenderwijze handelt. 4o. Door de invoering der granaatkartetsen is de werking van het kartetsschot der artillerie vooral van die des verdedigers, die alleen op bekende afstanden moet vuren, tot op 1500 passen uitgebreid. Wilde de aanvaller nog heden den regel volgen om zijne eerste parallel buiten de werking van het kartetsschot des vijands te openen, dan zou hij gevaar loopen, vooral als er vele buitenwerken zijn, zoo ver van de vijandelijke werken verwijderd te blijven, dat zijne eerste batterijen volstrekt geen schade meer konden aanrigten en de verdere nadering door niets voorbereid was. De aanvaller is dus verpligt dezen regel op te geven en moet een' anderen aannemen, namelijk dien van zijne eerste parallel zoo digt mogelijk bij het aanvalsfront te openen; hij moet daarbij op verliezen rekenen, wier grootte hij moet trachten te verminderen door verrassend te handelen en gelijktijdig gebruik te maken van schijnaanvallen, als anderzins. 5o. Het armement der artillerie der tegenwoordige vestingen is op lang na zoo ellendig niet meer als in de vorige eeuw; de verdediger is dus niet meer verpligt even spaarzaam met zijne vuurmonden te zijn als vroeger; hij behoeft dus den werkkring zijner artillerie niet meer tot enkele tijdstippen te beperken, om den geheelen tusschentijd alleen aan de infanterie over te laten. Daarenboven bezigt de tegenwoordige versterkingskunst veel meer bedekte en bomvrije geschutstellingen dan vroeger, zoodat de vuurmonden niet alleen in het laatste tijdperk der verdediging in werking kunnen komen, maar veeleer gestadig gedurende het geheele beleg hun vuur kunnen afgeven. Hieruit volgt voor den tegenwoordigen tijd de bepaalde onmogelijkheid van het gebruik der volle sappe, die bepaald gegrond was op de veronderstelling, dat de artillerie des verdedigers gedurende eenigen tijd tot zwijgen gebragt was, en dat men alleen met infanterievuur te doen had, eene veronderstelling, die men niet meer mag maken. Men moet dus de volle sappe vervangen door de vliegende, waarbij men verliezen zal lijden, doch van de rekening moet uitgaan, dat 100 man in één dag opgeofferd, meer nut aanbrengen dan 100 man in tien dagen verloren, als men in dien éénen dag even veel gewonnen heeft, als anders in tien dagen. In de laatste tijdperken der belegering, als het vijandelijke artillerievuur zoo hevig wordt, dat men volstrekt niet meer ongedekt kan arbeiden, moet de aanvaller mijnen bezigen. Volgens hetgeen hierboven gezegd is, moet men tegenwoordig overal waar het slechts eenigzins mogelijk is, den gewelddadigen aanval tegen enkele werken der verdediging bezigen, men moet verder het uitgestrektste gebruik van worpvuur maken. Daardoor kan men eensdeels het ricochetvuur vervangen, dat bij de moeijelijkheid om zich in het verlengde der facen van uitgestrekte fronten te plaatsen, bij de onzekerheid der verkregene uitwerking en bij het bestaan van vele bomvrije werken, niet zeer werkzaam zal zijn. Ten anderen bereidt men daardoor den gewelddadigen aanval voor, daar de verdedigers eene schuilplaats zullen zoeken in bedekte plaatsen, waaruit zij minder actieven tegenstand kunnen bieden. Eindelijk vernielt men daardoor reeds op verren afstand de bomvrije stellingen, magazijnen van allerlei aard, enz. waardoor men de bewoners der vesting vrees aanjaagt. 6o. Ten einde de gemetselde reduits der aangevallen werken zoo vroeg mogelijk te vernielen, kan men dikwijls met vrucht bommen en granaten bezigen;

{==324==} {>>pagina-aanduiding<<}

die met lood volgegoten zijn en uit bom- en granaatkanonnen, in zeer vlakke bogen over de aarden wallen heengeschoten worden. Dergelijke batterijen zullen dikwijls de plaats der vroegere loopgraafkatten kunnen vervangen.
Wat het verschil der hedendaagsche verdediging met vroeger betreft, zoo volgt dit uit hetgeen over den aanval gezegd is; het zal voldoende zijn hier op te merken, dat zij met eenvoudiger en grootscher middelen moet werken dan vroeger; zij mag den strijd met groote uitvallen niet meer vermijden; indien permanente gedetacheerde werken haar daartoe de gelegenheid aanbieden, dan kan zij even als de Russen voor Sebastopol het terrein veroveren om passagère gedetacheerde forten op te werpen en tijd winnen om ze daar te stellen. Deze werken komen dan in plaats van de vroegere contre-approchen en werden ook werkelijk door de strijders voor Sebastopol contre-approchewerken genoemd, omdat zij, daargesteld in de nabijheid der reeds bestaande aanvalswerken, uitmuntend in staat waren deze te verontrusten en hunnen verderen voortgang te belemmeren. De uitvinding van de ontsteking der mijnen door middel van het galvanismus, geeft aan de verdediging gelegenheid de uitwerking van hare mijnen veel verder van den hoofdwal dan vroeger uit te strekken en tot het vernielen van verlaten werken of van voorname vijandelijke batterijen, wier stelling men reeds met waarschijnlijkheid kan vooruitzien, te bezigen. Spoorwegen in het binnenste der vesting zullen de verbinding der meest verwijderde punten met elkander gemakkelijk maken en het veroorloven in korten tijd op elk punt eene aanzienlijke hoeveelheid geschut in werking te brengen, als ook met snelheid munitie aan te voeren.
Wij moeten eindelijk nog met een paar woorden gewag maken van de zoogenaamde artillerie- of snelbelegering, waarvan de grondslag is, reeds uit de verte met eenige groote batterijen van zwaar kaliber bres in de vijandelijke wallen te leggen, terwijl men die gelijktijdig met andere batterijen ricochetteert. Deze soort van belegering is alleen aanwendbaar tegen oude vestingen, met hooge, reeds op grooten afstand zigtbare muren en grachten, waarvan de overgang geene moeijelijkheden oplevert, zoodat men nadat de bres begaanbaar is, tot den storm kan overgaan. De Engelschen bezigden de snelbelegering zeer dikwijls op het Pyreneesche schiereiland. Hiermede stemt overeen de wijze van belegeren van de Bondgenooten in het jaar 1815 tegen de vestingen van het Fransche noordelijk frontier. Zij openden daartegen hunne loopgraven zoo nabij mogelijk en rigtten dan vooral een hevig worpvuur tegen de vesting om de bezetting en de burgerij bevreesd te maken.
De bronnen vindt men opgegeven aan het slot van het artikel Versterkingskunst.

Veteranen.

Bij de Romeinen, de soldaten, die hunnen dienstpligt vervuld hadden, die intusschen, wanneer zij door een' beminden veldheer werden opgeroepen nog vrijwillig dienst verrigtten; van daar ook oude, beproefde soldaten; in dezen zin wordt het woord ook in nieuweren tijd veelvuldig gebruikt. - In latere tijden heeft men ook aan halve invalieden in afzonderlijke afdeelingen georganiseerd of in vredestijd bij de overige troepen ingedeeld, den naam van kompagniën, sectiën, enz. veteranen gegeven.

Veterinaire dienst.

Dienstvak der militaire paardenartsen.

Vetlok.

Zie Ledematen.

Veulen.

De naam van het jonge paard tot dat de tanden zijn doorgebroken en de melktanden gewisseld zijn, dat is tot in het vijfde jaar.

Vexillum.

Romeinsche standaard. Vexillaris. Romeinsche standaarddrager.

Vice-admiraal.

Zie Admiraal.

Vierkante zeilen.

Zie Zeilen.


{==325==} {>>pagina-aanduiding<<}

Vier-vaandel.

Zie Bataillon.

Vingerlingen.

Zie Roer.

Vinkenet.

Zie Verschansingskleed.

Visiteren.

De wachten, de kwartieren, enz. visiteren, ze bezoeken om zich te overtuigen, dat aldaar alles in orde is. Visiteerpatrouilles. Zie Veiligheidsdienst.

Vissing.

Zie Mast.

Vizier.

Om een vuurwapen doelmatig te kunnen gebruiken, moet men het rigten, dat is de as der ziel in zulk eene stelling brengen, dat het doel werkelijk getroffen wordt. Daartoe is nu vooreerst noodig, dat men de as der ziel van het wapen in het schootsvlak brenge. Om dit te doen worden boven op den loop twee punten aangegeven; het voorste ligt digt bij de monding en bestaat gewoonlijk uit eenen kleinen kegel of pyramide, die korrel of vizierkorrel genoemd wordt; het achterste staat nabij de kamer in de gedaante van eene insnijding op eenen knop als anderzins en heet vizier. Nu is het echter niet voldoende het wapen alleen in het schootsvlak te brengen, daar de kogelbaan eene kromme lijn is; men moet dus om een verwijderd punt te treffen, ook aan het wapen eene overeenkomstige elevatie kunnen geven. Indien de lijn, welke men zich voorstelt over het vizier en het hoogste punt van den korrel getrokken en willekeurig verlengd te zijn, en die vizierlijn genoemd wordt, evenwijdig aan de as der ziel loopt, dan blijft die as en dus ook de kogelbaan steeds onder de vizierlijn. Indien daarentegen in verticale rigting het vizier hooger boven de as der ziel staat dan de korrel, dan snijdt de verlengde vizierlijn de eveneens verlengde as der ziel op zekeren afstand vóór de monding, onder zekeren hoek, die vizierhoek genoemd wordt. In dat geval snijdt ook de kogelbaan de vizierlijn op zeer korten afstand voor de monding; zij verheft zich dan tot op haar hoogste punt boven de verlengde vizierlijn, en gaat tot haren dalenden tak over, nadert nu de vizierlijn weder hoe langer hoe meer en snijdt haar eindelijk ten tweeden male. Indien nu in dit snijpunt ook het doel ligt, dat getroffen moet worden, dan verkrijgt men het vizierschot en de afstand van dit tweede snijpunt van de monding wordt dragt genoemd. Men kan aan een wapen verschillende dragten geven, vooreerst door met hetzelfde vizier op verschillende wijzen langs den korrel te rigten, en wel over de punt, langs het midden of langs den voet des korrels, aan welke rigtingswijze men de namen van fijn, gestreken of vol korrel geeft; ten tweede als men met bijbehouding van den oorspronkelijken korrel, daaraan verschillende vizieren geeft, waarvan het eene zich telkens hooger boven de as der ziel verheft dan het andere, zoodat men verschillende vizierhoeken verkrijgt en naar den afstand van het doel, het overeenstemmende vizier kiest, het hoogere voor het meer, het lagere voor het minder verwijderde doel. Men zal dan zeker het doel treffen, als men het als derde punt in de lijn aanneemt, welke door het vizier en den korrel gaat, namelijk in de veronderstelling, dat de afstand van het doel bekend of juist geschat is. Indien men op een wapen drie vizieren had, zou men ook drie dragten verkrijgen, waarop men naauwkeurig kan treffen. Indien men echter een punt wilde treffen, dat verder verwijderd was dan de hoogste dragt of dat tusschen twee dragten lag of wel dat digter bij de monding lag dan de kleinste dragt, dan kan men slechts bij benadering rigten. Indien bijv. de grootste dragt op 600 passen gelegen was en men wilde het hoofd van eenen vijand treffen, die zich op 700 passen bevindt, dan zou men over het hoogste vizier en den korrel, niet op het hoofd, maar op het hoofddeksel aanleggen, wat hetzelfde gevolg hebben moet alsof men nog een vierde, hooger vizier op 700 passen had en dit gebruikte en

{==326==} {>>pagina-aanduiding<<}

daarmede op het hoofd mikte. - Indien men aan het wapen slechts één vizier heeft, dan heeft men ook maar ééne dragt en men kan dus voor alle overige afstanden slechts bij benadering aanleggen. Zulk een eenvoudig en vast vizier, zoo als het vroeger algemeen bij de handvuurwapens in gebruik was en dat ook den grondslag der zamengestelde vormt, wordt standvizier genoemd. Hoe verder de korrel en het standvizier van elkander gelegen zijn, des te naauwkeuriger zal, andere zaken buiten beschouwing latende, gerigt kunnen worden; daarom zou men dan het vizier zoo veel mogelijk naar achteren plaatsen; dit wordt echter al spoedig beperkt door de omstandigheid, dat wanneer het vizier te digt bij het oog staat, de man belet wordt het duidelijk en scherp te zien. Het vizier moet op ongeveer 0,25 el van het oog verwijderd zijn. De thans gebruikelijke gedaante van het standvizier is die van een regt opstaand breed metalen plaatje, dat aan den bovenkant van eene driehoekige insnijding in de rigting van de as der ziel, - vizierkeep genoemd - voorzien is. Het hoofdgebruik van het standvizier is voor de gesloten vuren op kommando; het moet dus zoo veel mogelijk eene bestrijkende kogelbaan, dat is zulk eene die op haar hoogste punt zich niet meer dan 2 el boven den grond verheft, opleveren en moet dien ten gevolge geenen grooten vizierhoek vormen; daarentegen verkrijgt men daarmede ook geene aanzienlijke dragt en zoude het dwaas zijn te trachten deze te verkrijgen. Bij de thans gebruikelijke oorlogsvuurwapenen zal een vizierschot op 200 pas het doelmatigste zijn; daarbij blijft de mogelijkheid bestaan om daarmede gesloten vuur op 300 pas tegen infanterie te verrigten, indien men in plaats van op het hoofd op het hoofddeksel aanlegt. Daarentegen zou men het onder deze omstandigheden niet meer op grootere afstanden kunnen gebruiken, want men zoude dan boven het hoofddeksel des vijands, dus in de lucht moeten aanleggen, waardoor men alle gegevens zoude verliezen. Is nu een geweer zoodanig geconstruëerd, dat men daarmede nog op grootere afstanden dan 300 pas naauwkeurig kan treffen, dan moet men daaraan meer zamengestelde vizierinrigtingen (opzetten) geven, welke met die grootere afstanden overeenkomen. Deze worden veelvuldig gebruikt en wel hoofdzakelijk de volgende: a. Het klepvizier, vóór het standvizier bevindt zich eene klep, die door middel van een scharnier op den loop nedergelaten of loodregt opgerigt kan worden. Wil men het standvizier bezigen, dan wordt de klep nedergeslagen; voldoet dit niet meer, dan bezigt men de klep, die hooger dan het standvizier en even als dit van eene vizierkeep is voorzien. Indien men nu aanneemt, dat men door over de vizierkeep van de klep te rigten, een vizierschot van 600 pas verkrijgt, terwijl het rigten over het standvizier een vizierschot van 200 pas oplevert, dan blijven daartusschen nog 400 pas over. Om nu vizierschoten tusschen 200 en 600 pas te verkrijgen, kan men in plaats van de ééne, hooge klep, een aantal kleppen van verschillende hoogte bezigen of zoo men wil kan men ook, om deze vele kleppen te vermijden, in de hooge klep onder de vizierkeep een aantal segmentvormige of vierkante rigtgaatjes maken, in wier onderkant eene vizierkeep gesneden is. Dit laatste geschiedt meer algemeen. Men maakt niet gaarne meer dan twee gaten in de klep, gedeeltelijk om daardoor het nemen eener verkeerde vizierkeep te voorkomen, gedeeltelijk om den schutter niet in het nemen der rigting te hinderen. Wil men meer gaten in eene klep snijden, dan moet men ze ten minste door hunne gedaante van elkander onderscheiden. Cirkelvormige gaten in de klep zijn ondoelmatig, omdat de schutter moeijelijk kan zien of hij het geweer goed vlak houdt. b. Het boogklepvizier. Hierbij beweegt zich de klep tusschen twee op den loop aangebragte wangen, die evenwijdig loopen met de as der ziel, zoodat men haar onder eenen grooteren of kleineren hoek met de as der ziel, dus voor een grooter

{==327==} {>>pagina-aanduiding<<}

of kleiner vizierschot kan stellen. Op de wangen zijn de elevatiën voor de verschillende afstanden duidelijk aangegeven. Ook met dit boogklepvizier kan men een standvizier verbinden. Overigens zijn hiervan een groot aantal verschillende constructiën in gebruik, die evenwel allen op hetzelfde beginsel steunen. c. Het schuifvizier of laddervizier. Het Engelsche schuifvizier bestaat uit een voetstuk met opstaande zijwangen, die 3 trappen vormen voor de vizierlijnen van 200 tot 400 pas, alsmede tot bescherming van de nedergeslagen ladder. Deze is om een scharnier in het voetstuk beweegbaar, kan zoowel naar voren als naar achteren nedergeslagen worden en wordt zoowel in den loodregten als in den liggenden stand gehouden door eene veer. De schuif welke op- en nedergelaten kan worden, bestaat uit twee platen, door eene schroef verbonden en tegen den ladder geklemd en heeft eene driehoekige vizierkeep. Op de regterzijde van den ladder zijn de hoogten aangeduid, waarop de schuif moet gesteld worden. d. Het boogvizier, waarbij eene boogvormige schuif op den loop bevestigd is, terwijl daarin een boog beweegbaar is, die aan het vooreinde van eene vizierkeep voorzien is. e. Het bokvizier, dat uit eene hoekvormig omgezette klep bestaat, die in het hoekpunt van een scharnier beweegbaar is en door eene veer op hare plaats wordt gehonden.
Alle vizieren moeten eene donkere en matte kleur bezitten, opdat de kepen bij zonneschijn niet te sterk verlicht worden; men maakt ze daarom hetzij donkerblaauw, hetzij dof grijs of laat ze ook zwart uitbijten; daarentegen moet de korrel vooral helder zijn, opdat hij scherp uitkome in de donkere vizierkeep. Aan zulke handvuurwapenen, waarbij men zeer snel het mikpunt moet vinden, zoo als die der ruiterij geeft men hetzij geen vizier, maar alleen een korrel of men brengt in plaats van het vizier slechts eene driehoekige insnijding op de staartschroef aan of bezigt de juist geplaatste insnijding van de kruisschroef. Men heeft ook voorgesteld bij de inrigting der vizieren voor getrokken wapenen, op de derivatie der projectilen te letten. Indien men bijv. een regts getrokken loop heeft, dan heeft de kogel eene regtsche derivatie; men kan echter toch juist treffen, door een weinig links van het doel aan te leggen. Om dit op de eenvoudigste wijze te doen, behoeft men slechts als de korrel in het verticale vlak door de as der ziel staat, het vizier een weinig links van dat vlak te plaatsen; daar de derivatie buitendien met den afstand aangroeit, moet men de zaak zoodanig inrigten, dat ook de vizierkeep meer links staat, naarmate men een hooger vizier gebruikt. Bij links getrokken loopen heeft het omgekeerde plaats.
Met de kunstmatige vizieren der handvuurwapens komen bij de vuurmonden de opzetten (zie Opzet) en de kwadranten (zie Kwadrant) overeen. In den nieuweren tijd heeft men weder vuurmonden zonder of met een verkleinden vizierhoek gemaakt, ten einde ook op kleinere afstanden werkelijk op het doel te rigten en niet op een punt van den grond tusschen het doel en den vuurmond. Daar de metaaldikte der vuurmonden van het bodemstuk naar de monding vermindert, zoo moet men om den vizierhoek geheel of gedeeltelijk weg te nemen, een' tamelijk hooge rigtnok bezigen. Deze nok staat onbewegelijk regtstandig op den vuurmond, of wel bij wijze van een stift, die uitgeschroefd of van een klep, die nedergeslagen kan worden.
Bij de artillerie zijn naar alle waarschijnlijkheid de vizierinrigtingen veel eerder in gebruik geweest, dan bij de draagbare vuurwapens; toch moet reeds op het einde der 14de eeuw de korrel daarbij in gebruik geweest zijn, terwijl het standvizier eerst in het begin der 16de eeuw verschijnt. Op het einde dier eeuw komen reeds standvizieren met gaten en verschillende vizierkepen voor. In het begin der 17de eeuw

{==328==} {>>pagina-aanduiding<<}

gaf men deze ook aan de pistolen en bij het einde dezer eeuw waren reeds klepvizieren bekend, die van toen af aan bij de getrokken vuurwapens meer en meer in gebruik kwamen. Bij de gladde geweren bleef daarentegen tot op onzen tijd behalve de korrel, de eenvoudige viziersnede (op de kruisschroef) bestaan. Montecuccoli verlangde reeds in de laatste helft der 17de eeuw, dat de vuurmonden zonder vizierhoek zouden zijn en in den nieuwsten tijd heeft vooral Paixhans dringend hetzelfde verlangd.

Vizierliniaal.

Het V. of de alhidade bestaat uit een liniaal, waarop regthoekig twee vizieren geplaatst zijn. Deze vizieren kunnen door middel van scharnieren op het liniaal nedergeslagen worden. De binnenkant van het liniaal ligt in het vlak der vizierdraden. Een der vizieren heeft een aantal kleine gaatjes, loodregt boven elkander geplaatst, het andere een paardenhaar, dat vertikaal gespannen is. De gaatjes dienen om langs het paardenhaar op het voorwerp te rigten. Het V. wordt vooral bij het planchet of de meettafel gebezigd. Het diopter- of vizierliniaal van Lehman is aan het objectiefvizier met eene graadverdeeling en een beweegbaar raampje voorzien, dat men op elke willekeurige hoogte kan vastzetten en door deze inrigting geschikt om verticale hoeken en bijgevolg, hoogten te meten.

Vlag.

Hetzelfde bij de vloten, wat bij de landmagt de vaandels zijn. Behalve de groote vierkante nationale vlag aan de bezaangaffel voert ieder oorlogschip nog aan den top van den grooten mast eenen wimpel, die zeer smal, lang en aan het uiteinde gespleten is. Verder heeft men de onderscheidingsvlaggen der vlagofficieren (zie Admiraal) op hunne schepen, vlaggeschepen genoemd. De kommandeurs (Commodore) voeren in plaats daarvan eene breeden wimpel in den grooten top bevelhebbersvlag genoemd. Buitendien bestaan er verschillende gekleurde vlaggen, seinvlaggen om te seinen, de matrozen, welke daarmede belast zijn worden vlaggelieden genoemd.

Vlagofficieren.

Zie Admiraal.

Vlakke landstreken.

De zoodanige waar zich in het geheel geene of slechts onbeduidende verhoogingen en verlagingen van den grond bevinden.

Vlakke stelling.

In tegenstelling tot diepe, noemt men voor kleine troepen-afdeelingen eene stelling op weinige gelederen; de stelling van een bataillon in linie (in tegenstelling tot de kolonne) is dus eene vlakke. Voor grootere korpsen beslist het grooter of kleiner aantal liniën achter elkander opgesteld of de stelling vlak of diep is.

Vlechtwerk.

Het V. dient ter bekleeding van lage steile aarden taluds; het wordt op tweederlei wijzen gebezigd: 1o. door tegen het talud, dat bekleed moet worden, palen te slaan en om deze palen rijshout te vlechten; 2o. door geheel op dezelfde wijze platte vlechtwerken van bepaalde afmetingen, horden genoemd te vervaardigen en deze als ze gereed zijn, te bezigen; men kan deze horden ook gebruiken tot dekking van vloeren, tot herstelling van slechte wegen, tot het bedekken van onderleggers, enz. De palen, die het geraamte der vlechtwerken vormen, worden op 30 à 35 duim van elkander geplaatst. Tot het bekleeden met vlechtwerk, deelt men ploegen van vier arbeiders af, die eerst gezamenlijk de palen inslaan; daarna vlecht een van hen; de tweede reikt het rijshout aan en de twee anderen vullen de ruimte achter het V. met aarde aan en verankeren het des noods. In het uur kan zulk een ploeg nagenoeg 3 vierkante ellen bekleeden, terwijl 2 man in 10 uren tijds 6 à 7 horden elk van 2 ellen lengte en 4 à 5 ellen hoogte kunnen vervaardigen.

Vlegel.

Gewone dorschvlegel met ijzer beslagen, door de infanterie der Hussiten in de 15de eeuw als oorlogswapen gebezigd.


{==329==} {>>pagina-aanduiding<<}

Vlek of marktplaats.

Open plaats, die wat haar aanzien betreft tusschen eene stad en een dorp gelegen is.

Vleugel.

Men kan een geheel leger of een willekeurig troepengedeelte over het front in twee of drie gedeelten verdeelen; in het eerste geval noemt men die deelen regter- en linkervleugel, in het tweede geval regter V., centrum en linker V. Tegenwoordig, nu de indeeling in legerkorpsen of divisïen die benaming eigenlijk overbodig heeft gemaakt, gebruikt men haar toch nog dikwijls om de algemeene opstelling van een leger of van een korps op het oorlogstooneel aan te geven, zonder daarbij om bepaalde strategische of taktische eenheden te denken, terwijl dit in vroeger tijd altijd het geval was. In de 18de eeuw werd voor de marschen en opmarschen het leger in twee vleugels verdeeld, elke vleugel weder in de kavallerie en infanterie, en elk dezer wapens in de 1e en 2e linie. - In de 16de eeuw noemde men vleugels (manche, manica) de afdeelingen, die regts en links aan de bataillons piekeniers aansloten om het front te verlengen; zij waren gewoonlijk, echter niet altijd, uit schutters gevormd en versterkten dan de pieken door vuurwapens; in de Hongaarsch-Spaansche opstelling werden zulke vleugels, ook in vierkanten geschaard, aan de vier hoeken der bataillons piekeniers bij wijze van bastions geplaatst. Toen de meer vlakke opstelling in zwang kwam, kregen de divisiën muskettiers, die regts en links van de divisie piekeniers van een bataillon stonden eveneens den naam van vleugels; toen de piek werd afgeschaft, verviel ook het centrum van piekeniers en het bataillon was nu nog slechts in twee deelen, de beide vleugels fusiliers verdeeld. Zoo heet ook nog thans in vele legers het halve bataillon vleugel en eveneens bijv. bij de Oostenrijkers het halve eskadron.

Vleugeladjudanten.

Eene soort van adjudanten bij sommige regerende vorsten, zonder dat die naam iets bijzonders beteekent. In vroeger tijd had de veldheer voor elken vleugel van zijn leger één of meer adjudanten, welke daaraan de orders overbragten en de bewegingen nagingen en die daarom V. genoemd werden.

Vleugelgrenadiers.

Bij de Pruissen vóór 1806 de 6de kompagnie der gardegrenadiers en der als grenadiers beschouwde garde-bataillons; in oorlogstijd werden daaruit even als uit de kompagniën grenadiers der veldregimenten gecombineerde bataillons grenadiers gevormd.

Vleugelkogel.

Zie Projectilen.

Vleugelman.

De man die op den regter- of linkervleugel van eene afdeeling in het eerste gelid is geplaatst, wanneer niet een ander gelid bijzonder daarbij wordt genoemd.

Vliegende sappe.

Zie Sappe.

Vloed.

Zie Ebbe.

Vloedanker.

Zie Anker.

Vloot.

Onder deze naam verstaat men: 1o. somtijds de geheele zeemagt van eenen staat; 2o. eene goed geordende strijdmagt voor den oorlog ter zee. De kern daarvan wordt altijd gevormd door een zeker aantal linieschepen (tegenwoordig meestal door schroefstoomschepen) waarbij dan een zeker aantal kleinere schepen, fregatten, korvetten, enz. gevoegd is, die deels moeten dienen om de veiligheidsdienst te verrigten en berigten in te winnen, deels in de zeeslagen als slepers en repetiteurs gebruikt worden. Tot slepers alsmede tot het inwinnen van berigten (advysjagten) kan men waar deze voorhanden zijn, met voordeel gebruik maken van raderstoomschepen. somtijds voeren de vloten nog branders (zie Branders) mede. Tot een geheel uitgeruste vloot behooren buitendien een aantal schepen voor de verpleging (proviantschepen, hospitaalschepen, munitieschepen), die er den nasleep van vormen. Zie ook Admiraal, Divisie, Slagorde, Vechtwijze.


{==330==} {>>pagina-aanduiding<<}

Vlot.

Eene verbinding van naast elkander geplaatste bewerkte of onbewerkte boomstammen, die op het water drijven en als vaartuig of als ondersteuningsligchaam (in plaats van pontons) van bruggen, vlotbruggen, kunnen gebezigd worden. In houtrijke landstreken zal men er dikwijls met vrucht gebruik van kunnen maken; de vlotbruggen kunnen echter alleen op kalme wateren gebezigd worden. Men kan ook vlotten daarstellen uit de verbinding van tonnen, kisten, opgeblazen zakken van beestenbuiden en deze als vaartuigen of als drijvende ondersteuningsligchamen van bruggen gebruiken.

Vlotbatterij.

Gelijkluidend met drijvende batterij.

Vlotbrug.

Bij gebrek aan vaartuigen om schipbruggen daar te stellen, bezigt men als ondersteuningsligchamen vlotten, tonnen, kisten, enz. Deze bruggen in het algemeen worden vlotbruggen gemengd en zijn de de slechtste, die men gebruiken kan.

Vlotgal.

Zie Gallen.

Vlugt.

1o. Het gedeelte der ziel van de mortieren en houwitsers, waarin het projectiel niet ligt. 2o. Een ongeregelde terugtogt van eenige troepenafdeeling.

Voedering der paarden.

Zie Stal.

Voeling.

Zie Frontmarsch.

Voertuigen.

De oorlogsvoertuigen zijn, op weinige uitzonderingen na, vierradig. Men kan elk vierradig voertuig beschouwen als de verbinding van twee tweeradige, waarvan het eene voorwagen, het andere achterwagen genoemd wordt. De hoofddeelen van het tweeradige voertuig zijn: de as, de beide raden, de toestel om de as met de bewegende kracht (bij den voorwagen) of met den voorwagen (bij den achterwagen) te verbinden en het bovenstel, dat, hetzij zelf de te vervoeren last uitmaakt, of wel tot zijne opname bestemd is, en altijd op de eene of andere wijze door de assen gedragen wordt.
De as bestaat uit het aslijf, dat de verbinding van den last (het bovenstel) met de bewegende kracht en eene juiste spoorbreedte daarstelt en de asarmen, verlengden van het aslijf, waaraan de raden gestoken worden. De raden bestaan uit de naaf, hoofdzakelijk een uitgeboord cylindrisch ligchaam, in welks uitboring de naafbus past, waardoor het rad onmiddellijk met den asarm verbonden wordt, uit de speeken, die in de rigting van den straal des rads in de naaf bevestigd zijn en haar met de velgen verbinden, welke den buitenomtrek van het rad vormen en onderling door drevels verbonden, daarenboven over haren geheelen buitenomtrek door een ijzeren beslag omgeven worden. Dit ijzeren beslag bestaat, hetzij uit eenen doorloopenden radband of wel uit verschillende afzonderlijke velgplaten, welke met hun midden op de vereeniging van twee velgen gelegd en door middel van wiggen vastgeslagen worden. Om het rad op eenen behoorlijken afstand, zoo van het aslijf als van het uiteinde des asarms te houden, zijn aan den asarm twee ijzeren ringen, asschijven genaamd, aangebragt, waarvan er één tusschen de naaf en het aslijf, meestal vast aan de naaf verbonden is, terwijl de andere vóór de naaf aangebragt, los is en door een bled, luns genoemd, welke door het lunsgat in den asarm gaat, opgesloten wordt.
Indien de raden vast met de as verbonden waren, dan zou langs den grond eene slepende wrijving moeten overwonnen worden, welke nu daar de raden om de as draaijen in eene steeds veel geringere rollende wrijving veranderd wordt. De trekkracht heeft twee wrijvingen te overwinnen, die van het rad over den grond, welke aan den hefboomsarm van den straal van het rad werkt en die van den asarm in de naafbus. Op het oogenlik dat het voertuig in beweging komt moet de resultante van de trekkracht, met het gewigt van het voertuig en den last, drukkingen opleveren in de naafbus en op den grond,

{==331==} {>>pagina-aanduiding<<}

zóó gerigt dat de wrijving bij beide juist overwonnen wordt. De trekkracht volgens dit beginsel berekenende of contruerende zal men dadelijk inzien dat hooge raden en dunne asarmen voordeelig voor de beweging zijn. Hooge raden zijn bovendien voordeelig, omdat zij gemakkelijker kleine oneffenheden van den grond kunnen overwinnen, omdat zij in weeken grond minder inzinken dan kleine raden, dewijl hun aanrakingsvlak onder overigens gelijke omstandigheden grooter is. Deze gunstige omstandigheid voor hooge raden, geldt niet alleen bij eenen horizontalen, maar ook bij een hellenden grond. De hoogte der raden heeft echter daardoor hare grenzen, dat men letten moet op de ligging van het zwaartepunt van het geheele voertuig; hoe hooger dit ligt, des te meer zal het voertuig, bij gelijke spoorbreedte, geneigd zijn bij eenige zijdelingsche helling om te kantelen; hoe verder men daarentegen de raden van elkander plaatst, hoe grooter het spoor wordt, des te hooger kan onder overigens gelijke omstandigheden het zwaartepunt van het geheele voertuig gelegen zijn, des te hooger kan men dus ook de raden maken. Bij eenige oorlogsvoertuigen, bij voorbeeld bij de vuurmonden moet men bij de bepaling der hoogte van de raden nog letten op het af- en opleggen, dat is op de wijze van verbinding met den achterwagen en op het gemak der bediening. De spoorbreedte van de voertuigen die bij ons 1,478 el bedraagt, wordt bepaald door de breedte der wegen, waarop zij zich moeten bewegen, waarbij men niet alleen op eene regtlijnige beweging, maar ook op het wenden moet rekenen en verder van den aard, waarop de as belast wordt.
De verminderde zwaarte van de as en van de asarmen, wordt bepaald, vooral door het weerstandsvermogen van de stof, waaruit zij vervaardigd worden; ijzeren assen zijn bij gelijke zwaarte veel sterker dan houten. Men geeft daarom ook aan de oorlogsvoertuigen, aan wier beweeglijkheid men met betrekking tot hun draagvermogen groote eischen doet aan al het veldgeschut, aan de batterijvoertuigen en aan het belegeringsgeschut thans doorgaans ijzeren assen; voor andere voertuigen volstaat men met houten assen, waarbij men somtijds de grootere wrijving nog als een voordeel beschouwt, bij voorbeeld bij het vestinggeschut, dat somtijds weinig ruimte voor den terugloop heeft. Bij ons te lande hebben alle affuiten en voertuigen ijzeren assen.
De ijzeren as wordt in een houten aslijf ingelaten, ten einde eene gemakkelijker verbinding van het onderstel met het bovenstel des voertuigs en de trekkracht daar te stellen; het houten aslijf wordt met het ijzeren aslijf verbonden door twee asstroppen met opsluitijzers en moeren en door nokken of as- en opsluitbouten, of asijzerbeugels terwijl somtijds aan het uiteinde der asstroppen en lunzen slijkplaten zijn aangebragt.
De asarmen krijgen eene gedaante, welke voor het verminderen der wrijving in de naafbus het voordeeligst is, namelijk de kegelvormige, naar buiten toe verminderende, waarbij zij al dan niet eenen naar beneden hellenden stand naar buiten verkrijgen, waardoor het rad, zoo het eene neiging tot uitschuiving mogt verkrijgen, altijd naar de zijde van het aslijf wordt aangedrongen Eene te vaste verbinding der raden met de assen, zoude vooral bij snelle beweging op oneffen bodem, aanleiding geven tot het breken der eersten; zij wordt gedeeltelijk vermeden door de kegelvormige gedaante der asarmen, gedeeltelijk door aan de raden eene kleine speelruimte naar binnen en naar buiten te geven, hetgeen verkregen wordt door de luns op eenen behoorlijken afstand van het aslijf aan te brengen.
Indien het voertuig eenen schuinschen stand ten opzigte van de rigting van de as neemt, dan moet een der beide raden het meeste weêrstand bieden; het zal hierbij

{==332==} {>>pagina-aanduiding<<}

voordeelig zijn, dat de onderste speeken van dat rad zooveel mogelijk loodregt staan. De speeken worden daarom niet loodregt op de as der naaf geplaatst, maar onder eenen zekeren hoek buitenwaarts van het vlak, dat loodregt door die as staat. Deze hoek wordt stortingshoek genoemd. Ook verstaat men door storting, den afstand van het vlak, dat de buitenzijde der velgen raakt, tot aan de speek bij de borst der naafpin. Zij is eigenlijk noodig om het geheele zamenstel van het rad eenigzins veerend te maken en daardoor alle speeken gelijktijdig te doen dragen tegen de naaf en den velgband. De ijzeren radband kan nu knellen zonder bot op de speeken te drukken en die te vernielen.
In de houten assen wordt ter versterking over de geheele lengte een ijzeren asscheen ingelaten die het wrijvende gedeelte vormt, terwijl de vierkante beugel, die de borst van de as omvat en de wrijving der naaf tegen de asborst moet verhinderen, asstootplaat genoemd wordt, de asarmen met ijzeren asarmmutsen en stootscheenen versterkt.
Om het tweeradige voertuig of den voorwagen van het vierradige met de trekkracht te verbinden, dient de lamoenberrie of de disselboom met trekhout (zie Bespanning). Worden twee tweeradige voertuigen als voor- en achterwagen met elkander verbonden, dan verkrijgt men voor- en achterraden, eene voor- en achteras. Wat voor den voorwagen de disselboom is, is voor den achterwagen de verbinding met den voorwagen. Deze verbinding is in hare zamenstelling niet alleen afhankelijk van de beweegbaarheid in het algemeen, maar wordt bij oorlogsvoertuigen door vele andere omstandigheden gewijzigd; zoo is bijv. de achterwagen der vuurmonden, de affuit (zie Affuit); deze dient niet alleen om den vuurmond te vervoeren, maar moet ook wanneer de vuurmond afgelegd is, een doelmatig schietgestel daarvoor zijn en het is duidelijk, dal bij hare zamenstelling ten minste even veel op dit doel moet gelet worden, als op hare doelmatigheid tot gedeelte van een vierradig voertuig. Wat in het laatste opzigt vooral in aanmerking komt, is de breedte, de lengte en de wijze van verbinding met den voorwagen; voor het verband tusschen den voor- en achterwagen moet men er verder op letten of de raden van beide even hoog zijn of niet, of de spoorbreedte gelijk is en op welke wijze de last over beiden moet verdeeld worden. Uit al deze zaken besluit men dan tot de beweeglijkheid in eene bepaalde rigting, tot de geschiktheid van wenden en de buigzaamheid van het geheele voertuig en tot zijne werking op de beweegkracht, de bespanning.
De verbinding van den voorwagen met den achterwagen kan nu zijn: 1o. volkomen vast, bij voorbeeld door twee boomen, waarvan de eene regts, de andere links van de achter- naar de vooras loopt, op welke assen beide boomen door eenen schroefbout bevestigd zijn. Voor de beweging op een regten en effen weg zoude deze wijze van verbinding hoegenaamd geene nadeelen opleveren; de beweeglijkheid zoude geheel afhankelijk zijn van de inrigting der assen en raden. Men kan evenwel gemakkelijk inzien, dat daar beide assen hier altijd evenwijdig moeten blijven, het voertuig òf in het geheel niet wenden kan, òf slechts op eenen zeer grooten cirkelboog, dus alleen op een ruim veld en niet op eenen weg van bepaalde breedte; de geschiktheid om te wenden van zulk een voertuig is dan bijna gelijk aan nul; eveneens is het met de buigzaamheid gesteld. Veronderstelt men namelijk dat dit voertuig over eenen scherpen kam gaat, die aan beide zijden steil afloopt, terwijl men den voorwagen reeds daarover heen denkt, dan zoude de achterwagen, die nu nog op de stijgende zijde is, daar hij onbeweegbaar met den voorwagen verbonden is, in de lucht zweven of wel als hij als zwaarder beladen, bij voorbeeld op het bewegingsvlak bleef staan, zoude hij den voorwagen in de lucht zwevend hou-
{==333==} {>>pagina-aanduiding<<}
den. In elk geval zoude het breken van enkele gedeelten onvermijdelijk zijn, in het laatste geval nog daarenboven de zware verwonding der paarden door den disselboom. 2o. Eene verbinding die, wel is waar, het wenden toelaat, maar geene buigzaamheid daarstelt; wij verkrijgen zulk eene verbinding, indien wij bij voorbeeld de beide boomen van het hier boven onderstelde geval vast verbonden met de achteras laten; daarentegen op het midden van de vooras eene pin (affuitpin) loodregt aanbrengen, de vooreinden der beide boomen door een dwarshout met elkander verbinden, in welks midden wij een gat aanbrengen, waarmede nu de achterwagen met den voorwagen zoodanig verbonden wordt, dat het dwarshout aan de affuitpin niet op- noch nederwaarts kan bewegen. Nu is de achterwagen niet meer geheel afhankelijk van den voorwagen en het voertuig verkrijgt eenen draaihoek; wij kunnen ons namelijk voorstellen, dat de achterwagen stil blijft staan, terwijl de voorwagen eene wending regts of links maakt, wanneer de beide uiteinden der vooras eenen cirkelboog om de affuitpin als middelpunt beschrijven; de met dezen cirkelboog overeenkomende hoek of ook de hoek, dien het verlengde der achteras met het verlengde der vooras maakt, na de volbragte wending der laatste, noemt men den draaihoek. Men ziet in, dat deze zeer verschillend in grootte kan zijn: hoe grooter hij is, des te meer geschiktheid om te wenden heeft het voertuig. De wending van den voorwagen, terwijl de achterwagen stilstaat, moet natuurlijk een einde hebben, als bij voorbeeld bij de wending regts (of links) het regter (of linker) voorrad, met zijn radbeslag stoot tegen den regtschen (of linkschen) van de beide boomen, die voor- en achterwagen verbinden en onbewegelijk moeten gemaakt worden. Dit stooten zal des te eerder plaats hebben, de draaihoek bijgevolg des te kleiner zijn, hoe verder - bij overigens gelijke omstandigheden, dus gelijke spoorbreedte, gelijke hoogte van raden, - de beide verbindingsboomen van elkander verwijderd zijn. Hoe geringer dus de breedte van het verbindingstuk is, des te grooter is de geschiktheid om te wenden. Hierin is het voordeel der blokaffuiten boven de wangaffuiten gelegen en bij de laatsten het voordeel der affuiten met evenwijdige, digt bij elkander geplaatste zijwangen boven die met breede uiteenloopende zijwangen. Onafhankelijk van de breedte van het verbindingsstuk kan eene vergrooting van den draaihoek ook door andere middelen verkregen worden, Nemen wij aan, dat de achterraden veel hooger dan de voorraden zijn, dat het verbindingsstuk onbewegelijk aan de achteras verbonden, horizontaal ligt, dat de affuitpin op de vooras eene aanzienlijke hoogte heeft en dat het dwarshout der verbindingsboomen niet met den voet, maar met het boveneinde dier pin verbonden is. Hier kunnen wij ons in het uiterste geval, voorstellen dat de voorraden het verbindingsstuk in het geheel niet aanraken, omdat zij namelijk met hunnen bovenkant lager liggen dan de onderkant van het verbindingsstuk, bijgevolg daaronder door gaan, zoo als het geval bij de meeste onderdoordraaijende voertuigen is; hier wordt de draaihoek bijna 180o en zulk een voertuig kan bijna op de plaats wenden. Intusschen heeft de zaak ook hare, zeer duidelijke nadeelen; voordeelen en nadeelen worden geringer als men de voorraden wel niet zoo laag maakt, dat zij onder het verbindingsstuk kunnen doorgaan, maar toch lager dan de achterraden, zoodat zij eerst betrekkelijk laat tegen het verbindingsstuk stooten. Nu brengt echter de voorwagen de trekkracht op den achterwagen over; de voorwagen moet altijd den weg voor den achterwagen banen, hij moet altijd de belemmeringen der beweging waarop het voertuig stooten mogt het eerst overwinnen; hij moet dus betrekkelijk beweegbaarder zijn dan de achterwagen. Zoo als wij echter weten, benadeelen lage raden, bij gelijke belasting de beweging aanmerkelijk. Reeds bij gelijk hooge vooren achterraden, belast men om die reden stelselmatig den voorwagen niet zoo zwaar

{==334==} {>>pagina-aanduiding<<}

als den achterwagen, maar ongeveer in de verhouding van 2:3. Maakte men nu de voorraden lager dan de achterraden, dan zou men den voorwagen nog minder moeten belasten en dit zoude somtijds het geheele oogmerk waarvoor het voertuig bestaat, vernietigen, bijv. als men met den munitie-voorwagen in het geheel geene of slechts eene zeer geringe hoeveelheid munitie voor den vuurmond konde vervoeren. Hierbij komen nog enkele bijzondere redenen; wilde men een' zeer grooten draaihoek verkrijgen, terwijl de voorraden niet buitengewoon laag mogen worden, dan zoude men daartoe het verbindingsstuk tusschen den voor- en achterwagen bijzonder hoog moeten plaatsen, hetgeen bij vuurmonden bijv. voor het op- en afleggen zeer ongemakkelijk zoude zijn. Voor alle voertuigen, die in het gevecht komen en dus mogelijkerwijze aan beschadigingen onderhevig zijn, is het wenschelijk zoo veel mogelijk gelijke raden te hebben, om de verwisseling van beschadigde raden des te gemakkelijker te kunnen bewerkstelligen. Bij gelijke breedte van het verbindingsstuk of van het bovenstel, indien dit breeder is dan het verbindingsstuk en diensvolgens den draaihoek bepaalt, kan men dien hoek vermeerderen door de spoorbreedte te vergrooten, dus door de aslijven te verbreeden. Wij merkten echter hierboven reeds op, dat ook hiervoor enge grenzen gesteld zijn.
Indien het verbindingsstuk zeer kort was, zoodat bij evenwijdigen stand der beide assen, het voor- en achterrad van denzelfden kant elkander bijna aanraakten, dan zoude niet meer de breedte van het verbindingsstuk, maar het onderling aanraken der raden, de grenzen voor den draaihoek aangeven. Het verbindingsstuk moet daarom ten minste zoo lang zijn, dat dit geval zich niet opdoet; het mag echter ook niet te lang worden, daar het met het oog op de belasting van het voertuig, dat het dragen moet, alsdan te zwaar en onhandig zoude worden. Wij hebben tot nu toe het verbindingspunt van den voor- en achterwagen altijd op de vooras aangenomen; men kan dit punt evenwel ook meer achterwaarts leggen, indien men bijv. achter het midden der vooras eene horizontale schoor naar achteren aanbrengt en op het einde daarvan de affuitpin plaatst; het draaipunt van den voorwagen wordt daardoor naar achteren verplaatst en dien tengevolge onder overigens gelijke omstandigheden, ook de draaihoek vergroot. 3o. De geschiktheid om te wenden, dat is de onafhankelijkheid van den voor- en den achterwagen in het horizontale vlak kan nu zeer groot zijn, zonder dat het voertuig eenige buigzaamheid, dat is onafhankelijkheid van voor- en achterwagen in het verticale vlak bezit. De buigzaamheid zal altijd ontbreken, als het uiteinde van het verbindingsstuk met den voorwagen eenige vaste verbindingspunten heeft en het zich met zijn oog langs de affuitpin op- noch nederwaarts kan bewegen, daarentegen zal zij in de grootste mate bestaan, als de vooren achterwagen slechts in één punt verbonden zijn, bij voorbeeld door eenen haak (affuithaak) aan de vooras en door een bewegelijk oog (affuitoog) aan het voorste gedeelte van het verbindingsstuk, dat met dien haak verbonden wordt. De onafhankelijkheid van voor- en achterwagen kan hier den hoogsten graad bereiken, zoodat bij voorbeeld de achterwagen kan omslaan, zonder dat dit den voorwagen hindert. Dit zal geschieden wanneer de affuithaak aan de vooras en het affuitoog aan het verbindingsstuk niet onbewegelijk zijn aangebragt, maar aan de eerste een lid en daarmede eenige vrijheid van beweging, aan het laatste een draaijingsvermogen om zijne as gegeven wordt. Bij elken stand van den voor- en den achterwagen ten opzigte van elkander, blijven dan de aanrakingspunten van beide steeds in hetzelfde vlak, zoo als dit o. a. bij ons materieel plaats vindt. Tusschen de beide uitersten van volkomen onbuigzaamheid en van volkomen buigzaamheid, heeft men vele tusschentrappen.

{==335==} {>>pagina-aanduiding<<}

Indien wij het buigzame voertuig met het onbuigzame vergelijken, dan vinden wij dat bij het laatste de disselboom door de vaste verbinding, die den voor- en achterwagen tot één vierradig geheel maakt, volkomen in evenwigt gehouden wordt; dit heeft geen plaats bij het buigzame voertuig. Bij dit laatste doen zich de volgende omstandigheden voor: ten eerste moet het zwaartepunt van den geheelen achterwagen met inbegrip van het verbindingsstuk noodzakelijkerwijze vóór de achteras vallen, daar in het tegengestelde geval de achterwagen steeds de neiging toonen zoude, om achter over te slaan. Ligt echter het zwaartepunt van den achterwagen voor de achteras, dan oefent hij eenen druk op den voorwagen uit; het aangrijpingspunt dezer kracht waarmede de achterwagen op den voorwagen drukt en tevens tracht de vooras in eene achterwaartsche rigting om hare as te doen draaijen, kan nu onmiddelijk onder de vooras liggen, wanneer hier bij voorbeeld de affuithaak aangebragt en zeer kort was; in dit geval heeft de genoemde kracht geene uitwerking in den vermelden zin, daar zij geen hefboomsarm heeft en haar moment diensvolgens gelijk nul wordt; - het aangrijpingspunt der kracht kan echter ook achter de vooras liggen, wanneer namelijk de verbinding van voor- en achterwagen door een affuithaak die achterwaarts verlengd of aan eene schoor bevestigd is, plaats heeft; in dit geval heeft de kracht met betrekking tot de vooras eenen hefboomsarm en zal haar naar achteren doen wentelen, dat wil zeggen het vooreinde der disselboomen omhoog ligten; daardoor zoude evenwel elke trekkracht onmogelijk gemaakt worden. Belast men nu de vooras, bij voorbeeld de affuitas van den vuurmond, door daarop geplaatste munitiekistjes, dan kan men de belasting zoodanig verdeelen, dat de voorwagen op zich zelven eene voorwigtigheid heeft. Stelt men zich deze nu vooreerst als alleen werkend voor, dan drukt zij het vooreinde der disselboomen naar beneden en de disselboom kan alleen in eene horizontale rigting gebragt worden, door hem te ondersteunen; bij de aanbrenging der trekkracht kan dit alleen geschieden door de paarden, terwijl zij trekken, tevens de voorwigtigheid te laten dragen. Dit is voor de trekkracht natuurlijk veel voordeeliger, dan wanneer het vooreinde van den disselboom van zelfs in de hoogte ging en dus door de paarden onder het trekken tevens naar beneden moest gedrukt worden. Het is echter al weder niet gunstig, dat de paarden te veel voorwigtigheid te dragen hebben; het moet veeleer zoo weinig mogelijk zijn. Men kan echter, zoo als van zelve spreekt een gedeelte der voorwigtigheid wegnemen door den druk van den achterwagen op de vooras op eene geschikte wijze in werking te brengen, hetwelk geschieden kan door het verbindingspunt van voor- en achterwagen achter de vooras te plaatsen. Op deze wijze verkrijgt men nu een evenwigtsstelsel; hierbij bestaat altijd eene voorwigtigheid van den voorwagen, die op den disselboom werkt, die echter begrensd en gewijzigd wordt, door eene doelmatige belasting van den voorwagen en door eene doelmatige plaatsing van het verbindingspunt van voor- en achterwagen. Alle zamenstellingen van blokaffuiten behooren tot de voertuigen van het evenwigtsstelsel; hunne buigzaamheid is onbepaald; alle overige oorlogsvoertuigen voor de velddienst behooren tegenwoordig eigenlijk tot hetzelfde stelsel, de eenen iets meer, de anderen iets minder; ook deze zijn niet van alle buigzaamheid verstoken, daar het affuitoog op den affuithaak altijd eene meer of minder groote speling voor op- en nederwaartsche bewegingen heeft, maar hunne buigzaamheid is beperkt en bereikt slechts zelden de wenschelijke grootte. Terwijl de steilste hellingen, die men met artillerie-voertuigen zoude en moest kunnen overtrekken 30o bedragen, kan bijv. de disselboom der Pruissische vuurmonden zich slechts 26o boven den horizont verheffen en 16o daaronder dalen. Een groot voordeel van de voertuigen met onbepaalde buig-
{==336==} {>>pagina-aanduiding<<}
zaamheid is, dat men daarbij het verbindingspunt van voor- en achterwagen diep beneden de vooras kan plaatsen; dit verbindingspunt komt dus bij zeer hooge voorraden niet zoo hoog te liggen, dat het afnemen van de affuit van den voorwagen moeijelijkheden oplevert; men kan diensvolgens hierbij de, voor de gewone beweging regtuit en het overwinnen van kleine hinderpalen, zoo voordeelige hooge voorraden gebruiken, hen diensvolgens dezelfde hoogte als aan de achterraden geven en daardoor het stelsel van voertuigen vereenvoudigen. Daar de voorwagen den weg voor den achterwagen moet banen, volgt daaruit onmiddelijk, dat beiden gelijke spoorbreedte moeten hebben; als de voorwagen voor zijne bestemming geschikt moet gemaakt worden, voornamelijk door eene doelmatige in verhouding tot den achterwagen, geringere belasting, dan volgt daaruit al verder, dat tweeradige voertuigen (karren), waarbij zulk eeene verdeeling onmogelijk is, in elk opzigt in het nadeel zijn bij vierradige.
Men kan niet van alle oorlogsvoertuigen hetzelfde vorderen; men kan ze in het algemeen in drie soorten verdeelen, naarmate van de eischen, die men daaraan stellen kan: 1o. voertuigen, die op elk terrein moeten manoeuvreren; zij moeten wat beweeglijkheid, geschiktheid om te wenden en buigzaamheid betreft, zoo volmaakt mogelijk zijn; daarentegen behoeft men er minder op te letten, dat zij een groot draagvermogen bezitten. Hiertoe behooren alle voertuigen der veldbatterijen: vuurmonden, kaissons, smidswagens, voorraadaffuiten, voorraadwagens, verder de patroonkaissons en de gezamenlijke voertuigen der divisieparken in het geval, dat de batterijen geen' zeer grooten voorraad aan munitie medevoeren, zoodat het geval zich gemakkelijk kan voordoen, dat men op het slagveld tot aanvulling der munitie zijne toevlugt tot het divisiepark moet nemen, eindelijk de ambulancewagens. Voor deze voertuigen is het evenwigtsstelsel bijzonder geschikt, daarbij is het wenschelijk, dat het stelsel zoo eenvoudig mogelijk zij, zoodat dezelfde raden en dezelfde assen voor allen geschikt zijn, wat bij het vervangen van beschadigde deelen bijzonder gemakkelijk is. Het spreekt van zelve dat naarmate van de bijzondere bestemming van het voertuig, de achterwagen, die het voornaamste gedeelte van den last opneemt, verschillend moet ingerigt worden; bij den vuurmond dient hij als affuit, tegelijkertijd tot schietgestel; bij den smidswagen draagt hij een blaasbalg, een aambeeld, enz.; bij den kaisson of voorraadwagen, draagt hij kisten van verschillende constructie tot de opname van een groot aantal kleine voorwerpen, ladingen, projectilen, touwwerk, houten deelen, enz. Desniettemin kunnen de voorwagens van al deze voertuigen zeer gevoegelijk op dezelfde wijze vervaardigd zijn; de voorwagen kan altijd dezelfde blijven, al wordt hij bij het geschut en bij den kaisson met munitie, bij den voorraad- en smidswagen met kleine gereedschappen, bij den ambulancewagen met geneesmiddelen en heelkundige instrumenten beladen. 2o. Voertuigen, welke niet behooren te manoeuvreren, maar die groote marschen langs gebaande wegen met eene betrekkelijk zware belasting moeten afleggen. Daartoe behooren de vuurmonden en de kaissons van het belegeringsgeschut, de kanon- of lastwagens tot het vervoer van kanonnen en mortieren; de wagens der divisieparken, voor zoover de batterijen en de bataillons rijkelijk genoeg van munitie en voorraadstukken voorzien zijn, de wagens van het groote artilleriepark, de bagaadjewagens der infanterie en kavallerie, de wagens der proviantkolonne en der zware veldhospitalen, indien deze bij het leger medegevoerd worden; eindelijk de wagens van den pontontrein. Hoe verschillend nu ook deze voertuigen, naar hunne bijzondere bestemming, zamengesteld mogen zijn, zoo kan men toch daarvoor een doelmatig evenwigtsstelsel met matige geschiktheid van wenden en buigzaamheid aanbevelen. 3o. De voertuigen, van welker beweeglijkheid

{==337==} {>>pagina-aanduiding<<}

men slechts weinig vordert, zoo dat deze bij andere eischen geheel op den achtergrond komt. Hiertoe behooren alle voertuigen der vesting-artillerie en die voertuigen der belegerings-artillerie, welke tot het transport van materieel van allerlei aard, op kleine afstanden, bij de belegeringen zelf gebruikt worden, terwijl men ze uit elkander genomen, op andere voertuigen geladen, voor de belegerde plaats brengt, zoo als kogelkarren, lastslepers, enz. Voor deze voertuigen, waarbij de beweeglijkheid van weinig belang is en die aan eene bijzondere bestemming moeten voldoen, kan men om die reden, geen bepaald algemeen stelsel aangeven.
De voertuigen, thans bij de Nederlandsche artillerie in gebruik behalve de affuiten, welke in het artikel Affuiten zijn opgegeven, zijn de volgende:
Munitievoorwagens van 12 
{== afbeelding 	==} {>>afbeelding<<}
    
, 6 
{== afbeelding 	==} {>>afbeelding<<}
    
, 15 dm. en 12 dm.; kaissons van 12 
{== afbeelding 	==} {>>afbeelding<<}
    
, 6 
{== afbeelding 	==} {>>afbeelding<<}
    
, 15 dm. en 12 dm., smidswagens en voorraadwagens tot bagaadje en tot gereedschappen, allen behoorende tot het nieuwe veldmaterieel in 1848 ingevoerd, bagaadjekarren voor troepen en voor de geneeskundige dienst, patroonkaissons, belegeringsvoorwagens, lastwagens, lastslepers, parkwagens, kogelkarren, transportwagens en ziekenwagens, terwijl er nog kanonwagens bestaan, die door lastwagens en smidskarren, die door smidswagens zullen vervangen worden. Verder heeft men voor den pontontrein nog afzonderlijke pontonwagens, pontonroeibootwagens, pontonribbenwagens en pontonschraagwagens.

Voerwezen.

Zie Trein.

Voet.

1o. Bekende lengtemaat zie Maten. 2o. De verschillende normale toestanden der troepen. In dit opzigt onderscheidt men gewoonlijk den voet van vrede, waarbij de taktische eenheden de geringste sterkte bezitten, somtijds slechts uit de kaders bestaan en den voet van oorlog, waarbij zij op de grootste sterkte gebragt worden.

Voetangels.

Kleine ijzeren sterren, met punten van 8 à 15 duim lengte, welke zoo regelmatig gesteld zijn, dat hoedanig men de ster op den grond werpt, altijd een der punten naar boven gerigt is. Zij zijn vooral nuttig om aanvallen der kavallerie af te weren. Vroeger nam men te velde V. mede; dit geschiedt thans niet meer, grootendeels om hunne kostbaarheid. Men vindt er echter somtijds nog aanzienlijken voorraad van in de magazijnen, die men dan in geval van nood gebruiken kan.

Voetbank.

Gelijkluidend met banket.

Voetboog.

Zie Boog.

Voetknecht.

Gelijkluidend met infanterist.

Voetmortier.

Een kleine mortier, die in plaats van tappen te bezitten, aan zijnen voet vastgegoten is; de voet is in een houten blok ingelaten, zoodat de mortier eene onveranderlijke elevatie van 45o bezit. Dezelfde inrigting vindt men ook bij scheepsmortieren, zelfs van de grootste kalibers; hierbij wordt echter in plaats van den voet eene ijzeren affuit gebezigd.

Voetpad.

Zie Wegen.

Voetvolk.

Gelijkluidend met infanterie.

Vogelvlugtperspectief.

Zie Teekenen.

Vol bastion.

Zie Bastion.

Vol carré.

Zie Formatiën.

Volhoef.

Zie Hoef.

Volkenregt.

Het doel dat de beide partijen in elken oorlog vervolgen is een gepaste vrede: een internationale of volksvrede in den buitenlandschen oorlog, orde, rust en handhaving der wetten, de landvrede, als de beide partijen uit afdeelingen van denzelfden staat bestaan. Daaruit volgt dat hoewel de oorlog een middel

{==338==} {>>pagina-aanduiding<<}

en een toestand van geweld is, toch ook gedurende zijnen loop het volkenregt niet geheel verwaarloosd kan worden, en in den loop der tijden is er een afzonderlijk internationaal volkenregt ontstaan, dat gedeeltelijk slechts op het gebruik berust, dat ook deels op verdragen rust of tijdelijk gegrond wordt. Bij de magt, die de beide strijdende partijen steeds hebben om het gedeeltelijk te breken, zoodra zij daarin voordeel zien en bij de in zekere mate bestaande onafhankelijkheid der handelende personen blijft dit oorlogsregt toch eene zeer onzekere en dubbelzinnige zaak. De thans bestaande wetenschappelijke stelsels van het V. voor den oorlog, zijn allen afkomstig van de vorige eeuw en de gronden dier stelsels loopen dan grootendeels nog veel verder en berusten op beschouwingen van eenen lang verloopen tijd. - In den regel wordt elke oorlog voorafgegaan door eenige internationale handelingen. Daar het meer waarschijnlijk is, dat de grootere magt eenen voordeeliger vrede zal verkrijgen dan de kleinere, zoo trachten de partijen zich te versterken, dat is, vreemde hulpmiddelen tot hunne ondersteuning te zoeken. Zij vinden deze bij bondgenooten, waarmede zij verdragen sluiten over den grooteren of kleineren omvang der te verleenen hulp. Somtijds kan men de ondersteuning van eenen bondgenoot alleen verkrijgen, door hem subsidiën te betalen, dat zijn hulpgelden tot uitrusting van zijn leger. Een subsidiënverdrag bepaalt dan het bedrag der subsidiën en de pligten van dengene, die ze ontvangt. Geheime artikels in alle verdragen, welke voor eenen gezamenlijken oorlog gesloten worden, behandelen meestal schadevergoedingen in grondgebied, die na geëindigden oorlog aan de eene of andere partij ten deel zullen vallen. Hierbij komt natuurlijk dikwijls het geval voor, dat men de huid van den beer verkoopt, die nooit geschoten wordt. Een staat, die in weerwil zijner ligging nabij het oorlogstooneel, geen deel aan den oorlog neemt, verklaart zich onzijdig of neutraal; die onzijdigheid, wil zij werkelijk bestaan, moet dan door alle oorlogvoerende partijen erkend zijn. Als de onzijdige staat zelf troepen aan de grenzen plaatst, om de verklaarde neutraliteit, des noods met het zwaard in de vuist te handhaven (gewapende neutraliteit) kan dit er veel toe bijdragen, om aan de oorlogvoerende partijen meer ontzag in te boezemen. De staat, die onzijdig wil blijven, laadt daardoor de verpligting op zich, om geene der oorlogvoerende partijen te begunstigen en van geene dier partijen eene schending zijner onzijdigheid te dulden. Hij mag in zijn land geene werving van eene partij toestaan, hij mag geen krijgsvoorraad voor een der partijen door zijn land laten vervoeren. Mag hij echter volstrekt geene wervingen in zijn land toestaan, geen krijgsvoorraad daardoor laten vervoeren, als hij beide oorlogvoerende partijen in deze zaken op dezelfde wijze behandelt? Het antwoord op de vraag is gelegen in de regten der neutralen, die bestaan in de onschendbaarheid van hun grondgebied en in hun vrijen handel met andere neutralen en met de oorlogvoerende partijen zelve. De oorlogscontrabande waaronder men toevoer van manschappen, wapens en munitie verstaat, moet evenwel van het vrije handelsverkeer uitgesloten worden. Heeft de toevoer ter zee plaats en beheerscht slechts ééne der oorlogvoerende partijen de zee, dan zal zij deze oorlogscontrabande onvoorwaardelijk wegnemen, als die ten voordeele van den vijand vervoerd wordt, ja zij zal dan vermoedelijk het begrip van oorlogscontrabande nog verder uitstrekken, bijv. op levensmiddelen en sommen gelds, die haren vijand toegezonden kunnen worden. Kunnen beide partijen op zee verschijnen, dan komen de neutralen tusschen twee vuren. Intusschen zal in dit geval het begrip van oorlogscontrabande waarschijnlijk niet te ver uitgestrekt worden, omdat, als die neutralen werkelijk onzijdig blijven, dat is beide partijen geheel op dezelfde wijze behandelen, zij beiden er in zekere mate voordeel bij zullen hebben.

{==339==} {>>pagina-aanduiding<<}

In den regel wordt de oorlog voorafgegaan door onderhandelingen der beide partijen over het geschilpunt. De eerste stap tot den oorlog is het afbreken dier onderhandelingen door eenen staat, het afbreken van het staatkundig verkeer met den vijand, dat is het terugroepen der eigene afgezanten en het geven van passen aan die des vijands. Daarmede gaat dan gepaard het uitvaardigen van een oorlogsmanifest dat door den druk wordt openbaar gemaakt en zooveel mogelijk verspreid wordt; en dat ten doel heeft aan den vijand en aan iedereen, de reden van den strijd uit te leggen, en het gebruik der wapens voor de geheele wereld te regtvaargen. In onzen tijd vervangt het oorlogmanifest in den regel ook het zenden eener bepaalde oorlogsverklaring aan den vijand, wat nu slechts zeer zelden meer plaats heeft. In den regel legt de staat, die den oorlog wil embargo op alle vijandelijke schepen, die zich in zijne havens bevinden en kondigt eene blokkade der vijandelijke havens aan, als hij eene voldoende zeemagt bezit; intusschen kunnen deze maatregelen ook het oorlogsmanifest of de oorlogsverklaring voorafgaan. Vervolgens worden alle onderdanen van den staat, die zich in 's vijands land bevinden, vooral zij die in krijgsdienst van den staat zijn, opgeroepen om terug te keeren, bij straffe van verbeurdverklaring der goederen en eerloosverklaring. Somtijds wordt aan de onderdanen elk verkeer met den vijand, hetzij door handel, hetzij door correspondentie verboden. Eindelijk worden ook wel de onderdanen van den vijandelijken staat uit het land verbannen. Intusschen zijn al die zaken in de laatste tijden zeer veranderd. Het verdrijven der vijandelijke onderdanen, die vrijwillig willen blijven, zal wel zeer zelden plaats hebben; ook de terugroeping der eigene onderdanen uit het vijandelijke land wordt slechts op zeer beperkte wijze toegepast, slechts in zoo ver als zij betrekking heeft op in vijandelijke dienst zijnde militairen, terwijl men zich vergenoegt met de overige onderdanen onder de bescherming te stellen van den gezant eener neutrale mogendheid. Om het algemeene, nuttige, voor de oorlogvoering onschadelijke verkeer niet af te breken, sluiten de beide oorlogvoerende deelen bij den aanvang van den oorlog somtijds bijzondere verdragen over de wijze, waarop het postverkeer gedurende den oorlog zal geregeld worden; dergelijke verdragen of cartels worden dan ook wel eens gebruikt om eenige zeer twijfelachtige bepalingen van het gebruikelijke volkenregt voor dezen bijzonderen oorlog nader te bepalen en te regelen, zoo als bijv. de herkenningsteekenen en de behandeling der parlementairs der krijgsgevangenen, enz.
Voor de oorlogvoering zelve geldt als algemeene regel van het V. dat alle wreedheden, verwoestingen, enz. die nutteloos schijnen en het doel van den oorlog niet bevorderen, achterwege gelaten moeten worden. Maar wie bepaalt, wat nutteloos is? Alles zal hier van tijd en omstandigheden afhangen en het gebruik alleen zal ten laatste beschermen. Als verboden middelen der oorlogvoering beschouwde men vroeger den sluipmoord of het verradelijk dooden, de verspreiding van giftstoffen en aanstekelijke ziekten in het vijandelijke leger, het gebruik van vergiftigde wapenen of van zulke, die eenen zeer pijnlijken dood veroorzaken, het op prijs stellen van eenen wettigen vijand, de bedreiging tegen belegerde troepen, dat men ze zoo zij de overgave weigeren, bij de bestorming over de kling zal laten springen, de mishandeling van gevangenen, gekwetsten en dooden. Men ziet hoe onbepaald al die zaken zijn. Volgens deze beschouwingen toch, zou bijv. het gebruiken eener krijgslist met den naam van sluipmoord kunnen bestempeld worden. Wie zal de grenslijn trekken? Eene gelukte overvalling zal misschien door hem, die daardoor geleden heeft, eene eerlooze verraderij genoemd worden. Over elk nieuw wapen, dat uitgevonden wordt, kan een redetwist ontstaan, of het V. het gebruik daarvan veroorlooft al dan niet;

{==340==} {>>pagina-aanduiding<<}

elke hoogleeraar in het volkenregt kan de puntkogels en de vuurpijlen veroordeelen, terwijl elke generaal gedwongen is ze te gebruiken. Wat is een wettige vijand? Chasteler was in de Nederlanden geboren en van der jeugd af in Oostenrijksche dienst; maar in 1809 waren de Nederlanden Fransch; Napoleon beschouwde Chasteler als zijn onderdaan, dus volgens het oude V. niet als zijn' wettigen vijand en stelde zijn hoofd op prijs. Had hij regt of de keizer van Oostenrijk, die Chasteler als zijn wettigen onderdaan beschouwde? Is het al of niet mishandelen van gekwetsten, als in de hitte van het gevecht een soldaat den vijand, dien hij gekwetst heeft nedergeworpen, nog eenige bajonetsteken geeft? De verbittering der overwonnelingen zal het wel altijd zoo noemen. Daar nu over zooveel punten van het zoogenaamde V. in deze opzigten geschil kan ontstaan, ja dikwijls onvermijdelijk is, is de loop in den oorlog gewoonlijk als volgt.
Een veldheer, die naar zijne denkbeelden over schending van het V. door de tegenpartij te klagen heeft, begint met den vijandelijken opperbevelhebber eene briefwisseling aan te knoopen, waarin hij dan een beroep doet aan zijne eer, aan zijne menschelijkheid en dergelijke fraaije zaken meer; volgt daarop geen voldoend antwoord - en dit heeft wel in de meeste gevallen plaats - dan wordt gedreigd met wederwraak (represailles), dat is met dergelijke handelingen tegen den vijand en helpt ook dit niet, dan wordt die wederwraak zoo ver mogelijk toegepast. Het ergste daarbij is dat gewoonlijk de partij, die wederwraak meent te moeten nemen, zelden in staat is zulks te doen en dat meestal alleen de onschuldigen daaronder lijden.
Eene andere grondstelling van het V. uit het eerste der 17de en uit de 18de eeuw luidt nu verder: de wapenen kunnen gebruikt worden tegen alle wettige vijanden; zoo zij echter bijv. in gevangenschap geraken, moeten zij ook wettelijk behandeld worden, dat is met inachtneming van de bepalingen, die vóór het uitbreken van den oorlog tusschen de beide strijdende partijen zijn gemaakt. Wat is nu een wettige vijand? Wij hebben deze vraag reeds hierboven gedaan. In den tijd waarvan wij hier spreken, had men daarop een zeer eenvoudig antwoord. Ieder die door den souverein bijzonder gewettigd is om de wapenen te dragen, moet door zijnen vijand als wettige vijand beschouwd worden; ieder ander echter niet. Want de oorlog is eene zaak der vorsten, niet der volken.
In de 18de eeuw werden dan ook alleen de troepen van het staande leger en de door den souverein voor dien oorlog opgerigte, geregelde vrijkorpsen als wettige vijanden beschouwd; daarentegen geene vrijscharen, volkswapeningen of schutterijen; werden dergelijke lieden met de wapens in de hand gevangen genomen, dan werden zij niet als krijgsgevangenen, maar willekeurig behandeld. De zaak wordt nog bijzonder ingewikkeld, als de souverein van het vijandelijke land, door zijne tegenpartij niet erkend is. Dan zijn er eigenlijk geene wettige vijanden. In dit geval bevonden zich, volgens de regels van het oude V. alle troepen der Fransche republiek tegenover de Bondgenooten. Intusschen bleven de Fransche legers niet werkeloos en al waren zij ook niet altijd overwinnend, zoo waren zij toch altijd in staat wederwraak op groote schaal te nemen. Zij behoefden zich niet te bepalen met te zeggen: als gij ons niet als wettige vijand betracht, dan zullen wij ten uwen opzigte eveneens handelen, maar zij waren ook in staat het te doen. Voor de Bondgenooten was het dus eene gedwongen wet, niet alleen de geregelde troepen der republiek, maar zelfs hare nationale garde als wettige vijanden te beschouwen en te behandelen. Het is natuurlijk, dat het voor den aanvaller een buitengewoon voordeel is, als de vijand in wiens land hij doordringt, hem alleen geregelde troepen over stelt en om de eene of andere

{==341==} {>>pagina-aanduiding<<}

reden zijnen landstorm, zijne volkswapening niet gebruikt. Daarom zullen de aanvallers wel ten allen tijde het bovengenoemde onderscheid tusschen wettige en onwettige vijanden maken. Maar die landen, die alleen hunne zelfstandigheid willen handhaven, kunnen daarmede onmogelijk genoegen nemen; zij moeten er op aandringen, dat elke burger als wettige vijand behandeld wordt en oogenblikkelijk weêrwraak nemen, als deze grondregel niet erkend wordt, die een gevolg van het nieuwe V. is, dat de oorlog niet alleen de zaak der vorsten, maar ook die der volken is. Indien men kan bewerken, dat elke burger van het land als een wettige vijand van den aanvaller beschouwd wordt, dan is dat een der zekerste behoedmiddelen tegen nuttelooze, onregtvaardige aanvallen. In den laatsten tijd heeft men in den zee-oorlog in dit opzigt eene achterwaartsche schrede willen beproeven, door de kaperij (zie Kapers) af te schaffen.
Muitelingen, oproerlingen, rebellen moeten door de troepen der regering, die ze bestrijden, nooit als wettige vijanden beschouwd worden. Maar het is duidelijk, dat dit toch geschiedt, zoodra de muitelingen eene werkelijke magt bezitten. De Denen hebben de Sleeswijk-Holsteiners steeds muitelingen genoemd, maar zoo lang de strijd nog niet beslist was, hebben zij zich wel gewacht ze als zoodanig te behandelen; dezelfde verhouding bestond tusschen de Oostenrijkers en de Hongaren in 1849.
De ware bepaling voor eenen wettigen vijand komt dus hierop neder: Een wettige vijand is degene, die tot eene partij behoort, welke den wil en het vermogen heeft om genoegzame wederwraak te nemen. Wettige vijanden nu hebben aanspraak op eene welvoegelijke krijgsgevangenschap. Maraudeurs worden nooit als wettige vijanden beschouwd en iedereen heeft het regt hen te dooden. Spionnen worden door het V. niet verworpen, maar het is eene internationale gewoonte, die des vijands op te hangen als men hen in handen krijgt. Overigens zal het den gehangen spion wel onverschillig zijn, of de leeraars van het V. zijnen dood al dan niet voor eerloos verklaren.
Een ander beginsel van het V. is dat men het moet vermijden den vijandelijken souverein met opzet te dooden. Deze bepaling zou uiterst gunstig zijn voor republikeinsche legers, waarin elk soldaat een integrerend gedeelte van den souverein is; intusschen wordt het beginsel in dit geval niet toegepast; onder souvereinen verstaat men dan alleen monarchen. Het is natuurlijk, dat ook monarchen, die zich niet aan het gevaar van sterven willen blootstellen, bij het hedendaagsche algemeene gebruik van vuurwapens wel zullen doen, als zij zich van het slagveld verwijderd houden; daar het zeer gemakkelijk zou kunnen gebeuren, dat juist degene, die hen treft, vermijden wilde hen te treffen. Het nieuwere V. verbiedt onbepaald het dooden van weerlooze inwoners van het vijandelijke land, die zich rustig gedroegen; terwijl zij vóór de invoering van het Christendom tot slaven gemaakt en als zoodanig behandeld konden worden, is daar volgens het christelijke V. geen spraak meer van, zij moeten veeleer in het bezit hunner persoonlijke vrijheid blijven.
Tijdelijke dwangmiddelen tegen hen zijn daarentegen volkomen veroorloofd; men kan dus gijzelaars tijdelijk gevangen houden, men kan de inwoners dwingen tot gidsen te dienen, aan verschansingen te arbeiden, voorspan te leveren, enz. Non-combattanten en vooral artsen, die de legers volgen, moeten verstandigerwijze als rustige, weerlooze inwoners behandeld worden.
De oorlog doet de erkenning van het eigendomsregt tusschen de oorlogvoerende partijen vervallen; de veroveraar stelt zich in het daadwerkelijke bezit van een stuk land van zijne tegenpartij; daarmede verkrijgt hij voorloopig alle regten van den vroegeren souverein; hij mag nu volgens het krijgsregt alle staats eigendommen,

{==342==} {>>pagina-aanduiding<<}

roerende en onroerende, gebruiken; daarentegen moet hij het bijzondere eigendom zoowel van de onderdanen als van den vorst (domeinen) eerbiedigen. De bijzondere zorg voor den persoon en de eigendommen van den vorst, herinneren gestadig aan den tijd van den hoogsten bloei der nieuwere monarchie in Europa, aan de vorige eeuw, waarin men niet eens wilde toestaan, den persoon des souvereins gevangen te nemen, al was men daartoe in de gelegenheid. Het kan den veroveraar op geenerlei wijze belet worden souvereiniteitsregten op het veroverde gebied uit te oefenen; hij kan diensvolgens belastingen heffen, enz. Zoo de oorspronkelijke souverein daarin door eene grondwet gebonden is, dan behoeft de veroveraar zich daarom niet te bekreunen. Hij zou zelfs in de meeste gevallen buiten staat zijn, grondwettig te handelen, als bijv. de toestemming tot het heffen van belastingen afhankelijk was van de volks-afgevaardigden van het geheele land, terwijl hij slechts één gewest daarvan veroverd heeft. De bescherming van de particuliere eigendommen is dus eveneens eene spreekwijze zonder zin, die de 18de eeuw, terwijl zij den oorlog eene zaak der vorsten, niet der volken noemde, ons overgelaten heeft. Die spreekwijze beteekent niets als men het requisitiestelsel toepast, iets meer als men het stelsel der magazijnsverpleging volgt. Wettige buit wordt gemaakt bij elke plundering, gelast of vergund door den opperbevelhebber. Hoewel men er ook over getwist heeft of het den soldaat vergund is, vijanden, die hij gevangen maakt, uit te plunderen, zoo geschiedt dit toch meestal; de eenige bescherming voor den gevangene is in dit opzigt de beschaving en het eergevoel van hem, aan wien hij zich overgegeven heeft. Naar het, hoewel niet algemeen aangenomen oorlogsbeginsel moet de buit aan den oorspronkelijken eigenaar teruggegeven worden, als zij aan dengene, die ze gemaakt heeft, weder afgenomen wordt, eer hij ze 24 uren in bezit heeft.
Volgens het zeeregt gelden alle oorlogs- en handelsvaartuigen van den vijand en alle neutrale vaartuigen, die oorlogscontrabande voeren, voor goeden prijs. De admiraliteits-regtbanken beslissen of een schip, dat als prijs is opgebragt, volgens het zeeregt werkelijk als goeden prijs kan beschouwd worden; is dit niet het geval, dan moet het vrijgelaten worden met eene schadeloosstelling voor de veroorzaakte schade en oponthoud. Wordt een kaper als prijs opgebragt, dan wordt eerst zijn kaperbrief onderzocht; is deze in orde dan worden schip en bemanning behandeld, even alsof het een gewoon schip ware, zoo niet dan worden schip en bemanning als zeeroovers behandeld.
Een souverein, die een deel van zijn land, door vijandelijke verovering tijdelijk verloren heeft en later weder terug krijgt, heeft het regt van postliminium, dat wil zeggen, hij kan dit land beschouwen als of de vroegere regtstoestand nooit gestoord ware en hem weder herstellen, van welk regt de Bourbons bij hunne restauratie in 1815 het uitgestrektste gebruik maakten.
Gedurende de oorlogvoering zelve, kunnen deels door de regeringen der oorlogvoerende staten, deels door de opperbevelhebbers, deels door de onderbevelhebbers verdragen worden gesloten. Daartoe behooren: a. sauvegarde-verdragen, waardoor de partijen overeenkomen, dat elk harer de door de andere verleende sauvegarden of vrijbrieven zal eerbiedigen; b. contributie-verdragen, waardoor vijandelijke onderdanen zich verbinden om leverantiën en belastingen op te brengen, die niet op eens kunnen gebruikt worden; c. kapitulatiën zie Kapitulatie; d. wapenstilstands-verdragen tot het tijdelijk afbreken of voorloopig eindigen der vijandelijkheden. Zij zijn, hetzij algemeen, dat is zij gelden voor alle gedeelten der beide oorlogvoerende legers of bijzonder, dat is zij gelden slechts voor één oorlogstooneel, voor een belegeringskorps en eene bezetting enz. Zij wor-
{==343==} {>>pagina-aanduiding<<}
den gesloten voor eenen bepaalden of onbepaalden tijd; in het laatste geval moet altijd een opzeggingstermijn vastgesteld worden. In het eerste geval is dit niet noodig. Men kan ook eenen wapenstilstand voor een bepaalden tijd sluiten en daarbij een opzeggingstermijn vaststellen, met de verdere bepaling, dat indien in den bepaalden termijn van geen der beide zijden, die opzegging volgt, de wapenstilstand weder voor denzelfden tijd als eerst bepaald was, voortduurt. De wapenstilstanden worden voor langen of korten tijd gesloten; voor langeren tijd als gedurende dien tijd werkelijk vredesonderhandelingen tusschen de oorlogvoerende staten moeten plaats hebben; voor korteren tijd naar omstandigheden tot het begraven der dooden of tot onderhandelingen over de overgave eener vesting. Tot het sluiten van korte, bijzondere wapenstilstanden zijn alle bevelhebbers geregtigd, zonder dat zij daartoe eene ratificatie noodig hebben. Dit beginsel moest buitendien op alle bijzondere oorlogsverdragen, vooral op kapitulatiën toegepast worden. In het algemeen geldt als regel voor eenen wapenstilstand, dat gedurende dien tijd de beide partijen hunne stellingen behouden en die niet ten nadeele des vijands uitbreiden. Somtijds en vooral voor lange wapenstilstanden worden bijzondere demarcatielijnen voor elk der strijdende partijen vastgesteld, die door geene van haar overschreden mogen worden en die een neutraal tusschenterrein insluiten.
De vrede onderscheidt zich van den wapenstilstand, doordien hij den oorlog bepaald eindigt en hetzij de oude, afgebroken regtsbetrekking herstelt of eene nieuwe in de plaats stelt. Zoo bijv. verkrijgt de veroveraar het werkelijke bezit van een stuk land eerst, wanneer de vrede hem dit toekent. Elke vrede wordt voorafgegaan door onderhandelingen. Tot het voeren dier onderhandelingen zoude steeds een wapenstilstand gesloten moeten worden, opdat niet telkens nieuwe krijgsgebeurtenissen het status quo, dat men als eenige zekere grondslag kan aanzien, veranderen en zoodoende den vasten grond der onderhandelingen wegnemen. Wel is waar, kan zulk een wapenstilstand door de zwakkere partij alleen gesloten worden, niet om den vrede te sluiten, maar met het doel zich in dien tijd te versterken en dan den oorlog met nieuwe krachten voort te zetten. De andere partij moet echter dit gevaar loopen; de vredesonderhandelingen in 1855 hebben nog onlangs aangetoond, waartoe zij leiden, als de oorlog voortgezet wordt. Tegen zulk eene bedoeling van den zwakkeren vijand kan men zich overigens tamelijk goed beveiligen, indien men den wapenstilstand slechts voor eenen korten tijd toestaat, na welken tijd de vrede gesloten of de oorlog voortgezet moet worden en door eene gunstige demarcatielijn te vorderen.
Een preliminaire vrede is eene voorloopige overeenkomst over de hoofdpunten van den strijd tusschen de oorlogvoerende partijen, terwijl de bepaling der bijzonderheden dan voor den eigenlijken vrede overblijft. Om nu gedurende den oorlogstoestand de mogelijkheid te behouden van eenig verdrag te kunnen sluiten, moet men middelen bezitten, waardoor de eene partij aan de andere kan mededeelen, dat zij in onderhandeling wenscht te treden. Hiertoe behooren bijv. het opsteken eener witte vlag in eene vesting, die kapituleren wil en het slaan der chamade, waarop volgens het gebruik van het V. de vijandelijkheden gestaakt moeten worden. Daarop volgt de toezending van parlementairen, officieren die door eenig teeken, bijv. een witte doek om den arm herkenbaar zijn en die door eenen tamboer of trompetter begeleid zijn, welke hen aankondigt. Geene partij is verpligt om parlementairen van den vijand aan te nemen, maar is geregtigd hen af te wijzen; hij mag hen echter niet vijandelijk behandelen, eer zij ronduit weigeren zich te verwijderen. Over de behandeling der parlementairen, die zich aan de voorposten aanmelden, behelzen de voorschriften der velddienst de nadere bepalingen. Een der meest

{==344==} {>>pagina-aanduiding<<}

gewone is, dat de parlementair met een blinddoek voor de oogen naar het hoofdkwartier vervoerd wordt, opdat hij onderweg niets van den toestand van het leger zoude zien.
Er is thans geene spraak van die hoffelijkheid in de oorlogvoering, die aan het ridderwezen haren oorsprong verschuldigd was en die zich gedurende den geheelen loop der nieuwere monarchie staande hield; als hier en daar nog enkele overblijfselen bestaan, maken zij toch slechts eenen bespottelijken indruk. Twee veldheeren zullen elkander tegenwoordig niet meer voor het front hunner legers begroeten en ieder aan den anderen de eer laten, met het vuur te beginnen; de eene partij zal niet meer aan de andere, die hare patronen verschoten heeft, munitie aanbieden om den strijd ‘eerlijk’ voort te zetten; men zal het niet meer noodig vinden, het vijandelijke leger eerst geheel op te laten marcheren, eer men aanvalt, om niet voor verraderlijk gehouden te worden. Het eenige wat in dit opzigt nog bestaat, is dat de belegerde in eene vesting zijne hospitalen door gele vlaggen aanduidt en dat de belegeraar daarop niet vuurt, of dat de bevelhebbers elkander bij gelegenheid van wapenstilstanden begroeten en daarbij misschien geschenken wisselen. Wij besluiten dit artikel met de opsomming van de voornaamste vredesverdragen van den nieuweren tijd:
1. Vrede te Madrid, 14 Januarij 1526, eindigt den eersten oorlog tusschen Karel V en Frans I; 2. te Cambray (damesvrede) den tweeden oorlog, 5 Augustus 1529; 3. 10-jarige wapenstilstand te Nizza 1538 den derden oorlog; 4. te Crespy, 18 September 1544 den vierden oorlog tusschen die vorsten; 5. kapitulatie van Wittenberg, 19 Mei 1547, eindigt den Schmalcaldischen oorlog; 6. godsdienstvrede te Augsburg, 25 September 1555 tusschen den keizer en de stenden van het Duitsche rijk; 7. te Chateau-Cambresis, 3 April 1559, tusschen Philips II van Spanje en Hendrik II van Frankrijk. De godsdienstoorlogen werden geëindigd; 8. door den vrede van Amboise, Maart 1563; 9. door den vrede van Longjumeau 1560; 10. dien te St. Germain en Laye 1570; de oorlog van Spanje tegen de Nederlanden voorloopig 11. door het 12-jarig bestand in 1609; 12. door den vrede te Praag, tusschen Saksen en den keizer, scheidt het eerste zich 10 Mei 1635 van Zweden, daarna ook Brandenburg, Anhalt, Mecklenburg, Brunswijk, Luneburg, 13. de Westphaalsche vrede, die den 30- en den 80-jarigen oorlog eindigt, bevat den vrede tusschen Spanje en de Nederlanden, den 20 Januarij, den vrede te Munster en Osnabrück, tusschen den keizer en het Duitsche rijk en Frankrijk en Zweden, 24 October 1648; 14. tusschen Engeland en de Nederlanden, 15 April 1654; 15. de vrede van Roskild, 26 Februarij 1658, tusschen Zweden en Denemarken; 16. De Pyreneesche vrede, gesloten op het Faizanten-eiland in de Bidassoa, tusschen Frankrijk en Spanje, den 7 November 1659; 17. vrede te Oliva, 23 April 1660, tusschen Polen en Zweden met inbegrip van den keizer en Brandenburg, te Koppenhagen, Mei 1660, tusschen Denemarken en Zweden, en te Kardis, 21 Junij 1661, tusschen Rusland en Zweden, eindigen den eersten Noordschen oorlog; 18. de vrede te Breda, 31 Julij 1667, tusschen Engeland en de Nederlanden; 19. de vrede te Aken, tusschen Lodewijk XIV eenerzijds, Engeland, de Nederlanden en Zweden anderzijds, eindigt den devolutie-oorlog, 2 Mei 1668; 20. de vrede te Westmunster, tusschen Engeland en de Nederlanden, 9 Februarij 1674; 21. de vrede te Nijmegen, 10 Aug. 1678 met Holland, te St. Germain en Laye, Fontainebleau eu Lund, 12 October 1679 met Spanje, den keizer en het rijk enz., eindigen den eersten grooten oorlog van Lodewijk XIV, 22. de tweede wordt geëindigd door den vrede te Turin, tusschen Frankrijk en Savoye, te Rijswijk, tusschen Engeland, Holland, Spanje, den Keizer

{==345==} {>>pagina-aanduiding<<}

en het rijk en Frankrijk, den 20 September en 30 October 1697; 23. de vrede van Karlowitz, in 1699, tusschen Oostenrijk en de Porte; 24. de Spaansche erfopvolgingsoorlog wordt geëindigd door den vrede van Lodewijk XIV met Engeland, Holland, Portugal, Pruissen en Savoye, te Utrecht den 11 April 1713, den vrede van Spanje met Engeland en Savoye, den 13 Julij, van Lodewijk XIV met Oostenrijk te Rastadt, 6 Maart 1714 en te Baden in Aargau met het rijk, 7 September 1714, de vrede van Spanje en Holland, den 26 Junij 1714 en tusschen Spanje en Portugal, den 6 Februarij 1715; 25. in den tweeden grooten Noordschen oorlog valt de vrede van Altranstadt, tusschen Karel XII en Augustus van Saksen (Polen), den 24 September 1706 voor; 26. deze oorlog werd geëindigd door de vredesverdragen van Zweden te Stokholm, 1719 en 1720 met Hannover, Pruissen, Denemarken, Polen en te Nystadt met Rusland, den 10 September 1721; 27. de vrede te Passarowitz, tusschen Oostenrijk en de Porte, den 21 Julij 1718; 28. de vrede te Belgrado, tusschen Rusland en de Porte, 1 September 1739; 29. De Silezische oorlogen werden geëindigd, de eerste door den vrede te Breslau, 10 Junij en 28 Julij 1742, tusschen Oostenrijk en Pruissen, de tweede door den vrede te Dresden, 25 December 1745; 30. de strijd over de keuze van eenen Poolschen koning wordt geëindigd door den preliminairen vrede, van 3 October 1735 en den vrede van 9 November 1738 te Weenen, 31. de vrede van Aken, 18 October 1748, tusschen Frankrijk en de vereenigde Nederlanden en Engeland; 32. de vrede van Hubertsburg, 15 Februarij 1763 maakt een einde aan den 7-jarigen oorlog; 33. de vrede te Koutschouk-Kainardsche, tusschen Rusland en de Porte, 21 Julij 1774; 34. de vrede te Teschen tusschen Pruissen en Oostenrijk, den 13 Mei 1772 eindigt den Beijerschen erfopvolgingsoorlog; 35. de Noord-Amerikaansche vrijheidsoorlog wordt geëindigd door den vrede van Engeland met Amerika, 30 November 1782; met Frankrijk, Holland, Spanje te Versailles, 3 en 4 September 1783; 36. vrede van Oostenrijk met de Porte te Sistow, 4 Augustus 1791; 37. van Rusland met Zweden te Werllä, 14 Augustus 1790; 38. van Rusland met de Porte te Jassy, 9 Januarij 1792; 39. vrede te Bazel van de Fransche republiek met Pruissen, 5 April 1795, met Spanje, 22 Julij 1795; 40. vrede te Campo-Formio, tusschen de Fransche republiek en Oostenrijk, 17 October 1797; 41. vredesverdragen der Fransche republiek te Luneville, 9 Februarij 1801 met Oostenrijk en het Duitsche rijk, 28 Maart te Florence met Napels, 29 September te Madrid met Portugal, 6 October te Parijs met Rusland, 27 Maart 1802 te Amiëns met Engeland; 42. vrede te Presburg, tusschen Oostenrijk en Frankrijk, 26 December 1805; 43. vrede te Tilsit, tusschen Napoleon en Rusland en Pruissen, 7 en 9 Julij 1807; 44. te Weenen of Schönbrunn, tusschen Napoleon en Oostenrijk, 14 October 1809; 45. te Frederiksham, tusschen Rusland en Zweden, 17 September 1809, te Iönköping, tusschen Zweden en Denemarken, 10 December 1809; 46. eerste Parijsche vrede tusschen Frankrijk (Lodewijk XVIII) en de tegen Napoleon verbonden mogendheden, den 30 Mei 1814; 47. vrede te Gent 24 December 1814, tusschen Engeland en Noord-Amerika; 48. tweede Parijsche vrede tusschen Frankrijk en de Bondgenooten, 20 November 1815; 49. vrede te Adrianopel, tusschen Rusland en de Porte, 14 September 1829; 50. wapenstilstand van Novarra, 24 Maart 1849 en daarop gevolgde vrede, tusschen Oostenrijk en Sardinië; 51. vrede te Berlijn, 2 Julij 1850, van Pruissen en den Duitschen Bond met Denemarken; 52. vrede van Parijs, 30 Maart 1856, van Frankrijk, Engeland, Sardinië en de Porte met Rusland; 53. preliminaire vrede te Villafranca, 12 Aug. 1859, tusschen Frankrijk en Sardinië en Oostenrijk.
Bronnen: Martens. Einleitung in das positive europäische Völkerrecht; Wheaton.

{==346==} {>>pagina-aanduiding<<}

Elements of international law; Heffter. Das europäische Völkerrecht der Gegenwart (1848); Klüber. Europäisches Völkerrecht, tweede druk herzien door Morstadt (1851).

Vol korrel.

Zie Vizier.

Volksleger.

Een leger, voortspruitende uit het volk, voor welks belangen het moet strijden en dat buitendien door de wijze, waarop het gevormd wordt in innig verband daarmede staat.

Volksoorlog.

In den uitgestrektsten zin een nationale oorlog, waarbij het geheele volk een werkelijk belang heeft, of wel meer bijzonder een oorlog, waaraan het volk met de wapens in de hand en buiten de organisatie van het leger, dat uit hem is voortgesproten deelneemt. Dit werkzame aandeel behoeft echter niet in iederen staat op dezelfde wijze plaats te hebben, maar kan zich naar het karakter der volken zeer verschillend voordoen. De oorlog van 1813 was voor de Pruissen een volksoorlog, even als de oorlogen op het Pyreneesche schiereiland van 1808 zulks voor de Spanjaarden waren, terwijl toch de Pruissische landweer hemelsbreed van de Spaansche guerilla verschilde.

Volkswapening.

Zie Weerstelsel, Guerilla, Nationale garde.

Volle laag.

Zie Laag.

Volle, Versterkte, Verzwakte lading.

Zie Lading.

Volle sappe.

Zie Sappe.

Volontair.

1o. In het algemeen vrijwilligers (zie aldaar); 2o. Meer bijzonder een officier die zonder vast tractement en zonder vaste aanstelling in een vreemd leger eenen veldtogt medemaakt, ten einde krijgsondervinding op te doen, waartoe hem bijv. in zijn eigen leger de gelegenheid ontbreekt.

Voltallig.

Zie Onvoltallig.

Volte.

Zie Rijden.

Voltigeren.

Zie Rijden, Gymnastiek.

Voltigeurs.

Ligte infanterie, in 1805 door Napoleon opgerigt uit kleine manschappen, die de vereischte lengte niet bezaten en met ligte, korte dragondergeweren bewapend. Zij moesten vooral geoefend worden in het snel en juist schieten en buitendien in het volgen van eenen ruiter in draf en in het spoedig op- en afspringen achter eenen ruiter te paard; in het begin kreeg slechts elk bataillon der ligte, later ook der linie-infanterie zulk eene kompagnie op den linkervleugel.

Voorbeelden.

Voorbeelden uit de krijgsgeschiedenis kunnen dienen om eene algemeene stelling duidelijk te maken of om hare waarheid te bewijzen. Het is vooral tot dit laatste einde, dat zij het meest gebruikt en misbruikt worden. Indien een voorbeeld tot bewijs moet dienen, dan moet vooreerst de waarheid daarvan onomstootelijk vastgesteld zijn en bij het verhaal daarvan alle omstandigheden worden opgesomd, die op de gelukkige uitkomst invloed uitoefenden en niet alleen degenen, die men voor zijn bewijs noodig heeft. Dit wordt in het algemeen zeer weinig gevolgd en meestal wordt eene krijgsgebeurtenis verwrongen, alleen om er een voorbeeld tot bewijs van deze of gene gewaagde bewering van te maken. Dikwijls is daartoe reeds voldoende, dat men die gebeurtenis uit haar verband rukt.

Voorbereidend gevecht.

Zie Gevecht.

Voorbijgaan.

Den vijand V., eene flank voorbijtrekken, het algemeene begrip, waaronder ook het omtrekken (zie Omtrekking) valt; het voorbijgaan op zich zelven vooronderstelt nog niet het voornemen van een' daarop volgenden aanval op den vijand, wel echter het omtrekken. Twee vijandelijke partijen kunnen elkander zelfs zonder opzet en zonder het te merken V., zoo als bijv. Ney, die in 1809 uit

{==347==} {>>pagina-aanduiding<<}

Gallicië naar Asturië rukte, om dit te onderwerpen, terwijl gelijktijdig La Romana uit Asturië naar Gallicië marcheerde, om het te verontrusten. Vergelijk ook Flankmarsch onder Marsch.

Voorboom.

Zie Paardentuig.

Voorbramra, Voorbovenbramra, Voormarsra.

Zie Zeilen.

Voorbramzeil, Voorbovenbramzeil, Voormarszeil, Voorstengestagzeil.

Zie Zeilen.

Vóór den wind.

Zie Wind, Zeilen.

Voorgebergte.

Kaap. Zie Wateren.

Voorgracht.

Zie Gracht.

Voorhand.

Voorhand, achterhand, middelhand van het paard, het voorste, achterste of middelste deel.

Voorhoede.

Zie Veiligheidsdienst.

Voorhoede-pontontrein.

Zie Bruggen.

Voorlade.

Zie Lade.

Voorliggende werken.

Gelijkluidend met voorwerken.

Voorman.

Een man, die in het rot vóór den anderen staat.

Voor- en Voormiddenpaarden.

Zie Bespanning.

Voorposten, Voorpostenketen, Voorpostendienst.

Zie Veiligheidsdienst.

Voorraadwagen.

De V. waarvan een zwaar en een ligt model bestaat, bevat eenen voorwagen en een achterstel. De kist van den voorwagen heeft geen inspringend gedeelte maar is in de lengte door een dwarsschot in twee deelen verdeeld en ingerigt tot berging van een volledig stel timmermansgereedschappen. Op het achterstel is een langwerpige bak geplaatst, waarvan de achterste wand eene klep vormt, tegen welke het krat is aangebragt. De voorwand van den bak bevat een lantaarnkistje. Het deksel is gebombeerd en met regendigt linnen overtrokken. Uitwendig zijn gereedschapsbeugels aangebragt en onder den wagen heeft men kettingen met haken tot medevoering van eenige gereedschappen. Inwendig vindt men twee groote kisten; de eene bevat verschillende gereedschappen en een kistje met pikkransen; de andere is in een groot en een klein vak verdeeld en daarin een kistje met zadelgereedschappen en eenige voorraadbehoeften voor affuiten en voertuigen geborgen.

Voorspanpaarden.

Zulke paarden die boven de gewone bespanning tijdelijk aangespannen worden om bijv. terreinhindernissen te overwinnen of om spoediger vooruit te komen.

Voorstad.

Open dorp- of stadsgewijze aanbouw buiten den ringmuur der eigenlijke stad. Bij vestingen mogen zij slechts op tamelijk verwijderden afstand geduld worden. Indien zij zoo nabij liggen, dat de vijand er zich bij eene belegering met vrucht kan vastnestelen, dan moeten zij bij het armement afgebrand worden of ten minste maatregelen tot hare afbranding genomen worden.

Voorstagzeil.

Zie Zeilen.

Voorsteven.

Zie Vaartuig.

Voortroep.

Zie Veiligheidsdienst.

Vooruitschuiven.

Troepen naar 's vijands zijde detacheren, om dezen te verkennen, om eene troepenafdeeling te dekken of om andere dergelijke redenen.

Voorwagen.

De voorwagens worden gebruikt om de affuiten te vervoeren en vormen daarmede een vierradig voertuig. Zij worden in twee soorten onderscheiden; belegerings- en munitievoorwagens. Van de eersten heeft men bij ons twee soorten, een van oud en een van nieuw model; die van oud model hebben beslagen houten assen, lage raden en geen affuithaak, de nieuwen ijzeren assen,

{==348==} {>>pagina-aanduiding<<}

hooge raden, eene affuitpin en eenen affuithaak. Zij dienen tot voorstel van de belegerings- en vestingaffuit en van den lastsleper, die van nieuw model ook nog van de wal-affuit en den lastwagen. Over den munitie-voorwagen, zie men ook het artikel Munitie-voorwagen.

Voorwerken.

Zie Buitenwerken.

Voorwigtigheid.

Zie Voertuigen.

Vork.

1o. Zie Gebergte. 2o. Zie Handvuurwapens.

Vormen.

Zie Geschutvervaardiging.

Vorming.

Er moet een groot onderscheid bestaan tusschen de eischen die men aan eenen veldheer en die, welke men aan een gewoon soldaat doet en met de verschillende sporten, die deze uiterste grenzen van de militaire hierarchie van elkander scheiden, zal dit natuurlijk eveneens het geval zijn. De verschillende zaken, waarin het ideaal van den soldaat geoefend moest zijn, zijn vooral de kennis zijner wapens en equipementstukken, waartoe bij den ruiter en den stukrijder der artillerie, ook het paard behoort, bekwaamheid in hunne behandeling, ontwikkeling van alle ligchaamskrachten en opwekking van eene zelfstandige werkzaamheid des geestes met bijzondere betrekking op zijne bestemming. Er waren tijden, waarin alleen de vrije grondeigenaar, de meester die niet voor zijn levensonderhoud behoefde te arbeiden, als soldaat in den waren zin des woords telde, tijden, waarin de volken, hoofdzakelijk uit slaven zonder regten bestonden. Toenmaals konde de soldaat zich voortdurend in de behandeling zijner wapens oefenen, bij spelen en op jagten al zijne ligchamelijke krachten volkomen ontwikkelen en daarnevens ook de krachten van zijn geest. Zijne maatschappelijke stelling schonk hem een verhoogd gevoel van eigenwaarde, hetwelk gesteund door het vertrouwen op zijne ligchamelijke kracht en bekwaamheid, hem geschikt maakte voor den strijd van man tegen man; het gevoel zich door dapperheid en kunde boven zijne gelijken te kunnen verheffen, prikkelde zijne eerzucht; buitendien streed hij, als hij voor den staat de wapens voerde, voor zijn eigen belang, daar zijne geheele maatschappelijke en staatkundige stelling, zijne regten en voorregten ten naauwste met den staat verbonden waren. Anderdeels had hij het bewustzijn, dat hij met anderen, die dezelfde belangen als hij verdedigden, verbonden moest blijven, daar vereende kracht grooter is dan verdeelde. Hij kwam dus tot eene beredeneerde ondergeschiktheid aan een geheel, die zeer goed gepaard kan gaan met vrije zelfstandigheid en eene even kostbare eigenschap van den soldaat is als deze. Tegenwoordig is de zaak geheel anders gesteld. Wij hebben geene meesters en geene slaven meer, ten minste in het beschaafde Europa. Indien wij uit de geheele massa der volken eenige duizenden of honderdduizenden vrijwilligers (meer of min) wilden ligten en hen zeggen: ‘gij zult soldaat zijn, gij zult uw geheele leven daartoe besteden, om u voor dit beroep te bekwamen,’ dan zouden wij daarmede die soldaten nog niet tot vrije grondeigenaars en tot eene overwegende klasse kunnen maken, welke het bewustzijn had, dat hare belangen dezelfde waren als die van den staat; de 18de eeuw heeft voldoende bewezen, dat in de praktijk bij zulk eene handelwijze juist het tegendeel zoude plaats vinden. Maar wij zouden zelfs niet eens meer zulk eene soldatenklasse kunnen vormen; het groote menschenverbruik der hedendaagsche oorlogen maakt dit onmogelijk en doet de conscriptie noodzakelijk zijn. Wij ligten nu onze soldaten en wel voor het grootste gedeelte uit de minder beschaafde en armere volksklasse, daar deze de massa van het volk vormt; wij leiden hen op en zenden hen dan naar hunne haardsteden terug, om hen weder tot oefening of wel als een oorlog uitbreekt tot de krijgsdienst op te roepen. Deze soldaten zijn nu volstrekt geen vrije mannen, die zich in den wapenhandel kunnen

{==349==} {>>pagina-aanduiding<<}

oefenen; zij moeten veeleer te huis jaar in, jaar uit, zwaar werken om in hun levensonderhoud te voorzien en zeer dikwijls eenen arbeid verrigten, die de volmaking hunner krijgsmanseigenschappen regtstreeks tegenstreeft. Hoewel onze soldaten geene slaven zonder regten zijn, hebben zij toch volstrekt niet dat persoonlijke belang bij het behoud van den staat, hetwelk de vroegere heerensoldaten hadden: even zoo missen zij dier zelfbewustzijn en de daaruit voortvloeijende zelfoefening en natuurlijke neiging tot ondergeschiktheid. En toch zouden beide zoo wenschelijk zijn. Door theoretisch onderwijs en door onderwijs in rijscholen, op het exercitieveld, op het schietterrein kunnen wij onzen soldaten in betrekkelijk korten tijd de noodzakelijke kennis hunner wapens en equipementstukken en de noodige vaardigheid in hun gebruik en hunne behandeling leeren, benevens hunne pligten als bestanddeelen van een grooter ligchaam en het uitvoeren van evolutiën. Zoo wij nog eenigen tijd meer bezigen, kunnen wij hen in de zwemkunst, in de gymnastiek en in de schermkunst op eene redelijke hoogte brengen. De vraag, welke zich hier opdoet, is alleen: zit dit alles vast, als de man met groot verlof gezonden tot zijne beroepsbezigheden terugkeert. En deze vraag is des te minder toestemmend te beantwoorden, niet alleen naarmate de tijd der opleiding korter was, maar ook hoe meer het burgerlijke handwerk van den verlofganger met zijne soldatenbezigheden in strijd is. De opleiding van den soldaat, wekt ontegenzeggelijk zelfbewustzijn bij hem op en is daarom ook gunstig voor de neiging tot vrije handeling. Maar als nu reeds de ligchamelijke vaardigheid zonder gestadige oefening weder verloren gaat, zouden dan ook het zelfbewustzijn en de vrije wil, vooral onder den last van een kommervol leven, niet spoorloos verdwijnen? Buitendien moet de zelfoefening toch ook doelmatig zijn en dit kan alleen bereikt worden, door de opwekking van vermogens des geestes. Men heeft de oefening in het tirailleren, daartoe voor zeer geschikt gehouden en zij zou dit ook kunnen zijn; maar zoo als het meestal geschiedt, heeft het tirailleren mede een aantal vormen geschapen, die ver verwijderd van den geest des soldaten vrij te maken, hem nu meer en weder op eene andere wijze binden. Daarbij is in den laatsten tijd gekomen, dat men de hoogste waarde hecht aan de vorming van den tirailleur tot scherpschutter, hem vóór alles tot eenen schietkunstenaar wil maken en dat het benaauwde onderwijs in dit opzigt slechts al te dikwijls tot groote pedanterie, in plaats van tot geestelijke ontwikkeling voert. Hoe moet men nu onzen soldaten de kostbaarste eigenschap leeren, die van vrije ondergeschiktheid aan het geheel, waardoor zij zich hetzij in gesloten of in verstrooide orde strijdende steeds als leden van het geheel beschouwen? Daardoor dat men hen aan onvoorwaardelijke gehoorzaamheid, zoowel bij het exerceren als in alle takken van de inwendige dienst gewent en door straffen verkrijgt, wat redeneren niet oplevert. Daarbij bestaat nu weder het gevaar, dat de zoo verkregen ondergeschiktheid slechts werktuigelijk, niet vrij zal zijn, dat daarbij de vrije wil geheel verloren gaat. Strikt beschouwd, kunnen wij niet ontkennen, dat wij tegenwoordig bij de V. onzer soldaten met groote moeijelijkheden te kampen hebben en gevaar loopen van overal op klippen te stooten; dat eene goede V. van onze soldaten in alle opzigten uitstekende onderwijzers vordert, welke wij niet hopen kunnen in groot aantal te vinden, dat een betrekkelijk lange diensttijd, dat is oefeningstijd hier slechts oneindig weinig waar nut kan stichten. Er bestaan slechts weinige en geheel onvoldoende middelen om de zaak te verbeteren; eene flinke ligchamelijke en geestige opvoeding der jeugd, die niet zoo spoedig verloren gaat, als de opvoeding van eenen zoo of zoo langen leeftijd zelf gsdurende vele jaren, die de jonge man van zijn 20ste levensjaar af ontvangt; eene volksopvoeding, die het nationale gevoel levendig en wakker houdt. Wat dan de

{==350==} {>>pagina-aanduiding<<}

bijzondere soldatenopvoeding betreft, die hoofdzakelijk in het exerceren bestaat, hierover kan men weinig zeggen. Wat men daarover ook moge gelasten en vaststellen, alles komt hier op aan op de geschiktheid van den onderwijzer, op het voorbeeld dat hij geeft, op de vrijheid des geestes, waarmede hij elk werktuigelijk drillen verwerpt, overal den soldaat opmerkzaam maakt op het doel en het nut van datgene, wat hij doen moet, overal hem daarop wijst, dat hij slechts één lid van een veelledig geheel is en dat hij hieraan altijd moet denken, maar ook dat hij somtijds zijne geheele persoonlijkheid moet opofferen, als het nut van het geheel dit eischt, zonder bij elke gelegenheid eerst op het bevel te wachten, dat het minst kan gegeven worden, als zulks het meest noodig is. Voegen wij hierbij, dat de soldaat slechts moet geoefend worden in zaken, die door hem in den oorlog werkelijk toegepast kunnen worden, - een vrome wensch, die zoo oud is als de legers, maar tot den huidigen dag eigenlijk nergens vervuld is, - dat bij zijne oefening alle belagchelijke kunsten en eene nuttelooze, geestdoodende naauwkeurigheid in de uitvoering van nevenzaken vermeden moeten worden, dan is zoo wat alles gezegd, wat in het algemeen over de V. van den soldaat kan gezegd worden (zie Exercitiën, Gymnastiek). De onderofficieren worden uit de meest geschikte soldaten gekozen, hunne V. is niet naar den aard, alleen naar den graad van die der soldaten onderscheiden. Geheel anders is het met de officieren gesteld. Zij staan tot op den huidigen dag nog in de meeste staten tegenover de soldaten als eene afzonderlijke klasse, in den eenen staat wat meer, in den anderen wat minder, in sommigen worden zij zelfs weder in twee klassen verdeeld, waarvan de eene meer nabij den soldaat staat dan de andere. Het tegenwoordige standpunt van de officieren als staatsambtenaren en leden eener bevoorregte klasse, ontstond na de volkomen bevestiging der monarchie in Europa, met de oprigting der staande legers op het einde der 17de eeuw, in eenen tijd, waarin het verschil van stand van adel, burgerij en boerenstand weder scherper afgeteekend was, dan kort te voren. De officier behoorde als edelman niet alleen tot eene andere staatkundige, maar ook tot eene andere maatschappelijke klasse als de soldaat, die uit den boerenstand of uit den geringen burgerstand ontstond. Indien het toenmaals voldoende was edelman te zijn, om in hooge gezelschappen opgenomen en toegelaten te worden, heeft toch de tijd hierin groote veranderingen daargesteld, zonder daarom het maatschappelijke verschil van officier en soldaat op te heffen. De officier moet tegenwoordig door den aard en den graad zijner maatschappelijke beschaving, geschikt en waardig zijn om in het verkeer der beschaafde standen opgenomen te worden. De maatschappelijke beschaving bestaat uit de opvoeding en de algemeene wetenschappelijke beschaving. Volgens de ondervinding van alle tijden echter wordt de goede opvoeding het best verkregen in huis, in het huisgezin en hieruit volgt, dat men onder de bestaande omstandigheden het liefst jonge lieden van goede familie zal kiezen. De algemeene wetenschappelijke vorming kan op alle hoogere scholen verkregen worden en naarmate men in den kring, waarin zich de officier bewegen moet, in dit opzigt meer of minder vordert, zal ook die opvoeding meer of minder volmaakt moeten zijn. Buiten deze vorming heeft de officier dan nog eene militaire vorming noodig, zij wordt gedeeltelijk langs praktischen weg verkregen, even als die van den soldaat, door exerceren, manoeuvreren, enz., deels langs theoretischen weg. De theorie moet echter bij den officier in veel hooger mate dan bij den soldaat de praktijk aanvullen, omdat hij als onderwijzer van den soldaat moet optreden. Terwijl men niet altijd dit denkbeeld gekoesterd heeft en meestal tevreden was als de officier door zijnen maatschappelijken stand boven den soldaat verheven was en dezen door moed en dapperheid tot voorbeeld strekte, terwijl men

{==351==} {>>pagina-aanduiding<<}

het niet noodig oordeelde, dat elk officier zijne troepen voor den marsch en het gevecht kon opstellen, maar tevreden was, als er zich één van dien aard bij elk bataillon of regiment bevond, aan wien men bovendien soms eene zeer ondergeschikte stelling gaf, de majoor of sergeant de bataille, zoo is dit tegenwoordig geheel veranderd. De theoretische vorming van den officier kan slechts op bijzondere militaire scholen verkregen worden. Eene goede algemeene opvoeding is steeds de beste grondslag voor eene bijzondere opvoeding. Zoo als het tegenwoordig gesteld is, kan men de algemeene opvoeding voor den toekomstigen officier verkrijgen in alle algemeene inrigtingen van onderwijs, terwijl dan de militaire school de bijzondere opvoeding des te gemakkelijker kan geven, omdat zij hare kweekelingen op eenen rijperen leeftijd en na een vast genomen besluit om den krijgsstand te omhelzen, ontvangt. In alle landen vinden wij tegenwoordig militaire scholen van verschillenden aard. Zoo bestaan bijv. in Pruissen de divisie-scholen, welke door ieder toekomstig officier der infanterie en kavallerie moeten bezocht worden, indien hij de daar te verkrijgen kundigheden niet op eene andere wijze kan verkrijgen, de algemeene krijgsschool, waar slechts jonge lieden worden toegelaten, die minstens reeds 3 jaar als officier gediend hebben en zich daarbij door eene grondige, wetenschappelijke opvoeding onderscheiden, die hen bijzonder geschikt doet schijnen om tot hooger rangen op te klimmen, eindelijk de artillerie- en ingenieurschool voor toekomstige en reeds aangestelde officieren van die wapens. Al deze inrigtingen zijn werkelijke scholen; daarvan moet men onderscheiden de militaire opvoedingsgestichten meestal kadettenkorpsen genoemd. Lodewijk XIV stichtte het eerst dergelijke inrigtingen en bijna alle staten van Europa volgden hem hierin reeds bij het begin der 18de eeuw na. In deze inrigtingen werden jonge edellieden opgenomen, die tot officier moesten gevormd worden en wel op eenen reeds zeer jeugdigen leeftijd. Daarom kon er geen spraak van zijn, zich tot het onderrigt in bijzondere vakken te beperken: veeleer moesten de jonge lieden ook eene algemeene wetenschappelijke opvoeding verkrijgen, welke den grondslag der bijzondere opvoeding vormt en moest tevens voor hunne maatschappelijke beschaving gezorgd worden. Dezelfde inrigting verving dus de familie, de algemeene en de bijzondere school. Deze instelling had groote voordeelen in eenen tijd, toen het onderwijs in het algemeen nog veel te wenschen overliet en toen de inrigtingen voor hooger onderwijs hoofdzakelijk latijnsche scholen, bijzondere scholen voor geestelijken en regtsgeleerden waren. Daarbij was de beschaving, zelfs in hoogere kringen der maatschappij niet zeer groot en kon men zelfs van de familie-opvoeding weinig goeds verwachten. Hoewel nu deze omstandigheden geheel veranderd zijn, heeft men toch kadettenhuizen laten bestaan. Men gebruikt ze bij voorkeur om zonen van overledene officieren of van degenen, die een groot huisgezin en een beperkt inkomen hebben en dus weinig voor hunne opvoeding zouden kunnen doen. Het zijn dus instellingen van weldadigheid; daarbij heeft de regering het voordeel om een aantal jonge lieden, die als officier in het leger komen, door de banden der dankbaarheid aan zich te verbinden en ze van der jeugd af te kunnen opvoeden in zulke denkbeelden, die haar gunstig zijn. Men kan echter ook aan de kadettenhuizen verwijten, dat zij de jonge lieden in eenen ouderdom van 7 à 11 jaar opnemen, waarin deze zelf niet in staat zijn met oordeel een beroep te kiezen, terwijl ook anderen hunnen aanleg tot eenig beroep niet kunnen opmerken; - dat het buitengewoon moeijelijk is bij de opvoeding in deze kadettenhuizen eene eenzijdige vorming te vermijden, die de ontwikkeling der eigenschappen van den geest geheel belemmert.

Vormkast.

Zie Geschutvervaardiging.


{==352==} {>>pagina-aanduiding<<}

Vossen of roode paarden.

Zie Bruine paarden. Men heeft er de volgende verscheidenheden onder, als: ligtvossen, klei- of leemvossen, goudvossen, roodvossen, zwartvossen, kopervossen, sabelvossen, zweetvossen (met witte manen en staarten; zij hebben het aanzien van bezweet of nat te zijn), donkervossen, koolvossen, levervossen, brons- en metaalvossen. Alle zoogenaamde vossoorten met witte manen en staarten zouden beter tot de valen kunnen gerekend worden. Tot de paarden met eene roode grondkleur behooren de roodschimmels, brandschimmels, bloesemschimmels en stekelvossen.

Vrede.

Zie Volkenregt.

Vredesmarsch.

Zie Marsch.

Vreemdenlegioen.

Zie Legioen.

Vrijbataillon, Vrijkompagnie, Vrijvaandel, Vrijregiment.

Door vrijkompagnie of vrijvaandel verstond men oorspronkelijk eene kompagnie of een vaandel, dat niet tot eenig regiment behoorde; zulke vrijkompagniën ontstonden vooral zeer dikwijls bij het reformeren van legers, als bij eene aanzienlijke vermindering de vaandels van verschillende regimenten tot een nieuw vereenigd werden, waarbij dan hetzij enkele vaandels overschoten, of niet ingedeeld wilden worden; ook werden reeds in de 15de eeuw nieuwe vrijvaandels opgerigt, om in verbinding met ligte kavallerie den kleinen oorlog te voeren en evenzoo tot voorbereiding en inleiding van den veldslag te dienen; men vindt ze in den Schmalcaldischen oorlog bij het Protestantsche leger, even als bij de Spanjaarden in den Nederlandschen vrijheidsoorlog de zoogenaamde svelti. Na de invoering der verdeeling van de regimenten in bataillons, noemde men (zoo als vroeger de vrijkompagniën) nu vrijbataillons, degenen, die tot geen regiment behoorden; zij dienden eveneens voor den kleinen oorlog, tot bedekking van kovooijen, enz. Daar zij zich bij de Pruissen in den 7-jarigen oorlog slechts door slechtere krijgstucht van de linietroepen onderscheidden, zoo ging de oorspronkelijke beteekenis van het woord vrij langzamerhand verloren en vinden wij op het einde van den 7-jarigen oorlog bij de Pruissen ook vrijregimenten, die dezelfde bestemming als de vroegere vrijbataillons hadden. De vrijbataillons onderscheidden zich ook daardoor van de vroegere troepen, dat zij alleen voor den duur van den oorlog geworven waren. - Vrijkorpsen noemt men in denzelfden zin nog thans kleine afdeelingen, uit kavallerie of uit kavallerie en infanterie bestaande, die niet tot het geregelde leger behooren, maar gewoonlijk uit vrijwilligers voor den aanstaanden oorlog opgerigt worden en waaraan voornamelijk het voeren van den partijgangsoorlog wordt toevertrouwd, in welk geval zij ook wel partijgangerskorpsen, partisans, stroopkorpsen, enz. genoemd worden.

Vrijschutters.

1o. (franc-archers) eene gemeente-militie te voet, die Karel VII van Frankrijk in 1848 opgerigt; de hoofdwapens der V. waren de armborst en de boog; zij ontwikkelden zich nooit tot eene geoefende infanterie en verdwenen onder Lodewijk XI weder bijna geheel. 2o. Bij de Duitschers in de 16de eeuw de schutters, die buiten de naauwe, taktische verbinding met de bataillons piekeniers streden.

Vrijstaande boogmuren, escarpmuren,

enz. Zie Revetementsmuren.

Vrijwilliger.

1o. In tegenstelling tot den miliciën een soldaat, die geheel vrijwillig in dienst treedt. De Franschen noemden in de eerste omwentelingsoorlogen, de veldbataillons, die ter versterking der operatielegers uit de nationale garden getrokken werden, bataillons vrijwilligers. De Pruissen rigtten in 1813 detachementen vrijwillige jagers op, die bij de afzonderlijke troepenkorpsen gevoegd werden; zij werden zamengesteld uit jonge lieden, die men volgens de toenmalige begrippen, wegens hunne geboorte en hunne beschaving niet aan de conscriptie mogt onderwerpen en wien men bij de algemeene geestdrift den weg wilde banen om onder de wapens te treden.

{==353==} {>>pagina-aanduiding<<}

Tegenwoordig noemt men in Pruissen V. jonge lieden, die eenen zekeren trap van beschaving bezitten, zich op eigen kosten uitrusten, zich vrijwillig aanmelden en daarvoor de gunst genieten van slechts één jaar in het staande leger te moeten dienen. Daaruit wordt het grootste gedeelte der officieren van de landweer getrokken. De vrijwillige korpsen, die bij ons te lande opgerigt zijn, ten gevolge der Belgische omwenteling waren de volgende: de kompagnie vrijwillige jagers, studenten der Utrechtsche hoogeschool, sterk 5 officieren en 209 man; de kompagnie vrijwillige jagers, studenten der Leydsche hoogeschool en van het atheneum te Deventer, sterk 6 officieren en 244 man; de vrijwillige flankeur-kompagnie, studenten der Groninger hoogeschool en van het atheneum te Franeker, sterk 4 officieren en 139 man; de jagers van Van Dam, sterk 7 officieren en 240 man, de vrijwillige Noord-Hollandsche jagers (van Rookmaker), sterk 4 officieren en 125 man, de koninklijke jagers, opzieners der jagt, sterk 7 officieren en 249 man; de Groningsche jagers, sterk 4 officieren en 126 man; de Noordbrabantsche jagers, sterk 3 officieren en 84 man, de kompagnie kustbewaarders te ter Heide, sterk 2 officieren en 50 man en de vrijwillige Axelsche kompagnia, sterk 3 officieren en 77 man. 2o. Soldaten, die tot bijzonder gevaarlijke ondernemingen opgeroepen, zich aanmelden en dan tijdelijk uit hun korps genomen worden.

Vuist.

Zie Maten.

Vulstuk.

Zie Mijnen.

Vuur.

In de beteekenis van schieten. Zie Gelederenvuur, Hekkevuur, Rottenvuur, Pelotonsvuur, enz.

Vuurgevecht.

Zie Vechtwijze.

Vuurkogels, Vuurtonnen, Vuurballen.

Verschillende inrigtingen om houten gebouwen en andere voorwerpen in brand te steken. Zij bestaan in den regel uit een vat, met brandsas en brandbare stoffen gevuld.

Vuurlijn.

Zie Borstwering.

Vuurmond.

Gelijkluidend met stuk geschut.

Vuurmuis.

Zie Ontstekingsmiddelen.

Vuurpijlen.

Elke vuurpijl bestaat uit eene cylindrische huls en eene vulling met sas (drijfsas); deze wordt verkregen door buskruid in zeer verdigten toestand of door eene bijvoeging van kool. De vulling wordt in de rigting der lengte-as tot op zekere diepte cylindrisch of konisch uitgehold; deze uitboring wordt somtijds ook wel de ziel der vuurpijl, het ondoorboorde gedeelte de tering, het van onderen opene gedeelte der tering keelopening of monding genoemd. Wordt nu aan zulk een V., geplaatst in een' doelmatigen toestel (vuurpijlbok), de verlangde rigting en elevatie gegeven, en de drijfsas aan de keelopening ontstoken, dan tracht het ontwikkelende kruidgas zich naar alle zijden uit te zetten; bij de keelopening stroomt het naar buiten, doch vindt aan de tegenovergestelde zijde tegen de tering, eenen tegenstand en drijft dus den V. in de rigting der as voort. Geheel verschillend met de overige projectilen werkt de lading nog op den pijl, nadat hij het gestel verlaten heeft en versnelt hem nog gedurende eenigen tijd, zoodat hij de gewone wetten der kogelbaan eerst begint te volgen, wanneer de sas geheel uitgebrand is. Men kan de V. tot verschillende militaire oogmerken bezigen; men kan ze loodregt laten opstijgen; als het donker is vormen zij dan een lichtstreep, die op grooten afstand zigtbaar is; zij kunnen dus als seinen gebezigd worden. Men kan ze buitendien als projectilen bezigen, indien men ze onder eenige elevatie van den bok wegdrijft. Men onderscheidt dus seinvuurpijlen en oorlogsvuurpijlen. Het spreekt van zelve dat de laatsten anders dan de eersten worden vervaardigd. Bij de seinvuurpijlen kan de

{==354==} {>>pagina-aanduiding<<}

huls doorgaans van meer of minder zwaar papier vervaardigd worden, dat door middel van den zoogenaamden bijbel gerold wordt; de huls van de oorlogsvuurpijlen, die weerstand en indringingsvermogen moet bezitten, wordt van plaatijzer vervaardigd, ook zelfs dan als men door den V. slechts brand wil stichten. Men is echter bij deze eenvoudige inrigtingen niet blijven staan; men heeft integendeel zoowel de sein- als de oorlogsvuurpijlen aanzienlijk verbeterd, om hen bruikbaarder voor hunne bestemming te maken. Indien wij eerst de oorlogsvuurpijlen beschouwen, dan blijkt het, dat men er bijna nergens meer aan denkt hunne hulzen alleen als projectilen te bezigen, dat men veeleer den vuurpijl beschouwt als den drager van een projectiel, dat boven op de tering is aangebragt en dat even goed een massieve kogel als een hol projectiel (granaat, brandkogel, shrapnel) kan zijn, terwijl de springlading van het laatste door het afbranden der tering ontstoken wordt. Men heeft de hulzen der oorlogsvuurpijlen van gegoten ijzer, van koperblik, van plaatijzer vervaardigd; aan het laatste geeft men tegenwoordig ter dikte van 2 tot 5 strepen de voorkeur. Men heeft hulzen van verschillende wijdte en daarnaar bepaalt men hetzij in duimen, hetzij naar het gewigt eens ijzeren kogels van gelijke middeldellijn, het kaliber der V. De lengte der huls bedraagt van 7 tot 9 kalibers. De huls wordt uitwendig door eene laag olieverw tegen roesten bewaard. De Oostenrijkers vullen haar met eene drijfsas, bestaande uit 75 d. salpeter, 14,5 zwavel en 14,5 houtskool, dat door de hydraulische pers laagsgewijze vast en gelijkmatig verdigt wordt; de Engelschen geven aan het buskruid eene bijmenging van houtskool. De Russen bezigen 75 d. salpeter, 10 zwavel en 25 houtskool, de Franschen 75 d. salpeter, 21,7 zwavel en 24,2 houtskool. De boring is noodig om de aanvankelijke brandende oppervlakte van den pijl zoodanig te vergrooten, dat deze spoedig en met eene voldoende aanvankelijke snelheid den bok verlaat. Hoe grooter de middellijn, der boring is, des te grooter is ook de aanvankelijke snelheid; het maximum van die middellijn is 0,7 kaliber. De tering mag niet zoo zwak zijn, dat zij geen tegenstand kan bieden aan den druk der kruidgassen, zoodat zij met het projectiel voor uit de huls gedreven wordt; zij mag ook niet zoo groot zijn, dat door de verkorting der ziel de brandende oppervlakte op eene ondoelmatige wijze verkleind wordt. Tot de vermeerdering der voortdrijvende kracht draagt de tering overigens niets bij.
Zoo als reeds opgemerkt is, worden de oorlogsvuurpijlen thans algemeen als projectieldragers gebezigd. Verbeeldt men zich nu, dat aan den kop van den vuurpijl een projectiel is bevestigd, dan krijgt deze daardoor eene groote topzwaarte en het is te verwachten, dat hij reeds bij het begin zijner baan buitelt. Om dit te beletten, wordt de pijl van eene lange houten lat voorzien, die op eenigerlei wijze in de verlenging van den pijl aan de achterzijde bevestigd wordt, Hyder ali, sultan van Mysore bezigde het eerst eigenlijke oorlogsvuurpijlen, deels om de vijandelijke olifanten schuw te maken, deels als brandpijlen. De Engelsche generaal sir William Congreve leerde ze hier in 1799 bij het beleg van Seringapatam kennen en liet volgens het model der Indische vuurpijlen in 1804 te Woolwich grootere vervaardigen, die eerst slechts papieren hulzen hadden en als brandpijlen zouden dienen. In 1806 liet hij echter hulzen van plaatijzer vervaardigen en zulke V. weder in 1807 bij het bombardement van Koppenhagen, in 1809 bij dat van Vlissingen gebezigd. Zij hadden eene kegelvormige boring; boven de tering waren twee doorboorde proppen van klei, waartusschen de springlading geplaatst was. Daarboven was eene kegelvormige ijzeren lantaren of brandbus, die behalve de brandsas nog eene kleine gevulde granaat bevatte, welke met hare buis naar de uitholling van den vaorsten kleiprop

{==355==} {>>pagina-aanduiding<<}

gekeerd was. Eerst in 1814 begon Congreve de vuurpijlen als projectieldragers in te rigten; in 1813 werden reeds bij Leipzig, in 1815 bij Waterloo vuurpijlen, waarschijnlijk nog volgens eene vroegere inrigting in het vrije veld gebezigd. In 1816 bediende Lord Exmouth er zich met vrucht van bij het bombardement van Algiers. Congreve bevestigde in 1819 de lat zijner pijlen in de verlenging der vuurpijlas in plaats van zoo als vroeger in de verlenging der zijwanden; daartoe sloot hij de huls van achteren met eene ijzeren stootplaat, van vijf gaten voorzien om het kruidgas door te laten stroomen, terwijl in het midden dier plaat eene tap aanwezig was, waaraan de lat kon vastgeschroefd worden. Zoo doende was het stelsel van Congreve volmaakt. De Engelsche hulzen zijn 8 kalibers lang, de uitboring heeft eene lengte van 4 1/3 kaliber, van onderen eene middellijn van 1/3, van boven eene van 1/6 kaliber; de lat is 56 kalibers lang. De projectilen zijn: a. cylinder-ogiefvormige bommen of granaten, wier kaliber dat der vuurpijlen niet overschrijdt. b. Kartetsen. c. Konische plaatijzeren bussen met brandsas gevuld. Men heeft aldaar vuurpijlen van 1/2, 2, 3, 6, 9, 12, 18, 24, 32, 42, 64 en 74 
{== afbeelding 	==} {>>afbeelding<<}
    
, de beide laatslen ook onder den naam van 7 en 8 duims vuurpijlen bekend.
De kapitein Schuhmacher van de Deensche artillerie was de eerste, die zich ten doel stelde de V. als projectilendragers te gebruiken, toen hij volgens eene in 1807 na het bombardement van Koppenhagen gevonden onuitgebrande brandpijl de eerste oorlogsvuurpijlen in Denemarken liet vervaardigen. De Deensche V. zijn de grondslag van het Oostenrijksche model geworden, dat aldaar door den generaal Augustin vooral verbeterd werd. De Oostenrijksche vuurpijlen hebben een bijzonder buisje voor de lat, een zundgat op zijde van de huls inwendig tot op de boring met lood bekleed, eene cylindrische boring 3/4 kaliber in middellijn en ter lengte van 5 kalibers, naar voren trapsgewijze vernaauwd. De hulzen bestaan uit plaatijzer van 0,8 streep dikte. De kalibers zijn van 6 
{== afbeelding 	==} {>>afbeelding<<}
    
 (2 duim) en van 12 
{== afbeelding 	==} {>>afbeelding<<}
    
 (2 1/2 duim). De projectilen voor het eerstgenoemde kaliber zijn: a. eene granaat van 6 
{== afbeelding 	==} {>>afbeelding<<}
    
 dus van grooter middellijn dan de huls voor de vlakke schoten (schietpijl), b. eene kartetsbus met 28 looden kogels van 3 lood (52,5 wigtjes) (kartetspijl) of c. een hol projectiel ter middellijn van een 9 
{== afbeelding 	==} {>>afbeelding<<}
    
 kogel voor worpen (werppijl). Voor het kaliber van 12 
{== afbeelding 	==} {>>afbeelding<<}
    
 heeft men eene granaat van 12 
{== afbeelding 	==} {>>afbeelding<<}
    
 of eene grootere granaat van 12,56 duim middellijn geworpen (ligte en zware werppijl), eindelijk heeft men voor beide kalibers brandbussen. De overige artilleriën hebben met meer of minder wijzigingen een dezer stelsels aangenomen. De vuurpijlgestellen, vuurpijlbokken, leveren evenveel verschil in constructie op als de pijlen zelf. De Engelschen gebruiken ijzeren buizen van 2,83 ellen lengte voor den 6 
{== afbeelding 	==} {>>afbeelding<<}
    
, van 3,77 el voor den 12 
{== afbeelding 	==} {>>afbeelding<<}
    
 vuurpijl; zij liggen aan beide einden op een tweebeenig voetstuk waarvan het voorste been iets hooger is dan het achterste, terwijl er tevens eene inrigting is om de behoorlijke elevatie te kunnen geven.
Voorheen en welligt nog bij enkele artilleriën werden de vuurpijlen van kleine affuiten met kokers geworpen; dit is echter eene miskenning van het groote voordeel der vuurpijlen, namelijk van op de ontoegankelijkste terreinen te kunnen worden aangewend. De vuurpijlen worden in de buizen geschoven, hetzij enkel met de lat of tot aan het projectiel. De Franschen hebben drievoetige bokken, nagenoeg ingerigt als de voet van een planchet; op den bok is voor grootere V. eene onderlaag; voor kleinere V. even als bij de Engelschen eene buis aangebragt. De Fransche scheepsbokken hebben eene gelijksoortige inrigting als de draaibassen. De Oostenrijksche gestellen, vuurpijlaffuiten, hebben eenen driebeenigen bok, de drie beenen zijn van boven met eene horizontale ijzeren schijf verbonden en tevens beweegbaar; in het

{==356==} {>>pagina-aanduiding<<}

midden dier schijf is een geelkoperen koker, waarin zich een beweegbare cylindrische tap bevindt, die de drager van het bovenstel is en de zijdelingsche rigting mogelijk maakt, zij is met eene bovenschijf verbonden, waarop zich de loodregte staanders verheffen. Tusschen die staanders is de leigoot welke van binnen open is, in taplegers aangebragt en kan zich in een vertikaal vlak bewegen. De goot verkrijgt door middel van een getanden boog, die in graden verdeeld is, en door een rondsel de vereischte elevatie. De leigoot der Oostenrijksche gestellen is zeer kort en van een percussieslot voorzien. Het gestel kan zeer gemakkelijk in elkander geslagen worden, even als de voet van een planchet en is vervoerbaar. Dat van den pijl van 6 
{== afbeelding 	==} {>>afbeelding<<}
    
 weegt slechts 10,64 pond. Dewijl de Oostenrijksche vuurpijlen niet door eene buis afgeschoten worden, kan men daarbij projectilen van grooter kaliber dan dat van den pijl bezigen.
Bij het opvolgend verbranden van de sas, verandert de stand van het zwaartepunt van de voortgedreven pijl elk oogenblik, tot dat de drijfsas geheel verbrand is. Dit komt vooral in aanmerking bij die pijlen, waarbij de lat niet in het verlengde van de as, maar zijwaarts daarvan is aangebragt. De Oostenrijkers hebben de nadeelen, die daaruit ontstaan kunnen, zoo veel mogelijk uit den weg geruimd, niet alleen door den korteren brandtijd der sas (1/2 seconde) verkregen door de groote uitboring, maar ook door het aanbrengen van eene verschillende ligging van het oorspronkelijke zwaartepunt, - bij den schielpijl vóór het mondgat in het ligchaam van den pijl, bij den werppijl achter het mondgat in de lat, - deze beide soorten meer geschikt gemaakt voor hunne bijzondere bestemming. De vuurpijllat is ontegenzeggelijk lastig zoowel bij het vervoer als bij de behandeling; zij schijnt onontbeerlijk totdat de geheele boringsoppervlakte in brand is om de onregelmatigheden op te heffen, die door ongelijkmatige ontsteking der drijfsas, dus door onregelmatige drukking op de zijwanden, zouden ontstaan. Is dit oogenblik daar, dan wordt de lat overbodig; daar zij als een roer op den pijl werkt, dwingt zij hem tegen den wind in te gaan, hetgeen bij sterken wind zeer nadeelig op de trefkans kan werken; dat zij bij het einde der vuurpijlbaan zelf nog als projectiel kan werken is bij oorlogsvuurpijlen zeker van zeer weinig gewigt. Het is dus aan geen den minsten twijfel onderhevig, dat het zeer voordeelig zoude zijn, haar geheel te kunnen ontberen en men heeft met dat doel veelvuldige proeven genomen. Sedert 1846 heeft de Noord-Amerikaan Hale proeven met eenen vuurpijl genomen, die hij, in plaats van met eene lat, van achteren met eenen korten gegoten ijzeren kegel bezwaarde, welke in de rigting van de lengte-as des vuurpijls gelegen en op dezelfde middellijn als de ziel was uitgeboord; deze kegel wordt geleider (conducteur) genoemd. In dezen geleider nu bragt hij van binnen naar buiten eenige achterwaarts hellende gaten aan; het gas, dat uit die gaten stroomt, geeft aan den V. eene draaijende beweging om zijne lengte as, even als die der puntkogels uit getrokken vuurwapenen geschoten. Tot het afvuren dezer V. gebruikt men leibuizen volgens het Engelsch stelsel. Deze pijlen worden naar hunne laatstgenoemde eigenschap draaijende pijlen (rotationsraketen) genoemd.
Om echter van de rotatie hetzelfde voordeel te verkrijgen, als bij getrokken vuurwapens, zoude de rotatie niet moeten aanvangen wanneer de pijl reeds den koker verlaten heeft, maar vroeger, terwijl de as nog in den juisten stand is geplaatst en daarin dus door de rotatie wordt bestendigd.
Tot het vervoer der vuurpijlen in het gevecht, hebben de Oostenrijkers bij hunne vuurpijlbatterijen zoogenaamde wurstwagens, die met vier paarden bespannen zijn en die behalve de 50 pijlen ook de gestellen vervoeren, terwijl er nog 4 man plaats up kunnen nemen; de geheel uitgeruste wagen weegt 896 pond. Bui-
{==357==} {>>pagina-aanduiding<<}
tendien hebben zij ook munitiewagens, insgelijks met 4 paarden bespannen, die 1456 pond wegen, doch alleen voor het vervoer der reservemunitie dienen en niet mede in het gevecht gaan. De Engelschen hebben wagens met vier paarden bespannen, die 100 tot 110 vuurpijlen bevatten en waarop 4 à 5 man plaats nemen en vuurpijlkarren op wier munitiekisten de leibuizen geplaatst worden. Zij hebben buitendien even als de Grieken rijdende vuurpijlschutters, die elk 2 à 4 pijlen in lederen vuurpijlholsters, op de wijze van pistoolholsters der kavallerie, in het gevecht brengen; de gestellen worden door de ruiters even als de karabijnen en de latten in lederen foudralen even als de lansen der Ulanen in eenen lederen schoen aan den stijgbeugel bevestigd, gedragen. - Voor den bergoorlog wordt het geheele materieel door lastdieren gedragen, terwijl de manschap te voet blijft. Ook de Russen bezigen bij de Kozakken in Caucasië zeer veel vuurpijlen, elke man heeft twee vuurpijlen links en regts van den zadel met de latten opwaarts gerigt.
De voordeelen, die de invoering der oorlogsvuurpijlen opleveren, liggen vooral in de mogelijkheid om de daarmede uitgeruste batterijen zeer bewegelijk te maken en ze te kunnen gebruiken in omstandigheden, waarin voor andere artillerie daartoe volstrekt geene kans bestaat. Op weeken en moerassigen grond, tusschen heggen en kreupelhout kan men nog altijd een vuurpijlgestel plaatsen en het kan door een enkel man op het moeijelijkste terrein langs wegen en stegen op de gewilde plaats gebragt worden. Op eene ligte ijskorst, over vlakke weidegronden, op de kleinste sloepen of schuiten kunnen vuurpijlgestellen tot ondersteuning van rivierovergangen en van landingen aan de zeekust geplaatst worden; in het straatgevecht, bij gevechten om terreinvoorwerpen van allerlei aard, vinden zij gedekte opstellingen, waar men aan de plaatsing van geschut niet denken kan. De redenen, die zich tegen hun algemeen en uitsluitend gebruik verzetten zijn kostbaarheid en moeijelijkheid van vervaardiging en bewaring der munitie; de trefkans bij goede pijlen zoo als die der Oostenrijkers is weinig minder dan die van het geschut.
De seinvuurpijlen hebben papieren hulzen; in plaats van de projectilen krijgen zij eene lantaarn met slag- en speelwerk, het eerste voor dag-, het tweede voor nachtseinen. De vuurpijlen met valscherm zijn in 1819 door den Deenschen kapitein Schuhmacher uitgevonden en kunnen behalve als seinen ook dienen om het terrein, waarop de vijand in het duister staat te verlichten, dus in plaats van lichtkogels. Zij leveren daarbij vele voordeelen op, doordien zij verzekerd zijn tegen vernieling in den vuurmond zelve door de sterke lading of bij het vallen door den schok en tegen het blusschen door den vijand, terwijl men met de langzaam nederdalende valscherm eene verlichting van boven af verkrijgt, die door terreinvoorwerpen niet kan verhinderd worden, zoo als zulks bij de gewone lichtkogels mogelijk is. - Zwermers zijn kleine vuurpijlen zonder lat. Vuurpijlen worden ook met vrucht aangewend om lijnen naar gestrande schepen over te brengen; zoo ook voor mijn-ontsteking.
De projectilen, die door de Ouden vuurpijlen genoemd werden, waren gewone pijlen, welke achter hunne punt van een hollen cylinder met eene onuitbluschbare sas, voorzien waren en die zij gebruikten tot het in brand schieten van vijandelijke huizen en belegeringswerktuigen.
Omtrent vuurpijlen raadplege men het uitmuntende werk van den Russischen generaal Konstantinoff. Lectures sur les fusées de guerre, Paris 1861.

Vuurproef.

Zie Beproeven.

Vuursteen.

De V. behoort tot het kiezelgeslacht en wordt meestal aangetroffen in kalk- en krijtbergen en in mergellagen; tegen het einde der 17de eeuw verving hij

{==358==} {>>pagina-aanduiding<<}

met goeden uitslag in het steenslot de lont, even als hij tegenwoordig algemeen door de slaghoedjes in het percussieslot vervangen is.

Vuurwerkerij.

Zie Ernstvuurwerk.

Vuurwerkers.

Vóór de organisatie der artilleriekorpsen gaf men dezen naam aan de werkelijke artilleristen (konstabels), in tegenstelling tot de handlangers; later verstond men daardoor de oudere onderofficieren der artillerie.



W.

Waaigal.

Zie Gallen.

Waard.

Een eiland, dat omsloten wordt door de armen eener rivier.

Waarnemen.

Om het plan eener krijgsonderneming te kunnen ontwerpen, is het wenschelijk, zoo veel mogelijk van de bedoelingen en bewegingen des vijands te weten, hetgeen slechts daardoor verkregen kan worden, dat men hem waarneemt. Het W. is dus een voornaam gedeelte van de veiligheidsdienst (zie Veiligheidsdienst) in den ruimsten zin van het woord, met betrekking tot de grootste en de kleinste omstandigheden. De staat, die zich verzekeren wil tegen eene vermoedelijke verrassing des vijands of die de mogelijkheid inziet, van welligt gemengd te worden in eenen oorlog, die aan zijne grenzen gevoerd wordt, maar dit slechts op het juiste oogenblik wil doen, plaatst aan zijne grenzen een observatieleger. De veldheer, die met het gros van zijn leger in eene bepaalde rigting wil handelen, maar niet zeker is of de vijand niet in eene andere rigting zal voortrukken, hetwelk hem dan tot verandering zijner plannen zou noodzaken, stelt in die rigting een observatiekorps op. Een leger, dat eene vesting belegert, schuift in de rigting, van waar een ontzet kan komen opdagen, een observatiekorps vooruit. In al die gevallen hebben deze troepen eene dubbele taak te vervullen; vooreerst om passief op te treden en daardoor den vijand tot handelingen uit te lokken, die anders achterwege gebleven waren en ten tweede als de vijand actief optreedt, om zijn voortdringen tegen te houden en hem te beletten beslissende resultaten te verkrijgen. De veldwachtkommandant, wien eene groote uitgebreidheid terrein ter bewaking wordt toevertrouwd, terwijl hij slechts over een geringe magt kan beschikken, plaatst een waarnemingepost van een onderofficier met een paar man op een' toren, een' windmolen of eenig ander punt, van waar men een vrij uitzigt heeft en spaart daardoor vijf of zes schildwachten. Deze post heeft nu alleen de bestemming om waar te nemen, niet om te vechten. Hoe onvermijdelijk het ook in den oorlog is om waar te nemen, zoo heeft die waarneming toch alleen waarde met betrekking tot de handeling, waarmede zij in verband gebragt wordt en daar het W. zoo als uit het voorgaande blijkt, nooit alleen geschiedt, maar meestal een ander doel daarmede verbonden wordt, is het noodig, van dat ander doel een helder begrip te hebben. Anders toch zal men te veel troepen voor het W. verkwisten of te weinig troepen bezigen, tot bereiking van het andere, daarmede verbonden doel. Zie ook Demonstratie, Detachement.
De detachementen, die voor het W. bestemd zijn worden waarnemings-detachementen genoemd. Zij hebben eene zeer verschillende sterkte, naarmate van het doel, waartoe zij worden uitgezonden. Op verren afstand moetende gaan, bestaan zij bij voorkeur uit kavallerie. Moeten zij tegelijk een terreingedeelte verde-
{==359==} {>>pagina-aanduiding<<}
digen, dan zullen zij soms uit de drie wapens worden zamengesteld. Zij rukken den vijand te gemoet, plaatsen zich bedekt op, onderhouden door ordonnancen eene onafgebrokene gemeenschap met het eigen leger, zenden patrouillen in alle rigtingen uit, om berigten van den vijand in te winnen en keeren terug, zoodra zij die verkregen hebben of door 's vijands nadering niet langer kunnen standhouden.

Wacht.

1o. In het algemeen noemt men wachten, de grootere posten, die op hunne beurt schildwachten, dubbele posten, enz. plaatsen. De wachtdienst is het geheele stelsel der zaken, die betrekking hebben op het betrekken en aflossen der wachten, haar gedrag, enz. Men onderscheidt daarbij de garnizoensdienst, die voornamelijk slechts voor politie dient en de voorpostendienst (zie Veiligheidsdienst). In elk belangrijk garnizoen worden gewoonlijk eene hoofdwacht en verschillende kleine wachten betrokken; deze kleinere wachten zijn poortwachten, politiewachten tot bewaking der kazernes, wachten bij kruidmagazijnen, op oefeningsplaatsen tot bewaking van het materieel, enz. Indien eene kleine wacht, slechts één post behoeft te geven, dan wordt zij slechts afzonderlijk betrokken, indien die post te ver van de hoofdwacht staat, om gemakkelijk van daar afgelost te worden. In de vorige eeuw had de garnizoensdienst ook het zeer belangrijke doel om de desertie te verhinderen; zij vorderde daartoe veel manschappen, te meer omdat men de daarvoor opgestelde schildwachten zelf niet goed kon vertrouwen, en daarom een kunstmatig stelsel moet invoeren, waarbij steeds de een den anderen bewaakte en afspraken bijzonder moeijelijk werden. Wij vinden de hoofdtrekken van dit stelsel o. a. reeds zeer wijdloopig ontwikkeld bij den ouden Griekschen militairen schrijver Aeneas in de 4de eeuw vóór Chr., hier ingesteld tegen de ondernemingen, die bij slechte waarneming van de wachtdienst, door sommige staatkundige partijen in de stad mogten beproefd worden. Hoewel in onze dagen lang niet zoo veel wachten en posten worden opgesteld als in de vorige eeuw, zijn er bij de meeste legers nog altijd te veel. Hier en daar koestert men nog het dwaalbegrip, dat de garnizoensdienst eene oefenschool voor de voorpostendienst is. Men zou met veel meer regt juist het tegendeel kunnen beweren, door de werktuigelijkheid der zaak, waarin men noodzakelijk moet vervallen, hoezeer men ook tracht die te vermijden. - De opkomende wachten van een garnizoen worden gewoonlijk zamengetrokken en marcheren van eene bepaalde plaats op denzelfden tijd naar hunne posten. Op denzelfden tijd worden door den garnizoens-kommandant het parool en de bevelen voor de volgende 24 uren uitgegeven. De nieuwe wachten defileren bij het marcheren gewoonlijk voor den kommandant. Van daar den naam van wachtparade, die aan deze geheele dienstverrigting gegeven wordt, alsmede aan de optrekkende wachten. In den laatsten zin noemden de Oostenrijkers het kleine Pruissische leger vóór den slag bij Leuthen, de Potsdamsche wachtparade. 29. De geheele bemanning van een schip wordt in twee wachten, de bakboords- en de stuurboordswacht verdeeld, welke afwisselend om de 4 uren de dienst aan dek hebben. Deze tijdruimte van 4 uren wordt nu ook wacht genoemd. De wachtdienst begint des morgens om 4 uren met de dagwacht, dan volgen de voormiddagswacht, de achtermiddagswacht, de platvoet, de eerste wacht en de hondewacht. Alle manschappen, die tot bediening der met oneven nommers aangeduide stukken dienen, hehben hunne kooijen aan stuurboord en vormen de stuurboordswacht, de bedieningsmanschappen der even stukken de bakboordswacht. Aan dek bevindt zich iedere wacht, in zoo ver zij niet bezig is, steeds aan de loefzijde van het schip.

Wachtdeur.

Een klein sluisdeurtje, dat bij hoog binnenwater van zelve open gaat en bij laag binnenwater van zelve sluit.


{==360==} {>>pagina-aanduiding<<}

Wachtgeld.

Zie Invalide, Pensioen.

Wachthuizen

bestaan in de garnizoenen, vooral voor de hoofdwachten; zij bevatten gewoonlijk eene officierskamer, eene kamer voor de manschappen en eenige lokalen voor arrestanten. De dwingelandij, welke steeds voor oproer bevreesd is, bouwt overal versterkte W. op de hoeken en in het verlengde der voornaamste staten, op pleinen, enz.; men vindt ze in Parijs even als ze in het oude Rome te vinden waren. Ook in belegerde plaatsen worden zulke W. gebezigd. Aan kleine wachten wordt meestal slechts eene wachtkamer aangewezen, in een gebouw, dat overigens eene andere bestemming heeft.

Wachtmeester.

Zie Onderofficier.

Wachtparade.

Zie Wacht, Parade.

Wachtschip.

Een schip, dat op eene rivier, voor eene brug, bij eene haven, enz. kruist. De wachtschepen aan onze zeehavens geplaatst, moeten voor de veiligheid der reede waken, de politie op de koopvaarders en binnenschepen houden, de wetten handhaven, de eerbewijzingen van vreemde schepen ontvangen en beantwoorden of aan hen bewijzen en hulp aan alle schepen, die zulks noodig hebben verleenen. Zij dienen tevens tot werving om equipagiën te verzamelen en te oefenen.

Wachttoren.

Een toren of andere verhevene plaats in vestingen of steden in de nabijheid des vijands, van waar men de omstreken gadeslaat en gewoonlijk door het luiden der klok, het openen en sluiten der poorten, het ontstaan van brand, enz. bekend maakt.

Wachtvuur.

Het vuur, door eene veldwacht aangelegd tot verwarming der manschappen. Somtijds wordt gelast, dat de wachten in het geheel geene vuren mogen ontsteken; dit is echter bijna niet te vorderen. Dikwijls genoeg heeft men gelegenheid de vuren bedekt aan te leggen, zoodat de vijand er niets van zien kan. Buitendien is het ook mogelijk steeds slechts een gedeelte der manschappen bij het vuur te laten en het andere achter te houden, ten einde de nadering des vijands des te beter te kunnen opmerken.

Wadden.

Zie Wateren.

Wagen.

De opmerking, dat men in den oorlog weinig met zekerheid kan voorzien, is zeer oud en waarschijnlijk even oud als de oorlog zelf. Naarmate van het karakter der legeraanvoerders heeft zij aanleiding gegeven tot eene zeer verschillende handelwijze; terwijl namelijk de eenen daardoor tot het besluit kwamen om niets te ondernemen, als zij er niet toe gedwongen werden, hebben de anderen den regel gevolgd, dat men zoo dikwijls en zoo veel mogelijk moest wagen, om iets te winnen, daar zoowel de voornemens van den vijand, als de uitslag met eene zekere duisternis omhuld was. De laatsten hebben zich in den regel daarbij beter bevonden dan de eersten.

Wagen.

Zie Voertuigen.

Wagenburgt.

Eene verschansing uit wagens bestaande. Bij een transport wordt eerst een gedeelte tot een park opgereden op twee rijen met 15 passen afstands. Om dit park wordt nu in den vorm van een vierkant of van een regthoek eene rij wagens geplaatst met den disselboom onder den voorgaanden wagen. De wagenburgten komen ten allen tijde in de krijgsgeschiedenis voor; vooral bedienden de Hussiten en later de Keizerlijken er zich van in de oorlogen tegen de Turken. Op marsch sloot men zich somtijds aan weerszijden in, door eene dubbele rij wagens, om zoodra men eenen aanval van den bereden vijand te wachten had, uit de spoedig afgespannen en onder elkander geschoven wagens eene W. te kunnen vormen.

Wagenmeester.

Zie Hoofdkwartier.


{==361==} {>>pagina-aanduiding<<}

Wagenslag.

Zie Paard.

Wagenpark.

Zie Park.

Wahrendorff.

Zie Kamer, Kanon, Projectilen.

Wal.

1o. De voornaamste aardophooging van een vestingwerk; op hare bovenvlakte draagt zij de borstwering, die de eigenlijke dekking voor de verdedigers vormt; achter deze borstwering moet een gang van voldoende breedte voor de beweging der troepen en der vuurmonden open blijven, welke walgang genoemd wordt. Naarmate van de levendigheid der communicatie op den walgang, die van het gewigt en de ligging van eenig werk afhangt, verkrijgt die walgang eene breedte van 2 tot 14 el. De eerstgenoemde breedte is voldoende als het werk slechts door infanterie verdedigd en geen storm, op eene daarin gevormde bres afgeslagen moet worden; laatstgenoemde wordt noodig als er geschut achter de borstwering geplaatst wordt, als hierachter nog de noodige ruimte moet openblijven en men buitendien nog troepen op den walgang wil opstellen, om eenen storm af te slaan. De wallen zijn hetzij zuivere aarden wallen, zonder eenig metselwerk of gereveteerde wallen met een' escarpmuur of buitendien nog met een' muur aan de zijde, die naar de stad gekeerd is. Wallen, waaronder kazematten liggen (zie Kazemat) worden gekazematteerd genoemd. De hoogte der wallen hangt af, deels van den graad van stormvrijheid, dien men verkrijgen wil (zie ook Revetementsmuren), deels van het defilement tegen omliggende hoogten, deels van het kommandement boven voorliggende werken. De hoofdwal eener vesting is de wal of het geheele stelsel van wallen, die het binnenste gedeelte der stad omgeeft en die den grondslag der geheele inrigting tot verdediging vormt. Lage wal, onderwal, gelijkluidend met fausse braije. 2o. In de zeemanstaal beteekent W. hetzelfde als oever, kust, lagewal is de kust aan lij, opperwal die te loevert van het schip.

Walaffuit.

Zie Affuit.

Walanker.

Zie Anker.

Walbus, Walgeweer.

Zie Handvuurwapens.

Walegangen.

Galerijen langs de inwendige zijde der boorden van een schiponder den waterspiegel, om eene gemeenschap daar te stellen, lekken te vinden en te stoppen, enz.

Walgang.

Zie Wal.

Walgranaten.

Gewone granaten van groot kaliber, die men vroeger bij de verdediging der bressen op de bestormers liet nederrollen.

Waltrap.

Zie Paardentuig.

Wandeltoren.

Zie Vestingoorlog.

Wangaffuiten.

Zie Affuit.

Wangholte.

Zie Lade.

Want.

Zie Mast.

Wapens.

1o. De werktuigen, waarvan men zich in den strijd tot aanval of verdediging bedient. Men onderscheidt ze in aanvallende en verdedigende wapens (zie Verdedigende wapens). De eerste worden verdeeld in vuurwapens (zie Geschut, Handvuurwapens, Vuurpijlen) en in blanke wapens (zie Bajonet, Piek, Lans, Degen, Sabel, enz.) De wapenleer behandelt de vervaardiging, de uitwerking en het gebruik der afzonderlijke wapens. De bronnen zijn vermeld onder Artillerie en Handvuurwapens. Men voege daarbij: Meyrick. Critical inquiry into ancient armours and weapons of war. Londen 1824. Galland. Précis historique sur les armes offensives et défensives depuis leur invention. Paris 1835. 2o. De troepensoorten, die zich door verschillende bewapening van elkander onderscheiden; gewoonlijk spreekt men in dit opzigt van de drie wapens, namelijk infanterie, kavallerie en

{==362==} {>>pagina-aanduiding<<}

artillerie, waarbij men dan de pionniers en pontonniers hulpwapens noemt. Men noemt met uitzondering van infanterie en kavallerie, de overige wapens ook wel speciale wapens. In Zwitserland behooren daartoe ook de scherpschutters der infanterie.

Wapenkamer.

Zie Dek.

Wapenknods.

Een voormalig wapen, bestaande uit eenen zwaren houten of ijzeren steel, aan welks uiteinde zich een ijzeren of met lood gevulden kop bevond.

Wapenoefening.

Zie Exerceren.

Wapenplaats.

Zie Bedekte weg.

Wapenrok.

Zie Kleeding. De naam van dit kleedingstuk ontstond het eerst in Pruissen, dat het na de troonsbeklimming van Frederik Wilhelm IV in plaats van den rok aannam.

Wapenrol.

Zie Rol.

Wapenschouwing.

Zie Monstering.

Wapenstilstand.

Zie Volkenregt.

Wasa-orde.

Zweedsche orde, den 26 Mei 1772 gesticht door Gustaaf III. Zij wordt ook het groene lint genoemd en bestaat uit drie klassen.

Wateren.

De oceaan of wereldzee omringt al het land van den aardbol. Bijzondere deelen van den oceaan, veelal door het vaste land en door eilanden meer of min ingesloten, dragen den naam van zee en van binnenzee of binnenlandsche zee, als zij slechts door een smal water, zeeëngte of straat geheeten, met den oceaan of eene zee gemeenschap hebben. Een doortogt van aanmerkelijke breedte tusschen twee landen, wordt kanaal of sond genoemd. Eene zee, waarin een groot aantal eilanden liggen, noemt men archipel. De oceaan vormt langs de kusten der landen en eilanden zeeboezems, bogten, baaijen, golven of inhammen. Eene haven is eene plaats, door hoofden of dammen van de zee afgescheiden, waar de schepen gemakkelijk en veilig kunnen liggen, eene reede of ree is eene goede ankerplaats buiten de haven. Eene smalle landstrook tusschen twee zeeën draagt den naam van landengte. Een stuk lands alleen aan ééne zijde met het vasteland verbonden heet schiereiland; eene landtong is eene smalle strook lands, die zich aanmerkelijk in zee uitstrekt. Ver in zee vooruitstekende hooge punten van het land heeten kapen of voorgebergten. Eilanden zijn aan alle zijden door water omringd, groepen eilanden dragen naar hunne algemeene gedaante den naam van eilandengroepen of eilandenketens. Ondiepe plaatsen in zee heeten banken (zandbanken, slibbanken, rotsbanken); zijn de rotsen met punten of koppen voorzien, zoo noemt men ze klippen en als zij onzigtbaar zijn, blinde klippen. Eene reeks klippen, bij afwisseling uit het water stekende of onder water gelegen en op eenen afstand langs de kust loopende noemt men rif. Sommige banken langs de kusten loopen bij laag water droog en worden wadden geheeten. Banken voor den mond eener rivier of van eenen stroom, ontstaan door het bezinken van het zand en de steenen, die door de rivier afgevoerd worden, noemt men platen. Polders zijn aangeslibde en ingedijkte landen. De zoom van het land, zoo ver die uit zee ontdekt kan worden, heet kust; oever is de strook van het land, waartegen de zee aanspoelt, strand een vlakke oever, die onmerkbaar naar de zee afhelt en bij hoog water onderloopt. Soms liggen langs den oever zandige hoogten duinen geheeten.
De landwateren worden onderscheiden in staande en loopende of stroomende W.
De deelen van het land, die het water begrenzen, heeten oevers, bij gegraven

{==363==} {>>pagina-aanduiding<<}

W. boorden. Wanneer men zich keert naar de streek, werwaarts een loopend water stroomt, heeft men regts den regter-, links den linkeroever. Eene plaats ligt boven of beneden eene andere, naarmate zij digter bij den oorsprong of bij den mond van een stroomend water gelegen is. De diepte door de oevers ingesloten heet bed of bedding, het diepste gedeelte daarvan de dalweg. De oppervlakte van het water is de waterspiegel; de loodregte afstand van dezen tot den bodem is de diepte, de regtlijnige afstand der beide oevers de breedte. Normaaldiepte en breedte zijn die, welke een water gedurende het grootste deel van het jaar heeft, gemiddelde diepte en breedte, de rekenkunstige middenevenredige tusschen de jaarlijksche hoogste en laagste waterstanden.
De voornaamste staande W. zijn de meren, die onderscheiden worden in zulke, die geene rivieren opnemen, maar wel afzenden (bronmeren); die rivieren opnemen en afzenden (stroommeren); die rivieren opnemen, doch geene zigtbare uitwatering hebben en die geene rivieren opnemen of afzenden (beiden steppenmeren). In de heete luchtstreek bestaan ook periodieke meren, die in den regentijd met water gevuld en in het andere jaargetijde droog zijn. Een ondiep staand water, dat door langdurige droogte voor eenigen tijd de eigenschappen van weekland aanneemt heet moeras. Is zoodanig water grooter en dieper, dan heet het een poel. Vijver is een klein staand water, door kunst daargesteld. Ook rekent men tot de staande W. de zoogenaamde doode armen eener rivier, die bij gewone waterstanden, niet meer in verbinding staan met de rivieren, waartoe zij behooren.
De stroomende W. ontstaan uit bronnen, die uit den grond opwellen en door regen, dauw en gesmolten sneeuw en ijs gevoed worden. Zoo het water met eenig geweld te voorschijn komt en zich iets boven de oppervlakte verheft noemt men het watersprong; wordt het met groote kracht voortgedreven en bereikt de waterstraal eene aanzienlijke hoogte, dan is het eene springbron. Indien verscheidene bronnen zich in ééne bedding vereenigen, dan ontstaat eene beek, in vlak land vliet, wetering, grift, diep, enz. genoemd. Heeft de beek een' zeer sterken stroom, hetgeen dikwerf in bergland het geval is, dan noemt men haar bergstroom of stortbeek. Wilde beken, regenvlieten, zijn wateren, die slechts na zware regens afstroomen, doch wier bed bij droogte zonder water is. Loopende W. die zonder bedding over hellende vlakken afkomen, worden wilde wateren genoemd.
De zamenvloeijing van verscheidene beeken vormt eene rivier, die van verscheidene rivieren eenen stroom.
Het verschil in hoogte van twee of meer punten van den waterspiegel van eenig stroomend water wordt verhang of verval genoemd. Hoe grooter dit is, hoe grooter de stroomsnelheid. Bijna alle stroomende W. hebben bij den oorsprong grooter verval, dan meer benedenwaarts. Valt het water plotseling van eene aanzienlijke hoogte neder, dan ontstaat een waterval, katarakt of kaskade. Het uiteinde van een stroomend water, heet mond of monding, den weg dien het van de bron tot aan de monding aflegt loop. De kortste afstand tusschen den bron en dezen mond is de regte afstand van beiden, de lijn die al de kronkelingen van de loop volgt de stroomdraad.
Men onderscheidt de stroomende W. in hoofdstroomen of hoofdrivieren en neven- of zijrivieren. De eersten storten zich in zee, de laatsten in de hoofdstroomen. De rivieren, welke in de nevenrivieren uitloopen, dragen den naam van bijrivieren. Eene rivier, die eenen korten loop heeft en onmiddellijk in zee valt. heet kustrivier. Eene steppenrivier verdwijnt langzamerhand of plotseling in

{==364==} {>>pagina-aanduiding<<}

den droogen grond of heeft hare monding in een staand water, dat geene uitwatering heeft.
Somtijds verdeelt eene rivier zich in twee of meer armen of takken en vormt als deze zich weder vereenigen eilanden, meestal waarden of auen genoemd. De arm, die het meeste water ontvangt heet hoofdarm, de andere nevenarmen. Het begin van eenen arm heet bovenmond, het uiteinde benedenmond. Wanneer een stroom zich in de nabijheid van zijnen mond verdeelt en met verschillende armen in zee loopt, dan ontstaat een riviernet of delta. Indien een stroomend water bij zijnen mond een vlak en niet hellend strand ontmoet, dan vormt het soms eene lagune, die afwisselend het aanzien van een meer en een moeras heeft of wel als de grond vast genoeg is, een strandmeer of haff, dat door eene landtong of digt bij elkander liggende eilanden, bijna geheel van de zee gescheiden is.
In de heete luchtstreek treden de rivieren regelmatig buiten hare oevers en maken door het achtergelaten slib, de aan haar liggende landen zeer vruchtbaar. In de gematigde luchstreken zijn de overstroomingen der rivieren onregelmatig en tracht men de omliggende landen, door dijken daartegen te bevestigen. Deze zijn meestal op eenigen afstand van de rivier aangelegd, waardoor tusschen haar en den dijk meestal eene strook voorlanden of uiterwaarden ontstaan. Sommige daarvan zijn door kaden tegen hoog zomerwater gedekt, doch allen worden des winters bij hoog water overstroomd.
De bevaarbaarheid der rivieren hangt vooral af van hare diepte en snelheid. Sommige rivieren hebben in een droog jaargetijde gebrek aan water en zijn alsdan onbevaarbaar, terwijl zij bij middelbaren waterstand zeer geschikt voor de scheepvaart zijn, doch bij grooten aanwas van water te veel stroomsnelheid verkrijgen en weder onbevaarbaar worden. De scheepvaart wordt gewoonlijk moeijelijker, naarmate men zich meer van den mond der rivier verwijdert. Eene snelheid behoorende bij een verval van 0,5 à 0,6 el op de 1000 el is over het algemeen de grens voor het optrekken van schepen, eene van 3 el in de sekonde of een van 0,3 el op de 1000 el, bij gunstigen en genoegzamen sterken wind, voor het opwaarts zeilen.
De landstreek welke door eenen stroom met zijne neven- en bijrivieren bespoeld wordt, is zijn stroomgebied; de lijn die men zich op de grenzen van twee stroomgebieden kan denken, heet waterscheiding. De gebieden van verscheidene stroomen, die in dezelfde zee uitloopen, vormen gezamenlijk een zeegebied en de waterscheiding tusschen twee of meer zeegebieden heet hoofdwaterscheiding.
De kunstmatige waterloopen heeten kanalen, zij zijn hetzij over zekere uitgestrektheid langs rivieren aangelegd om ondiepe plaatsen of te groote stroomsnelheid te vermijden of zij verbinden twee rivieren met elkander.
Daar men het stroomende water dikwijls tot nijverheidsgebruik niet aan zich zelven kan overlaten, maar moet regelen, vindt men bij rivieren en beken somtijds kunstmatige takken, molenbeken, molenvlieten, drijfbeken, waarin de waterstand door sluizen en vijvers geregeld kan worden.
Bij lagere temperatuur worden de W. met ijs bedekt, die dan voor den overgang als brug kan gebezigd worden. Is het ijs meer dan 8 duimen dik, dan kan het infanterie en zelfs ligte voertuigen dragen; voor kavallerie en ligt geschut wordt 11 duimen en voor het zwaarste geschut 16 duimen ijsdikte vereischt. De sterkte van het ijs kan bij aanhoudenden vorst aanmerkelijk vermeerderd worden, door het met stroo of hout kruiselings over elkander te beleggen en dit van tijd tot tijd met water te doen begieten, waardoor het stroo of hout aan het ijs vastvriezende, de taaiheid

{==365==} {>>pagina-aanduiding<<}

van het ijs vergrooten zal. Staande W. bevriezen gemakkelijker dan stroomende; deze weder des te gemakkelijker naarmate hunne stroomsnelheid minder is; bij windstilte bevriezen de W. beter dan bij winderig of stormachtig weder. Een bevrozen water kan niet meer als beletsel beschouwd worden; wil men het op die wijze gebruiken, dan moet men daarin eene geul van genoegzame breedte openen, hetgeen door ijsbijlen en ijsgangen ook door middel van buskruid geschieden kan, door ladingen in goed gesloten kisten te doen zinken en daarna springen. Sedert de uitvinding der galvanische ontsteking is deze laatste handelwijze eigenlijk eerst mogelijk gemaakt. Men heeft daarbij het voordeel, dat men het openkappen van het ijs tot het laatste oogenblik, waarin de vijand de gracht wil overtrekken, kan uitstellen. Dit zal hoofdzakelijk alleen bij belegeringen voorkomen.

Waterfascine.

Zie Fascinen.

Waterleiding.

Eene inrigting om plaatsen, die geen drinkwater bezitten, daarvan te voorzien door middel van buizen, die van de omringende hoogten en de bronnen, welke zich daar bevinden, naar die plaatsen loopen. Eene vesting, die tot verkrijging van drinkwater, alleen beperkt is tot eene of meer waterleidingen, bevindt zich altijd in eenen hoogst ongunstigen toestand, daar het voor den vijand niet moeijelijk zou zijn, die waterleidingen, al waren ze onderaardsch, op te zoeken en het water eenen anderen loop te doen nemen.

Watermolen.

Zie Molen.

Waterpassen.

Het W. of nivelleren is het verschil in hoogte tusschen twee punten bepalen. In de hoofdzaak komt de zaak daarop neder, dat men een horizontaal vlak bepaalt hooger dan beide punten gelegen en de loodlijnen meet, die van deze punten naar dat horizontale vlak getrokken worden. De eenvoudigste instrumenten daartoe zijn het timmermans- of metselaarswaterpas en het fleschjeswaterpas. Het eerste is eene plank, meestal van driehoekigen vorm, waarop eene insnijding is aangebragt, die de loodlijn uit den top des driehoeks op de bazis getrokken, aangeeft. In dien top is een koordje met een vrijhangend gewigtje bezwaard, opgehangen, zoodat wanneer dit koordje de insnijding bedekt, de bazis alsdan in waterpassen of horizontalen stand zal gebragt zijn. Om daarmede te W, bedient men zich van eene rij of metselaarslat. Deze legt men met haar eene uiteinde op het hoogste der punten, waarvan men het verschil in hoogte wil meten. Op het andere punt stelt men eene waterpasbaak of eene verdeelde lat en verheft nu de rij zoolang, tot dat zij horizontaal is, hetgeen men aan het koordje kan zien. Op de baak kan men dan het verschil in hoogte aflezen. Is het tweede punt verder van het eerste verwijderd dan de rij lang is, dan handelt men op dezelfde wijze, met uitzondering, dat men dan op de plaats, waar de baak gestaan heeft, andermaal de rij plaatst tot dat men het tweede punt bereikt heeft, waarna men de gedeeltelijke hoogteverschillen bij elkander optelt om het geheele verschil te krijgen. Het fleschjeswaterpas bestaat uit eene blikken of koperen cylindervormige huis, aan de beide einden regthoekig omgebogen, hebbende eene lengte van ongeveer 1 el en eene middellijn van 0,02 à 0,025 el. In het midden der buis is een uitgeholde kegel bevestigd, waarmede men den toestel op een' gewonen houten drievoet kan plaatsen. In de omgebogen deelen der buis zijn twee glazen fleschjes bevestigd. De buis wordt met eenig rood of zwart gekleurd vocht gevuld en de oppervlakte daarvan moet volgens de wetten der hydrostatica in beide fleschjes in een horizontaal vlak gelegen zijn. Om nu het verschil in hoogte tusschen twee punten te vinden, plaatst men het fleschjeswaterpas tusschen beiden en stelt op beide punten waterpasbaken, houten latten van rood en wit gekleurde bordjes voorzien en in ellen, palmen, duimen

{==366==} {>>pagina-aanduiding<<}

en strepen verdeeld. Langs de oppervlakte van het water rigtende naar een der baken, laat men het bordje op- of neerschuiven, totdat het in de horizontale lijn ligt. Men handelt daarna eveneens met de andere baak en zoekt daarna het verschil tusschen de beide gevonden hoogten. Buiten deze eenvoudige werktuigen heeft men nog meer zamengestelde, waarbij men het verschil in hoogte tusschen een willekeurig aantal punten in verschillende rigtingen kan vinden. De horizontale stand van het instrument wordt dan meestal aangegeven door luchtbelbuizen, terwijl een kijker of een vizierliniaal de rigting aangeeft en eveneens in een horizontaal vlak draait. Dergelijke werktuigen zijn het waterpasliniaal met luchtbelbuis en vizieren, de waterpasinstrumenten van Ramsden, van Troughton en van Lenoir en het cirkelwaterpas (Niveau cercle) van Lenoir.

Waterproef.

Zie Beproeven.

Waterscheiding.

Zie Wateren.

Watersloof.

Zie Juk.

Watersnaffel.

Zie Paardentuig.

Waterspoeling.

Door W. verstaat men eene zoodanige inrigting der grachten, dat de verdediger daarin den waterstand naar willekeur kan doen rijzen of dalen. Dit kan geschieden door het aanleggen van sluizen boven- en benedenwaarts van de fronten, waarin men zulk eene W. verlangt. De capaciteit dier sluizen moet afhangen van de hoeveelheid water, welke afgevoerd zal moeten worden. Hierbij wordt echter vereischt een hechte, tegen den stroom bestand zijnde zamenstelling der escarpen contrescarp-taluds, opdat geene afschuringen en afstortingen van grond kunnen plaats hebben. In geval het water in de grachten van eenige fronten hooger of lager dan in andere fronten moet gehouden worden of wel de W. tot enkele fronten bepaald is, moeten de grachten onderling worden afgesloten door gemetselde dammen, beeren genoemd (zie Beer). Indien de gracht na eerst met water gevuld was en de vijand zijne nederdaling zoodanig inrigt, dat zij boven den waterspiegel uitkomt om dan een vlot te maken voor den grachtsovergang, dan kan men het water laten dalen, om het geheele werk des vijands nutteloos te maken; rigt hij dan zijne descente in voor eene drooge gracht, dan zou hij bij den overgang vooreerst den bodem der gracht moerassig vinden en ten anderen zoude men dan het water weder kunnen laten rijzen en zoodoende zijne overgangswerkzaamheden overstroomen. Het eerste bekende gebruik van waterspoelingen moet door den Italiaan Viterbo in 1481 bij een fort aan de Brenta gemaakt zijn; ook de kommandant van Amiëns maakte er in 1597 gebruik van. Het zal misschien mogelijk zijn ééns de W. aan te wenden; het eigenlijke spel van het herhaalde rijzen en dalen van water, vordert tot het gelukken de zamenwerking van zooveel gunstige omstandigheden, dat het wel zelden zal voorkomen.

Waterval.

Kaskade. Zie Wateren.

Wederstandslijn

(Kortste). Zie Mijn.

Wedro.

Zie Maten.

Weeflijnen.

Zie Mast.

Weegboom.

Eene handspaak bij den knaap (zie Knaap) behoorende. Aan het dikke einde is eene ijzeren plaat met opstaanden rand aangebragt, en aan den onderkant eene ijzeren plaat met tanden, om het verschuiven van den W. over de ijzeren bout te beletten.

Week.

Officier, onderofficier, korporaal van de W. wordt die officier, onderofficier of korporaal genoemd, die voor één of meer dagen, bij ons eene week, vooral het toezigt heeft over de inwendige dienst in zijne kompagnie, eska-
{==367==} {>>pagina-aanduiding<<}
dron of batterij, in zoo ver niet andere officieren of onderofficieren bijzonder met een gedeelte daarvan belast zijn. De hoofd-officier, de adjudant en de adjudant-onderofficier van de W. houden het toezigt over de dienst in het geheele regiment, terwijl zulks bij elk bataillon door een kapitein van politie geschiedt. Hoofdofficier du jour of van den dag is de hoofdofficier die voor één dag in garnizoensdienst gekommandeerd wordt en het toezigt over de wachten, enz. moet houden. Ditzelfde geldt in legerplaatsen voor den generaal van den dag. De kapitein, die in garnizoensdienst gekommandeerd wordt, draagt gewoonlijk den naam van kapitein van piket; aan hem is behalve het toezigt over de wachten ook dat over het hospitaal of de infirmerie opgedragen.

Weekland.

Gronden, die nooit of slechts voor eenen bepaalden tijd en wel alleen aan de oppervlakte droog loopen. Zie ook Broekland, Moerland.

Weerbaar.

Veelal gebruikelijk om dengenen aan te duiden, die in staat is de wapenen te dragen; in den eigenlijken zin is echter slechts hij weerbaar, die zijne wapens ook kan behandelen.

Weerstelsel.

Men noemt weerstelsel van eenen staat de geheele som van zijne militaire inrigtingen met betrekking op de eigene verdediging en den aanval op andere staten. Dit wordt ook wel eens met den naam van militaire organisatie bestempeld, hoewel dit laatste woord niet genoeg beteekenis en omvang heeft. Een weerstelsel kenschetst zich het best door de wijze, waarop het zijn operatieleger zamenstelt, op welke wijze het de troepen daarvoor verkrijgt, welke pligten het den staatsburger ten opzigte van de krijgsdienst oplegt, welke regten het hem toestaat, òf er eene algemeene dienstpligtigheid bestaat of in het geheel geene, òf dat daarop uitzonderingen bestaan, òf de manschappen, die voor het operatieleger bestemd zijn steeds bij hunne korpsen blijven of gedeeltelijk met verlof zijn of geheel met verlof afwezig zijn, met uitzondering van korte oefeningstijdperken. Bij eene algemeene dienstpligtigheid, bij het oefenen van alle weerbare burgers, vormt men zulk een groot aantal manschappen, dat in geval van nood, vooral uit de oudere ligtingen, gemakkelijk korpsen landweer kunnen zamengesteld worden; wanneer geene dienstpligtigheid hoegenaamd ook, bestaat, is dit onmogelijk en kan de staat alleen beschikken over de manschappen, welke werkelijk onder de wapens zijn. In het eerste geval kan de staat een groot aantal belangrijke vestingen bezitten, want hij kan ze bezetten; in het laatste geval zouden de vestingen hem weinig voordeel aanbrengen, omdat hij er geene verdedigers voor heeft.
Dat het W. afhankelijk is van de aardrijkskundige gesteldheid van den staat, kan men het duidelijkste opmerken uit de vergelijking van eenen staat midden in het vaste land met eenen eilandenstaat, deze kan men zich niet zonder, gene met eene vloot voorstellen. Al verder is het duidelijk, dat de staatkundige gesteldheid van eenen staat den gewigtigsten invloed op zijn W. moet hebben, indien men bedenkt dat dit geheel gegrond is op wederzijdsche regten en pligten van de regering en de onderdanen of burgers, van enkele klassen van onderdanen en andere klassen daarvan en dat de verhouding van regten en pligten bijna ontelbare combinatiën toelaat. De legerstelsels zijn de volgende: militiestelsel, kaderstelsel, stelsel van een staand leger. Uit deze eenvoudige stelsels, ontstaan door vermenging meer zamengestelde.
Bij het militiestelsel oefent de staat alle of het grootste gedeelte der weerbare mannen of legt hen de verpligting op, zich zelf voor de krijgsdienst te vormen, hetgeen hij door doelmatige inrigtingen meer of minder kan ondersteunen. Hij vereenigt de zoo geoefende manschappen geheel of gedeeltelijk alleen voor den oor-
{==368==} {>>pagina-aanduiding<<}
log. Op dit stelsel grondde zich ten minste de legervorm der oude volken. Daar wij bij hen doorgaans meesters en slaven, tusschen deze beide standen meestal nog een middelstand met persoonlijke vrijheid, somtijds municipale, maar geen staatsregten, vinden zoo laat hun militiestelsel vele belangrijke wijzigingen toe. De voornaamste verpligting tot de krijgsdienst rust op de meesters (vrije burgers) die haar zelfs als een regt moeten beschouwen, daar zij zelf den staat uitmaken en het voornaamste persoonlijke belang bij de instandhouding van het staatswezen hebben. De vrije burgers zijn dus ontegenstrijdig gezamenlijk soldaat; dit is de doorslaande regel bij de oude Grieksche staten; de staat maakt nu verder regtstreeks aanspraak op de slaven en kent zich het regt toe, ze niet voor de krijgsdienst op te roepen, maar te ligten of hij laat het aan de eigenaars over, hoe veel slaven zij willen medevoeren of hij bepaalt hoeveel slaven, zij naarmate hunner bezittingen, mede moeten nemen en op hunne kosten uitrusten. Dit laatste schijnt doorgaans het geval geweest te zijn bij de Spartanen; ook in het wetboek der Westgothen, toen deze een rijk in Spanje gesticht hadden, vindt men dergelijke bepalingen. Deze slaven kunnen echter weder in twee klassen verdeeld worden, namelijk dezulke, die als strijders medegingen, zoo als de zeven slaven, die elken Spartaanschen burger in den slag van Platea tegen de Perzen gevolgd waren en in dezulken, die slechts als non-combattanten, ongewapende dienaars en legerknechten medegingen, zoo als de slaven der Spartanen, na den Messinischen oorlog, bij de burgerlegers waren. De eigenlijke dienst als soldaat bevat niet de geheele krijgsdienst en daar, waar slechts een gedeelte van de gezamenlijke onderdanen verpligt is met het leger uit te rukken, kan het andere gedeelte nog verpligt zijn om door vervoerdiensten, door levering van arbeid en levensmiddelen, den oorlog te ondersteunen. Waar meesters en slaven tegenover elkander staan en de laatste weder zoo als gewoonlijk plaats vindt in huisslaven en arbeiders verdeeld zijn, vallen die nevendiensten gewoonlijk op de arbeiders, die op deze wijze hun aandeel aan de oorlogspligten dragen, somtijds nog op de middelklasse, hoewel deze eveneens verpligt kunnen zijn om de wapens te dragen. - Even als de Grieken hadden ook de Romeinen tot aan den ondergang der republiek een militieleger; alle burgers waren tot zekeren ouderdom tot de krijgsdienst verpligt, maar slechts een gedeelte daarvan werd voor iederen afzonderlijken oorlog, of als gedurende den loop des oorlogs eene versterking noodig was, opgeroepen; de slaven volgden als non-combattanten en werden slechts in bijzondere gevallen tot gewapende benden, zamengesteld.
Een zeer groot onderscheid kan nu nog in het militiestelsel bestaan in de klasse van al degenen, die verpligt zijn om krijgsdienst te vervullen, namelijk of deze geheele klasse gelijkmatig tot de dienst te velde en bij elken oorlog verpligt is, dan wel slechts een gedeelte daarvan, terwijl het overige slechts bij bijzondere oorlogen en in bijzondere gevallen dezen pligt moet vervullen. Dit onderscheid toont zich zeer duidelijk ten tijde van het leenstelsel in de rijken, welke door de Duitschers in de middeleeuwen gesticht werden. In deze Duitsche rijken, waren de Duitsche vrije mannen, versterkt door eenige weinige der voornaamsten der oorspronkelijke bewoners, de oorspronkelijke staatsburgers; de overige dezer bewoners behoorden voor het grootste gedeelte tot den middelstand of waren volgelingen en slaven. De vereenigde Duitsche vrije mannen vormden in geval van oorlog het leger; hoe veel slaven zij telkens moesten medenemen als strijders of als non-combattanten, was ten minste op sommige plaatsen, zoo als hierboven reeds ter loops gezegd is, wettelijk bepaald. Deze geheele krijgsmagt heette heerban even als de oproeping daartoe.
Waar de magt der vorsten zich verhief, ontstond spoedig, zoo als onder de Karo-
{==369==} {>>pagina-aanduiding<<}
lingers in Frankrijk een verschil in de belangen der vorsten en van het land; buitendien verdween allengs het groote onderscheid tusschen de overweldigers van het land en de onderworpen oorspronkelijke inwoners. Met het verdwijnen van dit onderscheid en de daarmede gepaard gaande herstelling van de rust in het land, ontstond nu de afkeer van den oorlog, vooral tot die oorlogen, welke de krijgspligtige manschappen erkenden, dat alleen in het belang van de regering, van de vorsten waren. Indien nu ook al enkele krachtige vorsten, zoo als bij voorbeeld Karel de Groote, bij tijds de dienstpligtigheid naar de nieuwe omstandigheden regelden, en de verpligtingen, die zij oplegden, naar het grondbezit bepaalden en beperkten, terwijl zij anderzijds door bedreigingen en uitoefening van zware straffen op hunne vervulling aandrongen, zoo konden zij toch daarmede niet alle uitwegen sluiten; zij konden bij den ongeregelden toestand van die dagen niet verhinderen, dat menige dienstpligtige hetzij stilzwijgend of begunstigd door omgekochte beambten, zich aan de dienst onttrok; zij konden er niet toe dwingen, dat de dienstpligtigen op den gewilden tijd, goed geoefend, goed geordend en goed uitgerust, zich tot eene geregelde krijgsmagt zamenstelden en hoe strenger zij bij hunne veelvuldige oorlogen de regten der kroon uitoefenden, des te meer verhaastten zij het verval van den heerban, daar zij de vrije grondbezitters, door de van hen gevorderde inspanning te gronde rigtten. Een geldelijk verval was voor den belanghebbende echter tegelijker tijd het verlies zijner vrijheid en die zijner nakomelingen en hoe geringer het aantal vrije mannen werd, des te geringer werd ook de sterkte van den heerban. Daardoor kwamen de vorsten op het denkbeeld om voor hunne persoonlijke oorlogen, waarmede het land niet gemoeid was, eene krijgsmagt daar te stellen, die meer beschikbaar, beweeglijker, beter geordend, spoediger gereed, beter geoefend en uitgerust was dan de heerban. Daarbij kwam hun de oude Duitsche gewoonte van het geleide of het gevolg zeer te pas, welke gewoonte ook bij andere natiën niet onbekend was. Hoe toch waren de nieuwe Duitsche rijken in de middeleeuwen ontstaan? Een jongere adellijke zoon, die bij het bestaan van het majoraat op geen erfgoed kon rekenen, dat zijne wenschen vervulde, wierp zich tot hertog op. Zijne broeders en bloedverwanten schonken hem slaven, andere eveneens gezinde jonge zonen van vrije mannen, die insgelijks hun gevolg aan slaven medebragten, vrijgelatenen zonder grondbezit, die nooit konden hopen in het vaderland - door verkrijging van grondbezit - zich tot werkelijk vrije mannen te verheffen, sloten zich bij hem aan. Met zulk een zamengesteld leger trok hij nu uit om een land te veroveren, in hetwelk hij aan zijne volgelingen (leudes) zijne makkers, vrijen en vrijgelatenen dikwijls ook slaven, die gedurende den togt de vrijheid verdienden, een grondbezit en heerschappij schonk. Hij zelf werd daar koning en kreeg het aandeel van den leeuw in de te verdeelende grondeigendommen en de daarop aanwezige oorspronkelijke inwoners. Het grondbezit op deze wijze verkregen, was met het belang van ieder afzonderlijk, belang dat onmiddelijk na de verovering geheel gelijk aan dat van den staat en den vorst moest zijn, de grondslag van de heerbanspligt en kon in zoo ver, te gelijkertijd als eene soldij beschouwd worden voor zijne vervulling. Toen deze pligt door de reeds genoemde omstandigheden in vergetelheid geraakte, behoefden de vorsten slechts tot de oorspronkelijke verhouding terug te gaan om dezelfde magt terug te erlangen, die de heerban na weinige eeuwen, somtijds na weinige jaren van het vast en onvervreembaar (allodiaal) bezit hen niet meer leverde, en zulks deden zij. Van hunne rijke domeinen gaven zij stukken gronds aan vrijen en vrijgelatenen in leen, dat is niet als erfelijk eigendom, maar tot tijdelijk beheer, tot levenslang vruchtgebruik, als eene geleende bezitting, die weder kon

{==370==} {>>pagina-aanduiding<<}

teruggenomen worden. Diegene, welke met zulk een leen begiftigd of verlijd werd, verpligtte zich daarentegen met een bepaald aantal volgelingen en op eenen bepaalden tijd, dengenen van wien hij het leen bekomen had, den leenheer bij diens oproeping tot de krijgsdienst te volgen; hij kwam tot dezen in betrekking als leenman, dienstman of vasal, die er geen aanspraak meer op maakt om de aanleiding tot den oorlog te onderzoeken, wiens regt veeleer alleen op zijne overeenkomst met den leenheer gegrond was. Op deze wijze schiepen de vorsten van de middeleeuwen eene militie, een indeltaleger, dat hen van der heerban onafhankelijk maakte en hen veroorloofde, ook zonder de toestemming daarvan, oorlogen in hun persoonlijk belang te voeren. Om ook rijke allodiale grondeigenaars tot de leendienst over te halen, schonken de vorsten aan de leenmannen zoo vele voorregten als maar mogelijk was, stelden hen tot vertegenwoordigers der koninklijke magt in hunne distrikten aan, dat is tot beambten met groote magt bekleed en vormden zoo uit hen een' dienst- of beambten adel. Daar deze met groote magt bekleed was, zoo kon hij de vrije grondeigenaars, die er niet toe behoorden, ruimschoots onderdrukken en zoo bleef deze maatregel niet zonder gevolg; de adels, de kloosters, groote grondeigenaren werden leenpligtig, namen leenen aan en werden dienstmannen of vasallen der vorsten. In den beginne bereikte dus de inrigting haar doel volkomen. Intusschen bevatte zij juist door hare uitbreiding de kiemen tot geheel andere verwikkelingen. Een rijke, vrije grondeigenaar werd slechts leenman voor het gedeelte zijner goederen, dat hij werkelijk in leen ontvangen had of dat hij van zijn vrij eigendom in leen gegeven had, om daardoor in de voorregten van den koninklijken dienstman te deelen. Hij vereenigde deze met die van een groot eigendom; hij kon van zijn allodiale bezitting zelfs weder leenen afgeven, volgelingen, en daardoor eenen dubbelen invloed verkrijgen, hij kon door de onderdrukking welke hij geregtigd was uit te oefenen, de inwoners van het distrikt dat hij bekleedde, dwingen hunne goederen tot zijne leenen te verklaren. Zoo kwam het er spoedig toe, dat de leenmannen volstrekt niet uitsluitend of zelfs overwegend afhankelijk waren, veeleer werd de koninklijke magt afhankelijk van de leenmannen. In weerwil van alle waakzaamheid, vermengden deze hun leengoed met hunne allodiale bezitting en verkregen door enkele diensten, die zij aan de vorsten bewezen, eene aanzienlijke verligting in hunnen dienstpligt. Hieruit vloeide ten slotte voort, dat het leenleger al spoedig even zoo onwillig, even zoo slecht geoefend en uitgerust, even zoo moeijelijk beweegbaar werd, als vroeger de heerban geweest was. Deze was, wel is waar nooit opgeheven, de verpligting daartoe bestond altijd, maar kwam in de werkelijkheid nooit in aanmerking. Hoe kon dit ook? De leenmannen vormden het leenleger dat door de Franschen ban genoemd werd, de allodiale bezitters hadden den heerban moeten vormen, dien de Franschen arrière-ban of tweede ban noemden, welke eerst na den ban in aanmerkingen in werking moest treden. Intusschen waren de meeste leenmannen of degenen die tot den ban verpligt waren, tevens allodiale bezitters; in persoon konden zij dus slechts bij den ban of bij den tweeden ban verschijnen. Daar zij reeds tot den eersten behoorden, konden zij niet bij den tweeden zijn, zij wisten echter hunne allodiale pligten en hunne leenpligten zoo door elkander te mengen, dat zelfs op degenen hunner volgelingen, welke tot hun allodiaal eigendom behoorden, de heerbanverpligting niet meer toepasselijk scheen. Als men nu overweegt, dat de meeste kleine vrije grondeigenaars allengs dienstmannen der groote vasallen waren geworden, zoo bleef er voor den heerban niets meer over dan eenige vrije boeren en dan de steden, die in Frankrijk onder den naam van communes in de 14de eeuw, werkelijk den heerban vormden, maar welke zoo hier als

{==371==} {>>pagina-aanduiding<<}

elders niet zeer geneigd waren door werkelijke dienstverrigtingen hunne verpligting daartoe te erkennen. Deze heerban kwam hoofdzakelijk alleen dan in aanmerking, als de communes hunne eigene steden moesten verdedigen, maar niet eens doorgaans voor de verdediging van vestingen, want vele leenmannen verkozen het in plaats van in het open veld te dienen, in oorlogstijd de koninklijke sloten en vestingen, dus de toenmalige staatsvestingen (kastellanijen) te bezetten.
Wij vinden bij de Polen dezelfde omstandigheden geheel terug; sedert overoude tijden maakten daar de vrijen of de adel (szlachta) met hunne nakomelingen aanspraak op de verpligting tot den heerban als op een regt; zij waren er echter steeds op uit om hunne verpligtingen te verminderen en dreven het bij de regering door, dat elke verpligte tot den heerban (szlachsic) zijne krijgspligten kon vervullen waar hij wilde; dit had ten gevolge dat het grootste gedeelte der dienstpligtigen de dienst als bezetting in de vestingen verkoos en het aantal beschikbare manschappen voor het leger te velde al kleiner en kleiner werd.
Bij al de opgesomde omstandigheden komt nog deze, dat ook zij, die in het vrije veld dienden, gebruik maakten van de verlegenheid van hunnen heer en bij elke oproeping verligting van dienst, vooral verkorting van diensttijd afpersten, zoodat zelfs de leenheer, die met een groot leger uitgerukt was, weinig hoop kon voeden, ook slechts een gering gedeelte daarvan bijeen te houden, als hij zijn oorlogsdoel niet in weinige dagen kon bereiken. Daar nu het leenleger hoe langer hoe onbruikbaarder werd en in het midden der 15de eeuw de onbruikbaarheid daarvan reeds zoo algemeen erkend werd, dat niemand er meer aan konde twijfelen, daar het gestadig kostbaarder werd, omdat de leenmannen zware soldijen en schadeloosstellingen genoten, moesten de vorsten op iets anders bedacht zijn. Daarbij kwam nog dat sedert de 10de eeuw het ridderwezen ontstaan was en na korten tijd het geheele leenstelsel zoodanig beheerschte, dat ridder en soldaat gelijkluidend werd en de heerban hoe langer hoe meer op den achtergrond geschoven werd.
De middelen, waardoor men trachtte de genoemde nadeelen te verhelpen waren het stelsel van bezoldigde troepen en de verpligting tot den heerban; het eerste verving het leenleger en maakte het nutteloos even als dit den heerban vervangen en nutteloos gemaakt had. Beide bestanddeelen evenwel vormden den grondslag, waarop het stelsel der staande legers zich ontwikkelde en in de 18de eeuw zijn glansrijkst punt bereikte. Het karakter der staande legers is, dat de manschappen, die aan eenen bepaalden diensttijd gebonden zijn, gedurende dien tijd gestadig onder de wapens zijn; dit stelsel is dus juist het tegenovergestelde van het militiestelsel. Tot het verkrijgen der manschappen kunnen echter weder twee geheel tegenovergestelde regtsbeginselen tot grondslag strekken. De krijgsdienst wordt namelijk òf als een geheel vrij handwerk beschouwd, dat alleen gekozen wordt door hem die er lust in heeft - òf zij wordt als eene verpligting door het bestuur aan zijne onderdanen opgelegd. De regerende vorsten gingen van het eerste beginsel uit, vooral toen zij sedert het einde der 15de eeuw onafhnnkelijk van het leenleger wilden worden. Zij wierven huurlingen aan, toenmaals echter niet om een staand leger te verkrijgen, maar alleen voor eenen oorlog, voor elken oorlog een nieuw leger, dat na het einde daarvan geheel afgedankt werd, terwijl elke man daarvan geheel vrij was, bij eenen nieuwen oorlog al dan niet op nieuw dienst te nemen. Tot deze soort van troepen behoorden de landsknechten, die het eerst door keizer Maximiliaan in het veld gebragt werden. De huurlingen op het einde der 15de en in de 16de eeuw maakten het leenleger des te eerder en des te gemakkelijker overtollig voor de vorsten, daar de Zwitsers toen getoond hadden, dat eene goed georganiseerde infanterie

{==372==} {>>pagina-aanduiding<<}

in het algemeen en zelfs alleen staande met voordeel het hoofd kon bieden aan de kavallerie. De vorsten wierven daarom bij voorkeur voetvolk aan en behielpen zich, wat de ruiterij betrof met hetgeen de heerban in dit opzigt nog opleverde of zij wierven ook eene zwakke ruiterij; het voetvolk was goedkoop te onderhouden, veel goedkooper vooral dan de overmoedige leenruiterij. De vorsten, steeds de rijkste en magtigste grondeigenaars van hunne landen, konden door hunne huurlingen niet alleen den buitenlandschen vijand het hoofd bieden, maar ook in het inwendige des lands hunne onbegrensde magt uitbreiden, de trotsche grooten en de steden bedwingen en doorloopende belastingen inzamelen. De toepassing van dit werfstelsel was echter volstrekt niet zonder bezwaren. Daarbij werd ten minste oorspronkelijk het bestaan van vrije mannen, die niet tot den ridderstand of den adel behoorden voorondersteld. Indien men nu bedenkt dat de boeren bijna overal lijfeigenen waren, zoo bleven alleen als werfplaatsen over, de steden wier inwoners niet in al te groot getal tot de dienst der vorsten geneigd waren en de vrije boerengemeenten, die in sommige landen voorhanden waren. De huurbenden, die telkens voor den loop van eenen veldtogt geworven werden, waren dan ook voornamelijk Zwitsers, Boven-Duitschers, Vlamingen en Brabanders, tot dat men ten laatste niet meer zoo angstig lette op den toestand van vrijheid of lijfeigenschap, maar bij het toenemende menschenverbruik, een ieder die ligchamelijk geschikt was, aannam. De nieuwe monarchie verhief zich in de wezenlijkheid op de schouders der huurlingen. Maar ook deze inrigting ging te niet. Het ontbrak niet aan menschen, hoewel de oorlogen steeds menigvuldiger werden, want de vorsten hadden ook de beschikking over de lijfeigenen van hunnen adel verkregen, en deze dus half en half uit den toestand van lijfeigenschap verheven, terwijl zij ook zonder onderscheid menschen van allerlei aard voor hunne dienst aannamen. Maar eensdeels wilden zij zich niet meer door hunne stenden de belastingen voor elken veldtogt laten toestaan, maar deze op zoo groot mogelijke schaal, gestadig heffen; ook werd hun bewezen, onder anderen door Montecuccoli omstreeks 1672, dat de eeuwige werving en afdanking met handgeld en uitbetaling zoo veel geld kostte, dat men, daar toch de oorlog geen einde nam, daarvoor gestadig een' sterken troep kan onderhouden, dat men zulk een' troep buitendien kon oefenen, wat bij eene schaar huurlingen, slechts voor éénen veldtogt aangenomen, onmogelijk was. Daar nu het tijdperk van den 30-jarigen oorlog zoo gunstig mogelijk was om eene onbeperkte monarchie als eene weldaad te doen erkennen, ontstonden op het einde der 17de eeuw in alle staten van Europa staande legers. De oprigting daarvan steunde op het beginsel van vrijwillige dienst. De soldaten voor deze staande legers werden aangeworven, zoo als eens de Romeinsche soldaten uit de laatste tijden der republiek en van het keizerrijk, maar niet meer voor den duur van eenen veldtogt, maar voor een bepaald aantal jaren, onverschillig of het in dien tijd vrede of oorlog was. De verpligting, die zij op zich namen werd kapitulatie genoemd. Tegenwoordig heeft Engeland alleen nog een staand leger.
Door het tweede beginsel der staande legers, de heerbanverpligting, veranderden nu alle staande legers langzamerhand in kaderlegers, die slechts eene kern van manschappen gestadig onder de wapens hebben, terwijl het overige gedeelte, nadat het in den wapenhandel geoefend is, naar zijne haardsteden met verlof terugkeert en wel zonder soldij, om slechts voorbijgaande tot wapenoefeningen opgeroepen te worden. Zoo als hierboven opgemerkt is, werd de heerban en de verpligting daartoe nooit opgeheven; zij kwamen alleen in vergetelheid, werden voor de verdediging van het land nog dikwijls genoeg toegepast, evenwel niet meer voor buitenlandsche oorlogen. Buitendien beproefde men herhaalde malen om de verpligting tot den heerban, zoo-
{==373==} {>>pagina-aanduiding<<}
danig te regelen, dat zij zonder voor de bevolking drukkend te zijn, eene meer beschikbare magt opleverde dan de oproeping in massa. Tot deze proeven behooren de Fransche vrijschutters van de 16de eeuw; zij kunnen even goed als eene reorganisatie van den heerban beschouwd worden, als men in de gelijktijdig opgerigte Fransche ordonnanskompagniën eene reorganisatie van het leenleger, voor de oogmerken der onbeperkte monarchie kan erkennen. De vrijschutters zijn eene ligting uit de nog overige heerbanpligtigen, bereid voor de dienst der vorsten, de ordonnanskompagniën eene goed betaalde, beschikbare ligting uit den leenadel.
Toen het Duitsche rijk in verschillende staten verbrokkeld werd, maakten de afzonderlijke vorsten voor alle gevallen, waarin hunne leenmannen geene genoegzame krijgsmagt konden daarstellen, aanspraken op eene algemeene dienstverpligting; steden en dorpen moesten hun manschappen, met name voetvolk leveren. De troepen op die wijze verkregen, zijn in de 17de en 18de eeuw onder den naam van defensioners bekend. Deze aanspraken waren niets anders dan een uitvloeisel van het oude heerbanregt van het rijk, overgegaan op de vorsten. Hierbij kwam echter eene algemeene oproeping zelden voor, de afzonderlijke gemeenten moesten veeleer een bepaald contingent leveren, van geringe sterkte ten opzigte van het aantal inwoners; niemand bekommerde zich over de wijze, waarop de contingenten door de gemeenten werden zamengesteld. In de geheele 16de en 17de eeuw werden zij dus zelden opgeroepen, veel meer aangeworven, zoodat die verpligting voor de gemeenten eerder eene belasting in geld, dan in menschen werd. Dikwijls ook werd de levering der contingenten met geld afgekocht; een der voornaamste voorbeelden daarvan is de belasting van den gemeenen penning door de stenden, tot vorming eener krijgsmagt van het Duitsche rijk, gedurende den Hussiten-oorlog. Deze afkooping begunstigde, zoo als gemakkelijk te begrijpen is, het opkomen der staande legers en het heerbanregt werd steeds maar alleen in tijden van hoogen nood, in het uiterste gevaar gehandhaafd. Frans I van Frankrijk nam daarmede eene proef, toen hij in zijne legioenen, eene nationale infanterie wilde vormen. Lodewijk XIV begreep de zaak reeds geheel anders; hij liet in oorlogstijd bij groot verbruik van menschen, tot voltalligmaking zijner staande, oorspronkelijk vrijwillig geworven troepen als onbeperkte heerscher zijner onderdanen uit den burger- en boerenstand pressen (zoo als de Engelschen hunne matrozen en zoo als de Russen, bij den afkeer, dien het volk in Rusland van de militaire dienst heeft eveneens de pres - branka - in toepassing brengen). In 1688 werd eene nationale militie van 25000 man zoodanig gevormd, dat de dorpen naar zekere verhouding een aantal manschappen leverden en uitrustten; deze moest alleen voor de verdedediging van Frankrijk gebruikt worden en werd bij den vrede van Rijswijk weder vrijgelaten. Gedurende den Spaanschen successie-oorlog moesten toen de weerbare landbewoners, gezamenlijk loten en zij die het lot trof, werden voor de krijgsdienst opgeroepen maar niet meer uitsluitend voor de verdediging van het land, ook niet meer in bijzondere bataillons (zie Militie) ingedeeld, maar in alle willekeurige korpsen ingelijfd en op elke willekeurige plaats gebezigd. Gedurende den geheelen Spaanschen successie-oorlog werden de Fransche legers hehalve door vrijwilligers, ook door ligtingen gerecruteerd. Intusschen zou het stelsel van ligting toch vooreerst slechts, als uitzondering van den regel, in oorlogstijd gebruikt worden, terwijl de staande legers in vredestijd alleen door aangeworven vrijwilligers voltallig gehouden werden. Frederik Wilhelm I van Pruissen maakte een begin met eene stelselmatige toepassing van de ligting ook voor de aanvulling in vredestijd. In 1733 verdeelde hij geheel Pruissen in een aantal zoogenaamde kantons. Aan elk regiment werd een kanton aangewezen en dit

{==374==} {>>pagina-aanduiding<<}

kon zich nu door ligting daarin recruteren. Wel is waar mogt iedereen niet opgeroepen worden; zoo bestond bijv. voor den adel geene verpligting voor de krijgsdienst; ook eene zekere mate van grondbezit of vermogen bevrijdde van de oproeping; verder moesten éénige zoons van bejaarde ouders niet opgeroepen worden (‘behalve als het een buitengewoon fraaije kerel is’ luidde het in het koninklijk edict), ook waren geheele steden en zelfs gewesten van de oproeping vrijgesteld. Dit zoogenaamde kantonstelsel werd tegelijkertijd een verlofstelsel. Het was duidelijk dat men de sterkte van het leger bij gelijke kosten, veel grooter kon maken, als men de manschappen niet allen onder de wapens hield, maar gedeeltelijk met verlof zond. Dit geschiedde nu met de dienstpligtige inwoners; nadat zij bij hun korps geoefend waren, werden zij met verlof gezonden en jaarlijks slechts voor eenige weken tot groote oefeningen opgeroepen. De aangenomen of gepreste buitenlanders mogten niet met verlof gezonden worden, maar de kompagnies-kommandanten deden dit toch. Zij mogten de garnizoensplaats niet verlaten, werden daarentegen van de wachtdienst die in gewone tijden de belangrijkste dienst was, vrijgesteld en heetten daarom vrijwachters; de kompagnies-kommandant kreeg gedurende den tijd van dat verlof hunne soldij. Later werden alle soldaten, die ten voordeele der kompagnies-kommandanten met verlof waren vrijwachters genoemd, in tegenstelling tot de gewone verlofgangers, die zulks in het voordeel der staatskas waren. Het was een regel, dat bij de infanterie altijd minstens zoo veel manschappen aanwezig moesten zijn, dat de wachtdienst behoorlijk verrigt kon worden, zonder dat de man meer dan alle drie dagen op wacht kwam; bij de kavallerie mogten niet meer manschappen met verlof gezonden worden, dan dat de paarden behoorlijk konden verzorgd worden. Intusschen werd van deze voorschriften dikwijls afgeweken. De wachtdienst vorderde overigens in de garnizoenen veel manschappen, vooral om de desertie te beletten. Hoewel van Frankrijk het denkbeeld uitging, dat de staat, dat is de vorst onbeperkt over zijne onderdanen ook voor de militaire dienst kan beschikken, werd toch het denkbeeld in geheel Europa gretig aangenomen. In Pruissen en in Saksen, dat het in alles navolgde, trad het stelsel het minst hatelijk voor den dag; de gevolgen waren het ergst in de kleine Duitsche staten, waarvan het den vorsten minder te doen was om groote legers voor hun eigen gebruik te onderhouden, dan om regimenten uit hunne onderdanen te vormen, om ze dan aan grootere en rijke staten te verkoopen en te verhuren en op deze wijze hunne beurs te vullen. In Oostenrijk werd eerst in 1781 de binnenlandsche ligting ingevoerd en de vrije werving in de Oostenrijksche erflanden geheel afgeschaft, zoodat deze slechts in het gebied van het Duitsche rijk buiten de erflanden, waarin tot 1805 elk regiment een werfgebied bezat, bleef bestaan. - Men zou kunnen vragen, waarom de meeste regeringen en vooral de grootere, de werving in het buitenland volhielden. Zij hadden nu toch eens ontdekt, dat zij vrijelijk over hunne onderdanen konden beschikken en deze naar willekeur voor de krijgsdienst konden oproepen en ten andere veroorzaakte de werving in het buitenland onkosten, die bij de oproeping in het land geheel vervielen. Aanvankelijk was daarvan de reden, dat men aan landbouw en nijverheid zoo min handen mogelijk wilde ontnemen; ook de vrijstellingen van dienst zijn allen in dien zin; zij stellen het kapitaal vrij, dat nuttig voor het land kan zijn, zij stellen de armen vrij, die volstrekt noodig zijn om het land te bebouwen, zij stellen tot op zekeren graad de bebouwing vrij. Daarbij kwam nog, dat men menschen, die geen grondbezit, geene familie, niets hadden, waaraan zij regtstreeks hechtten en verbonden waren, als bijzonder gemakkelijke werktuigen, als bijzonder goede soldaten beschouwde, dat men meende uit lieden, voor wie de kompagnie of het regiment, het

{==375==} {>>pagina-aanduiding<<}

vaderland en de familie moesten vervangen, het best eenen stam en eene lijst te kunnen vormen, die naar willekeur gevormd ook het best in staat was de opgeroepene ligtingen te bevatten en tot goede soldaten te maken. De werving in het buitenland had door bijzondere aangestelde wervers plaats, officieren en onderofficieren die van hunne regimenten gedetacheerd, naar bepaalde stations gezonden werden, van waar zij hunne zaken bestuurden. De regeringen waren somtijds door werfverdragen, met de regeringen in wier staten zij lieten werven geregtigd tot het zenden van wervers. Somtijds echter ook niet. In dit laatste geval moesten de wervers allerlei kunstgrepen gebruiken om zich zelven te verzekeren en toch tot hun doel te geraken. Geheel vrijwillig kregen zij alleen landloopers van de ergste soort, - de weinige uitzonderingen zijn niet in rekening te brengen, - door de wonderlijkste beloften, waarvan er nooit eene gehouden werd, lokte men jonge gelukzoekers, terwijl men weder anderen beschonken maakte om hen in bewusteloozen toestand, door opdringen van het handgeld voor de dienst te pressen. Indien men een aantal rekruten bijeen had, dan werden zij met zorg verzekerd en onder het geleide van eenige stevige werf-onderofficieren naar de garnizoensplaats gebragt, waar men eindelijk eene kapitulatie met hen sloot, daar zij niet mogten weigeren die aan te gaan en waar men hen dwong den eed af te leggen, die hen nu voor den tijd hunner kapitulatie moest verbinden. De kommandanten en de reglementen vertrouwden dien band echter zeer weinig en trachtten door eene strenge wachtdienst en door de desertie met zware straffen te bedreigen, deze op alle mogelijke wijzen tegen te gaan.
Waar aangeworven buitenlanders en opgeroepen inlanders in dezelfde troepenkorpsen dienden, was toch de behandeling voor beiden gelijk en wel zoodanig, dat men niet den buitenlander beter behandelde omdat men den inlander zonder vrees voor desertie goed kon behandelen, maar zoodanig dat men den inlander slechter behandelde dan noodig was, omdat de buitenlanders veelal zeer slechte sujetten waren en men hen ten opzigte van desertie in het geheel niet kon vertrouwen. De buitenlanders waren ook reeds daarom de maat der krijgstucht, omdat zij bij voorkeur gestadig onder de wapens gehouden werden. Niet overal waren inlanders, hetzij geworven of opgeroepen, met buitenlanders in dezelfde regimenten vereenigd; wij herinneren slechts aan de regimenten Zwitsers in vreemde dienst, waarin geene andere dan Zwitsers dienden, en die door kapitulatiën tusschen de regeringen der Zwitsersche kantons en die van andere staten geleverd werden. In deze regimenten heerschte een nationale krijgstucht en daarbij kwamen velerlei afwijkingen van de bestaande inrigtingen voor. Maar in de hoofdzaak was de krijgstucht overal dezelfde, barbaarsch en vernederend.
Vóór het uitbreken der Fransche omwenteling kende men dus in bijna alle Europesche staten twee soorten van troepen, het zoogenaamde staande leger en de nationale militie; de laatste ook landregimenten, provinciale troepen enz. genoemd was de afstammeling van de oude defensioners; men rekende niet op haar, noch had zij eene sterke organisatie; alleen als men in oorlogstijd zijne toevlugt tot haar moest nemen kreeg zij eenige beteekenis. Sommige harer troepen deden dan hetzelfde als de linietroepen of de troepen van het staande leger, maar werden dan ook naauwelijks daarvan onderscheiden. Waar de landmilitie in vredestijd niet geheel in vergetelheid geraakte, was zij toch zwak in getal en in het algemeen kan men de toenmalige landmilitie het best met de tegenwoordige Engelsche militie vergelijken (zie Militie). De regimenten van het staande leger bestonden, hetzij alleen uit aangeworven manschappen, hetzij alleen uit opgeroepenen, hetzij uit beiden. De dienst-
{==376==} {>>pagina-aanduiding<<}
tijd was voor beiden zeer lang, 20 jaren en meer, hier en daar levenslang, zoo lang de man nog krachten bezat. Daardoor moest het staande leger jaarlijks door een betrekkelijk gering aantal manschappen voltallig gehouden worden. De dienstpligt drukte niet op de geheele bevolking, daarvoor zorgden de talrijke vrijstellingen; zij drukte niet eens op de geheele dienstpligtige bevolking, want jaarlijks werden er slechts weinigen opgeroepen; maar zij drukte dengenen, wien het lot of de keuze der autoriteiten trof, want hij bleef mogelijk voor zijn geheele leven aan het regiment verbonden, werd jaarlijks tot oefeningen opgeroepen, werd in zijn burgerlijk bedrijf zeer belemmerd en had ook in alle burgerlijke akten de toestemming der militaire overheden noodig.
Als de regimenten geheel of grootendeels uit opgeroepenen bestonden, was de gewone sterkte op voet van vrede zeer zwak, daar de meest geoefenden alsdan met verlof waren; bij wapenschouwingen of troepenvereenigingen of op voet van oorlog werd de sterkte grooter, daar alsdan de verlofgangers opgeroepen werden. Maar ook als de regimenten slechts door werving voltallig gehouden werden, waren zij in vredestijd zwakker dan in oorlogstijd; bij eenen dreigenden oorlog werd alom geworven en ook wel werd hierbij als uitzondering de oproeping gebruikt om ze te completeren. Buitendien werden voor elken oorlog nieuwe regimenten geworven en gevormd, vrijtroepen alleen voor den duur des oorlogs. In oorlogstijd, vooral in de winterkwartieren werden ook de jonge, stevige knapen uit 's vijands land opgeligt en in dienst gesteld. Daarbij kwam eindelijk bij uitzondering het beperkte gebruik der landmilitie. In de benarde tijden der Fransche omwenteling, in 1793 gebruikten de Franschen ook ten opzigte van het verkrijgen van troepen, het requisitiestelsel. De geheele mannelijke bevolking werd voor de krijgsdienst gerequireerd. Alle ongehuwde mannen van 18 tot 25 jaar moesten dadelijk in dienst treden; ouderen en gehuwden zouden naar behoefte gerequireerd worden. Uit deze lieden werden als herinnering en tegenstelling tot de garde van het omvergeworpen koningrijk, de nationale garde gevormd, die echter spoedig geheel ineensmolt met de nog bestaande linietroepen. Dit was alleen een voorwendsel. In weerwil van verschillende voorstellen om de dienstpligtigheid te regelen, bleef deze requisitie in de hoofdzaak bestaan tot aan de conscriptiewet van 1798. Volgens deze wet waren alle Franschen dienstpligtig; ieder jaar werd door eene wet bepaald, hoeveel manschappen mogten opgeroepen worden, deze werden over de departementen en gemeenten verdeeld; de oproeping moest altijd uit een beperkt aantal ligtingen plaats hebben. In elke gemeente werden van het geheele aantal dienstpligtigen zoo veel opgeroepen, als het contingent der gemeente bedroeg; de overigen lootten zich vrij. Plaatsvervanging bestond volgens deze wetten niet; maar nadat Bonaparte consul geworden was, voerde hij ze in; elkeen, die door het lot tot de dienst verpligt werd, kon nu eenen gezonden plaatsvervanger stellen, hetzij uit de vrij gelootten of uit diegenen, die reeds aan hunne dienstpligt in het staande leger voldaan hadden.
Terwijl dus de werving en indeeling van buitenlanders geheel ophield, werd het leger nationaal gemaakt en er bestond nu slechts ééne dienstpligt meer; de ingevoerde plaatsvervanging is eene herinnering aan de vroegere vrijstellingen. Het voornaamste der conscriptie is, dat zij den diensttijd in het staande leger op 7 jaren terug bragt, die onder de wapens verminderde zelfs op 4 jaren. Het werd dus mogelijk om bij gelijke sterkte van het leger op voet van vrede, jaarlijks meer manschappen in te lijven en dus voor de krijgsdienst te bekwamen, dan vroeger bij eenen 20-jarigen of levenslangen diensttijd mogelijk was. Pruissen ging in de jaren der voorbereiding zijner onafhankelijkheid nog verder. In 1809 werd de werving in

{==377==} {>>pagina-aanduiding<<}

het buitenland geheel afgeschaft en bepaald, dat het leger in het vervolg alleen uit inlanders zoude bestaan; door verkorting van den diensttijd onder de wapens werd het mogelijk jaarlijks een betrekkelijk groot aantal manschappen in te lijven en te oefenen, die daarna met verlof gezonden werden. Zoo werd het mogelijk, dat Pruissen in 1813 eene sterke magt aan geoefende soldaten op de been kon brengen, hoewel het sedert 1808 op last van Napoleon slechts een leger van 42000 man mogt onderhouden. In 1813 werden behalve de linieregimenten niet alleen talrijke reserveregimenten maar ook eene landweer te velde gebragt. In 1814 werd, wat op deze wijze langzamerhand ontstaan was, bij de wet geregeld. Daarnaar bestond toen de Pruissische krijgsmagt uit het zoogenaamde staande leger, de landweer in een' eersten en tweeden ban verdeeld en den landstorm. De dienstpligtigheid is algemeen; de vrijstellingen hebben alleen betrekking op prinsen, gemediatiseerde vorsten, vreemde gezanten, vreemdelingen, die zich niet voor altijd in Pruissen gevestigd hebben, secten, die elke krijgsdienst verwerpen en die door den staat erkend zijn. Plaatsvervanging bestaat niet; de éénjarige vrijwilligers (zie Vrijwilliger) zijn eene soort van vrijgestelden. Onteerende misdaden maken onbekwaam om in het leger te dienen. Uit alle manschappen, die jaarlijks dienstpligtig worden (op het 20ste of 21ste jaar) worden eerst de ligchamelijk ongeschikten afgescheiden of uitgesteld, uit het overige gedeelte wordt het benoodigde aantal bij loting getrokken. Degene, die nu werkelijk bij het leger ingedeeld wordt, blijft daarin 5 jaren, dat is slechts 3 onder de wapens, de overige 2 jaren is hij met verlof als reserve voor het troepengedeelte, waartoe hij behoort en wordt dan in den regel slechts in oorlogstijd of bij groote oefeningen opgeroepen. In 1833 werd de werkelijke diensttijd voor alle troepen, met uitzondering van de garde, de kavallerie en de rijdende artillerie op 2 à 2 1/2 jaar verminderd; in 1853 weder tot 3 jaren vermeerderd. Van de reserve gaat de man in de landweer 1e ban, die in bijzondere afdeelingen geformeerd is en waartoe hij 7 jaren behoort, van daar in den 2en ban, die weder afzonderlijk georganiseerd is en waartoe hij tot zijn 39e jaar behoort. Alle mannen van 17 tot 50 jaar, die noch tot het staande leger, noch tot de landweer behooren, vormen den landstorm, die in vredestijd in het geheel niet georganiseerd is. Het staande leger en de landweer 1e ban moeten het leger te velde vormen, de landweer 2e ban de bezetting der vestingen; de landstorm moet in buitengewone gevallen tot verdediging van de eigen haardsteden opgeroepen worden.
De meeste staten namen het een of ander dezer stelsels tot voorbeeld aan. Wat nu deze weerstelsels van de 19de eeuw hoofdzakelijk van die der 18de eeuw onderscheidt, is: 1o. dat zij nationale legers opleveren; 2o. dat de werkelijke diensttijd daarbij betrekkelijk kort is en dat zoo doende jaarlijks een groot aantal manschappen ingedeeld en geoefend kan worden, dat nu eene sterke beschikbare reserve voor den oorlog oplevert. Bij een zwak leger in tijd van vrede (zoogenaamd staand leger, eigenlijke krijgsschool) heeft men dus een sterk leger op voet van oorlog beschikbaar, in zijne organisatie geheel voorbereid en dat in tijd van nood niet overhaast gevormd behoeft te worden; 3o. dat door de algemeene dienstpligtigheid en door uitsluiting van gemeene misdadigers, de militaire dienst geadeld wordt en niet meer alleen eene pligt, maar ook een regt is. In het algemeen kan men deze weerstelsels reservestelsel of stelsel van verlofgangers noemen, in het bijzonder worden zij landweerstelsels genoemd, als de verlofgangers bij hunne oproeping niet in de bestaande korpsen van het leger worden ingedeeld, maar eene afzonderlijke organisatie bezitten, zoodat er in zekeren zin twee legers bestaan, een staand- en een militie-leger, kaderstelsels als de verlofgangers in tijd van oorlog in de

{==378==} {>>pagina-aanduiding<<}

korpsen van het staande leger worden ingedeeld, zoodat die korpsen in tijd van vrede zwak zijn en alleen door de oproeping der verlofgangers versterkt worden. Beide stelsels kunnen in het zelfde weerstelsel met elkander verbonden worden, zoo als bijv. in Pruissen eene reserve voor de linie en eene afzonderlijke landweer en zoo als bij ons met de militie, die bij de korpsen wordt ingedeeld en de schutterij, die op zich zelven blijft. Uit onze voorgaande opmerkingen blijkt reeds, dat men tegenwoordig door staande legers zeer dikwijls dat gedeelte der strijdmagt verstaat, wat in een reservestelsel gestadig onder de wapens blijft, in den eigenlijken zin is een staand leger echter alleen een zoodanig, dat ook in vredestijd even sterk gehouden wordt als in oorlogstijd. In dezen zin heeft tegenwoordig alleen Engeland, dat door vrije werving voltallig gehouden wordt, een staand leger. Dit nu moet als de oorlog eene versterking onvermijdelijk noodig maakt, door vrije werving versterkt worden. Het is duidelijk, dat bij gelijke onkosten elk reservestelsel een sterker voor den oorlog geheel voorbereid leger oplevert dan een eigenlijk staand leger; onder de reservestelsels zal dat weder het betrekkelijk sterkste zijn, waar bij de werkelijke diensttijd onder de wapens korter, de geheele diensttijd langer is.
Daaruit volgt, dat er eene strekking zal bestaan om de reservestelsels steeds verder uit te breiden en zich bij hun gebruik steeds verder van het stelsel der eigenlijke staande legers te verwijderen. De ondervinding bewijst dit ten duidelijkste. In Oostenrijk werd in 1802 de diensttijd op 10 jaren voor de infanterie, op 12 jaren voor de kavallerie en op 14 jaren voor de artillerie en genie vastgesteld; in 1811 wel is waar weder op 14 jaar voor alle wapens; daarentegen was bij de voorbereiding voor den veldtogt van 1809 eene talrijke landweer opgerigt, die in dit jaar en later in 1813 en 1814 mede te velde trok, in de laatste jaren in bataillons bij de linie-regimenten ingedeeld. In 1852 werd door eene wet bepaald, dat ieder man, na dat hij 8 jaren bij de linie had gediend, nog twee jaren in reserve gehouden werd, terwijl nu onlangs (1862) een voorstel gedaan is om de manschappen 5 jaren in werkelijke dienst en 3 jaren in reserve te houden. In Rusland werd in 1835 bepaald, dat de man van zijnen 25-jarigen diensttijd, slechts 20 jaren onder de wapens behoefde te blijven, later werd die tijd nog tot op 15 jaren verminderd. Rusland bleef in dit opzigt achter bij alle andere mogendheden, die de conscriptie bezitten. De reden daarvoor is de lijfeigenschap. Het grootste aantal rekruten komt voort uit de lijfeigenen; de grondeigenaar moet deze leveren en bij elken rekruut, dien hij levert verliest hij een slaaf, daar de militaire dienst emancipeert. Daarom zijn de grondeigenaars tegen eene verkorting van den diensstijd. De geregelde ligting bestaat nu in de eene helft van het rijk jaarlijks slechts uit ongeveer 5 van de 1000 mannelijke zielen, dus 5 van de 4000 zielen in het rijk, terwijl van de 4000 zielen jaarlijks ongeveer 28 jonge lieden, dus bijna het zesvoudige der opgeroepenen den dienstpligtigen ouderdom bereiken. Daarenboven zijn eenige gewesten, als Finland, Bessarabië, enz. geheel vrijgssteld van de eigenlijke conscriptie. Men ziet dat Rusland door het verkorten van den werkelijken diensttijd een werkzaam middel bezit voor de emancipatie van den boerenstand, waarvan thans zoo veel spraak is, zonder dat ergens een ernstig begin daarmede is gemaakt; een ander onmisbaar middel is het verzekeren van een vrij, onafhankelijk grondbezit voor den geëmancipeerde, zonder hetwelk alles niets beteekent.
Alle conscriptiestelsels in de monarchale staten, ook zelfs die welke het verste zijn gegaan met de verkorting van den diensttijd onder de wapens, gaan nog van den regel uit, dat zij eene bepaalde legersterkte noodig hebben en dat zij jaarlijks van de beschikbare mannen er zoo veel oproepen, als bij eene aangenomen verhouding van den werkelijken diensttijd onder de wapens tot den geheelen diensttijd,

{==379==} {>>pagina-aanduiding<<}

voldoende is om die legersterkte daar te stellen. De staat zegt dus, bijv. mijn leger moet op voet van oorlog 500 000 man bedragen, de diensttijd is 20 jaren, dus moeten jaarlijks 30 000 man opgeroepen worden, de diensttijd onder de wapens is 3 jaar, dus wordt het staande leger zonder de officieren, vrijwilligers enz. 90 000 man sterk en roept jaarlijks slechts 30 000 man op, hoewel het misschien over 100 000 man kan beschikken. Geheel anders zou de zaak gesteld zijn, als de staat zeide: Elk strijdbaar man moet ook in de krijgsdienst geoefend worden; hij moet dus eenigen tijd bij het staande leger dienen en wilde men nu den werkelijken diensttijd van 3 jaren blijven behouden, dan zou men jaarlijks 100 000 man moeten inlijven en gestadig een leger van 300 000 man onderhouden. Eene ontzaggelijke uitgave! Moeten echter toch alle strijdbare manschappen ingelijfd en geoefend worden en de zaak nog niet meer kosten dan in het vorige geval het leger van 90 000 man, dan heeft men daarvoor geen ander middel, dan het verminderen van den werkelijken diensttijd, hier tot ongeveer 10 maanden voor elken man, dus niet eens een vol jaar. Hier houdt het staande leger reeds op te bestaan, gedurende 2 maanden jaarlijks zal deze staat geen leger bezitten. Dit kan nu klaarblijkelijk veel verder getrokken worden en zoo geraken wij tot het zuivere militiestelsel, dat onder de Europesche staten alleen in Zwitserland bestaat. Daarbij wordt de rekruut in het begin van zijnen diensttijd slechts eenige weken of maanden geoefend en moet dan, tot herhaling van hetgeen hij daar geleerd heeft, behalve in geval van oorlog jaarlijks slechts gedurende eenige weken de oefeningen bijwonen. Een ontegenzeggelijk en duidelijk voordeel van het zuivere militiestelsel is dat het in verhouding tot de bevolking, bij de minste onkosten het grootst mogelijk aantal geoefende soldaten oplevert; alleen daarbij is het mogelijk de algemeene dienstpligtigheid werkelijk toe te passen, terwijl deze bij eenen langeren werkelijken diensttijd meer of minder tot een gezegde afdaalt, daar zij slechts een regt voor den staat daarstelt om allen op te roepen, welk regt in vredestijd door de buitengewone kosten niet uitgeoefend wordt en niet uitgeoefend kan worden.
De strijdvaardigheid van een leger hangt volstrekt niet van het stelsel af; als bij het militiestelsel al het materiaal voorhanden is, alle wapens gereed, alle middelen tot oproeping voorbereid zijn, als een ieder de plaats kent, die hij moet innemen, dan zal het militieleger even zoo spoedig gereed zijn als elk ander en indien de voorbereidende maatregelen daarbij beter genomen zijn, kan het nog eerder gereed zijn. De toepassing van het militiestelsel stelt een' kleinen staat in de mogelijkheid om eene even sterke magt als een groote staat op de been te brengen, die een reservestelsel met eenen veeljarigen werkelijken diensttijd bezit; niet alleen omdat het veroorlooft in vredestijd jaarlijks meer soldaten te vormen, maar ook omdat het door zijne geringe kosten den welstand der natie bevordert en dus in geval van nood grootere inspanningen minder moeijelijk maakt. Wel is waar zal men bij eenen uitbrekenden oorlog, ook bij het militiestelsel niet alle strijdbare mannen gelijktijdig te velde brengen; maar eensdeels zal het gemakkelijk zijn het veldleger uit de achtergeblevenen, die insgelijks in den wapenhandel geoefend zijn, aan te vullen, terwijl de andere staat, die met zijn reservestelsel steeds aan een leger van bepaalde sterkte gedacht heeft, bij buitengewone ongelukken, die eene aanzienlijke versterking van het leger noodig maken, deze uit geheel ongeoefende rekruten moet nemen, die hij slechts gebrekkig kan oefenen. Het militiestelsel heeft buitendien het geheele volk met eenen militairen geest bezield, zoodat iedereen werkzaam en doelmatig bij de nieuwe organisatie kan medewerken, terwijl in enkele gewesten tot ondersteuning van het andere leger eene volkswapening gemakkelijk tot stand kan worden gebragt. Zoo

{==380==} {>>pagina-aanduiding<<}

levert het militiestelsel bij eenen uitbrekenden oorlog veel meer waarborgen op van grootere volharding dan een reservestelsel met eenen veeljarigen diensttijd. Het volgende wordt nu aan het militiestelsel verweten: Het is geheel ongeschikt voor eenen staat, die gestadig oorlog moet voeren in verwijderde streken. Dit kan geheel toegegeven worden; daartoe behooren alle staten, welke uitgestrekte koloniën bezitten. Hier is het militiestelsel werkelijk niet voldoende; toch schijnt het uitgemaakt te zijn, dat men in zulke koloniën, die door half barbaarsche volken bewoond worden, slechts een onbeduidend leger noodig heeft, om hen te beteugelen en het is dan beter en doelmatiger om zulk een leger uit geworven vrijwilligers te doen bestaan. Indien al weder het militiestelsel voor eenen uitgebroken oorlog veel waarborgen van volharding oplevert, zoo bindt het toch de regering zeer. Het onderscheid der uitgaven voor vredes- en voor oorlogstijd wordt bij het militiestelsel buitengewoon groot; alle manschappen die te velde gebragt moeten worden, moeten hier uit hun werk, uit het veld en uit de werkplaatsen gehaald worden, terwijl bij elk ander stelsel reeds een deel daarvan onder de wapenen is; kortom met de mobilisatie heeft er bij het militiestelsel eene meer geheele omkeering van alle verhoudingen plaats, dan bij elk ander stelsel en de regering moet wel overleggen, eer zij eenen oorlog begint; zij kan eigenlijk geen anderen oorlog beginnen, dan zulk eenen, wiens noodzakelijkheid door het geheele volk duidelijk wordt ingezien. De zaak op zich zelve is volkomen waar; alleen schijnt het, dat dit niet juist een nadeel, maar veeleer een nieuw voordeel van het militiestelsel is, want geene regering mag eigenlijk ligtzinnig eenen oorlog aanvangen en als zij door hare legerorganisatie in dit opzigt eenigzins tot nadenken gebragt wordt, kan dat geen kwaad. Ook is het eene daadzaak, dat de staat met een militiestelsel eene snelle beslissing moet trachten te verkrijgen en dus al dadelijk met zijne grootste magt moet optreden; omdat juist daarbij eene mobilisatie zoo diep in het staatsligchaam ingrijpt. De spoedig besliste oorlogen zijn echter voor de afzonderlijke volken, zoo wel als voor de geheele wereld, nooit zoo verderfelijk geweest, als die welke jaren duren. Tegen binnenlandsche vijanden, zegt men verder, is een militiestelsel volstrekt niet voldoende; om deze te overwinnen, moet men een steeds strijdvaardigen troep bezitten, die door zijne bijzondere leden niet te naauw met het volk verbonden is en wiens leden niet eens kunnen beredeneren of zij al dan niet aan de oproeping der regering gevolg zullen geven. De ondervinding staaft deze bewering echter volstrekt niet; gewone wanordelijkheden zijn zoowel door militietroepen als door staande beteugeld en het is ook aan staande troepen niet altoos gelukt om belangrijke omwentelingen te overweldigen. Dit is nu wel eene der hoofdredenen, waarom de regeringen in het algemeen niet geneigd zijn voor het militiestelsel, en gaarne staande troepen bezitten. Verder zegt men nu ook nog, dat militielegers niet raadzaam zijn, omdat de tijd van eenige weken lang niet voldoende is om eenen soldaat te vormen en dat het beter is met een gering getal goed geoefende, dan met een grooter getal slecht geoefende soldaten te velde te komen.
Zoo strijdt men in Pruissen nog altijd over de vraag of 2 of 3 jaren werkelijke diensttijd noodzakelijk zijn. Het valt intusschen niet te loochenen, dat de inzigten over den noodzakelijken oefeningstijd zeer verschillend zijn. Terwijl de eene zich met 3 jaren wil te vreden stellen, kan om dezelfde redenen de andere 5 of wel 10 jaren eischen. De een vindt het noodig, den rekruut te vormen, zonder in acht te nemen, wat hij reeds uit het burgerlijke leven medebrengt en wat hij, daarin teruggekeerd, altijd weder vindt, de andere wil hierop wel degelijk letten. Volgens den eersten moet de rekruut eerst bij den troep zijn ligchaam ontwikkelen door gymna-
{==381==} {>>pagina-aanduiding<<}
stiek, zwemmen, enz.; hij moet zoo mogelijk nog eens op school gaan, om hier militairement te leeren lezen en schrijven; hem moeten geheel andere denkbeelden ingeprent worden, dan hij uit het burgerlijke leven medebrengt en daarin vindt. De andere daarentegen vordert, dat de vorming der rekruten zich alleen tot die zaken bepaalt, welke de man buiten het leger volstrekt niet kan verwerven en dat de oorspronkelijke opvoeding te gelijkertijd den besten grondslag voor de verdere militaire opvoeding vormt; hij denkt, dat als er over het algemeen militaire geest in het volk schuilt, de rekruut dien medebrengt en dat er meer militaire geest in het volk zal zijn, als alle mannen, zij het ook voor korten tijd eene militaire opvoeding genieten, dan als eenige weinigen daarvan gedurende langen tijd nut trekken. Bij deze veronderstelling kan men nu ook in der daad de bijzondere militaire vorming tot weinige maanden beperken en het militiestelsel wordt ook in dit opzigt zeer goed mogelijk, als die weinige maanden nu slechts verstandig gebruikt worden en niet met kunstvertooningen, noodelooze wachtdienst enz. een tijd nutteloos verspild wordt, welke die genen, die 2 en meer jaren onder de wapenen blijven, zonder groot nadeel kunnen verliezen. Men mag echter nog vragen, met welk vertrouwen die chefs hunne troepen zullen aanvoeren, die eenen veeljarigen oefeningstijd noodig rekenen, als deze in den loop van den oorlog, eindelijk uit 2/3 rekruten bestaan, die slechts weinige weken konden geoefend worden, omdat het leger versterking behoefde en er geen toereikende voorraad aan geoefende manschappen voorhanden was?
Wat voor een militieleger altijd moeijelijk blijft, is de vorming van bekwame, hoogere bevelhebbers; maar die moeijelijkheid is geenszins onoverkomelijk en wanneer een bepaald militieleger daaraan gebrek heeft, moet men daaruit geen algemeen gevolg trekken, maar men moet vóór alles onderzoeken of niet eenige andere inrigting dan dit leger heeft, tot het doel zoude voeren. - De conscriptie is meermalen een gessel der volken en hare afschaffing eene der grootste weldaden genoemd geworden. Maar wat zal men in hare plaats stellen? Men kan haar niet anders vervangen dan door de vrije werving. Welk voordeel zoude dit echter zijn? Onder alle omstandigheden levert zij zwakke, dure en moeijelijk aan te vullen legers op, die wat hunne zedelijke waarde betreft geheel in den achtergrond staan. Buitendien vormt zij zwakke volken en waar niet een zeer vasten grond van werkelijke vrijheid gelegd is, geeft zij aan de regering het grootste gemak om deze te onderdrukken. Zij is bij den tegenwoordigen toestand der Europesche staten slechts vereenigbaar met een staand leger. Intusschen hebben niet allen, welke de conscriptie verwierpen, haar in den uitgestrektsten zin genomen. In dien zin behoort ook het militiestelsel daartoe, want in dien zin is de conscriptie niets anders, dan ligting voor de krijgsdienst, in de veronderstelling dat de staatsburgers daartoe verpligt zijn. Vele tegenstanders der conscriptie verstaan daaronder slechts de oproeping bij loting voor eenen langen diensttijd in tijd van vrede bij een staand leger en verwerpen slechts deze, niet echter de conscriptie op zich zelve. Als men er nog aan konde twijfelen of de conscriptie, dan wel de vrijwillige werving nadeeliger is voor dn vrijheid der volken, dan behoeft men slechts na te gaan, wat de monarchen doen, die eene bepaalde neiging voor dwingelandij en onbeperkte heerschappij toonen. Napoleon III begunstigt de plaatsvervanging en wil in zijn leger zoo veel mogelijk vrijwilligers hebben; volgens de wet van 30 April 1855 worden alle sommen voor plaatsvervangers niet aan dezen, maar aan den staat betaald en deze vormt daaruit een dotatiefonds voor het leger, waaruit aan al degenen, die vrijwillig als plaatsvervangers optreden en aan allen, wier diensttijd is afgeloopen en die vrijwillig als plaatsvervanger willen dienen, eene verhooging van soldij wordt uitbetaald. De begunstiging der vorming van eene vrijwillige soldaten-
{==382==} {>>pagina-aanduiding<<}
kaste, ten nadeele van de algemeene weerbaarheid des volks, spreekt hier duidelijk genoeg. Engeland mag men in zulk geval niet als voorbeeld aanhalen, zoowel om zijne uitgestrekte koloniën, als omdat de aristocratie in het leger alle hooge bevelhebbersplaatsen voor zich heeft bewaard, die bij de instandhouding van den tegenwoordigen toestand, even zoo veel, maar ook geen grooter belang heeft dan de naast haar heerschende handelstand. En toch moet ook nog eerst hier de vraag gesteld worden, wat een geestkrachtige en heerschzuchtige regent met een leger tegen de vrijheid der heerschende standen zou kunnen uitvoeren.
Inderdaad is de concriptie in alle opzigten eene ware weldaad voor de volken. Zoodra zij zoo ver is uitgestrekt, dat er geene vrijstellingen van de dienstpligt bestaan geene voorregten van enkele standen in de wijze van dienst doen en geene plaatsvervanging, dat echter ook ieder weerbaar man gevormd wordt, dus in vredestijd zijnen diensttijd werkelijk volbrengt en niet alleen tot die dienstvervulling kan worden opgeroepen, is de conscriptie de zekerste waarborg eener wettelijke vrijheid. Nu is echter daar, waar de conscriptie tot zulk eenen trap is uitgestrekt, geen staand leger met haar vereenigbaar, maar is het zuivere militiestelsel een volstekt vereischte. En velen, die tegen de conscriptie spreken, willen inderdaad niets anders zeggen, dan dat zij tot dien hoogeren trap van ontwikkeling moet gebragt worden; zij verwerpen niet de conscriptie op zich zelve, maar de mindere ontwikkeling daarvan, de eigenlijk zoo genoemde loting, volgens welke de staat het regt heeft om uit het volk, of bij zekere vrijstellingen uit enkele standen van het volk, dienstpligtigen op te roepen, terwijl hij volgens de hoogere ontwikkeling der dienstpligtigheid, den pligt moet volbrengen om allen op te roepen. Als deze hoogere trap nog niet bereikt is, dan ligt toch in de conscriptie in het algemeen de strekking om daartoe te voeren; degene toch die op den weg van het verlofstelsel eene schrede doet, vergroot daardoor steeds zonder meerdere kosten, het leger, waarover hij in tijd van oorlog kan beschikken, wat hem dan weder noopt eene schrede verder te gaan.
Het verkrijgen van manschappen voor de zeemagt kan geheel geschieden volgens de stelsels, hierboven voor de landmagt aangegeven; door conscriptie of door vrije werving. Natuurlijk wordt hierbij het kustland en de zeevarende bevolking, het gebied waaruit de vloot voltallig wordt gehouden. Daar degenen, die zeelieden worden, hun beroep reeds zeer jong volgen, dus daarin reeds geschiktheid en bekwaamheid verkregen hebben, zoo kan hier ook het militiestelsel geheel toegepast worden. Het komt er toch slechts op aan om de koopvaardijmatrozen te bekwamen in de details van de dienst op een oorlogschip. Intusschen kan hierbij het militiestelsel nooit geheel zuiver gevolgd worden. Want alle staten, die vloten onderhouden, hebben overzeesche belangen, welke gestadig, ook in vredestijd in het oog gehouden moeten worden. Zij moeten derhalve een gedeelte hunner vloten in gestadige dienst behouden; om dezen nu te bemannen, heeft men als het eenvoudigste middel, de vrije werving van hunne matrozen voor eenige jaren en daarbij de vorming van vrijwillig zich aanmeldende scheepsjongens, die daarbij bij de oorlogsmarine blijven of bij de koopvaardij kunnen overgaan, die evenwel even als de militie in oorlogstijd en voor herhalingsoefeningen, dienstpligtig blijven. Kustflotilles kunnen geheel en al door de conscriptie uit kustvaarders, schippers, enz. bemand worden. Zij zijn plaatselijke troepen voor den zee-oorlog, even als de landstorm en op sommige plaatsen de landweer, waar deze uitsluitend tot bezetting van vestingen en stellingen gebezigd wordt voor den oorlog.
Bronne: Rüstow. Untersuchungen über die Organisation der Heere; Schulzbodmer. Militärpolitik; (Gerwien). Organisation des deutschen Bundesheeres, der

{==383==} {>>pagina-aanduiding<<}

österreichischen, baierischen, hannöverschen, sächsischen, würtembergischen, russischen, französischen und brittischen Armee; Hirtenfeld. Allgemeines militärisches Handbuch en vele bijzondere geschriften, welke deels de algemeene organisatie van bijzondere landen, deels de organisatie van bijzondere wapens behandelen.

Wegen.

De W. worden onderscheiden naar hunnen bouw, naar het gebruik, dat men er van maakt, naar hunne betrekkelijke ligging, ten opzigte der terreindeelen- of voorwerpen, welke zij doorsnijden of langs welke zij voeren. Naar hunnen aanleg onderscheidt men aangelegde of kunstwegen, verbeterde wegen en natuurwegen. Tot de eersten behooren 1o. straatwegen, die uit een' effen gemaakten bodem, eene zandlaag en daarop eene steenlaag van gehouwen of ruwe keijen bestaan. Zij zijn in alle jaargetijden zeer bruikbaar, duren zeer lang en zijn ook voor de zwaarste voertuigen geschikt. De straatwegen, die zoo als in de noordelijke provinciën van ons land, met harde klinkers bestraat zijn, weerstaan niet zoo goed aan het vervoer van geschut en zware voertuigen. 2o. Puinwegen. Deze bestaan uit eene laag puin of wanbakken steen, waarbij de grootste stukken onder liggen, van boven gedekt met eene laag fijn puin, grind of schelpen. 3o. Mac-Adams wegen bestaan uit eene laag verbrijzelde steenen, keijen of andere harde steensoorten. 4o. Grindwegen, die uit eene laag grove grind of kiezel bestaan. Goed onderhouden, zijn ook deze wegen gedurende alle jaargetijden, zelfs voor zware voertuigen bruikbaar. 5o. Houten vloerwegen, zij komen alleen in zeer houtrijke streken, bijv. in Rusland voor. De weg is overdekt met eene laag balken, die gewoonlijk over de lengte van het pad gelegd en bevestigd wordt. 6o. Knuppelwegen. Deze worden het meest in lage of moerassige landen gevonden; de bovenlaag bestaat uit dwarsliggende boomstammen van middelbare dikte. Soms maakt men ook wegen van fascinen of rijshout, die overdekt worden met eene laag grind of grof zand. Deze wegen zijn in den regel in het natte saizoen niet zeer geschikt voor den overtogt van zware voertuigen. 7o. Spoorwegen. Zie Spoorwegen. - Bij de kunstwegen is zelden de geheele beeedte bestraat, aan beide zijden of wel aan ééne zijde heeft men eene zoogenaamde aardenbaan, die in het drooge jaargetijde kan gebruikt worden. Ter weerszijden van de kunstwegen heeft men slooten of waterafleidingen om hem droog te kunnen houden; veelal zijn ook aan beide zijden boomen geplant, hetgeen dikwerf tot nadeel der duurzaamheid van den weg kan strekken, als de kruinen in elkander groeijen en daardoor die gronden beletten op te droogen. Natuurwegen zijn in tegenstelling der kunstwegen, alle wegen, die alleen door het gebruik zijn ontstaan en tot wier onderhoud niets gedaan wordt. Meestal zijn zij zeer kronkelend. Als zij geregeld onderhouden worden, dan behooren zij tot de verbeterde wegen. Ook deze hebben dikwijls aan beide zijden slooten en zijn met boomen beplant. Zij zijn even als de natuurwegen dikwijls zeer bruikbaar, ofschoon niet in alle jaargetijden en bij elke weersgestelheid. Groote of hoofdwegen stellen door geheele landen, van de eene hoofdstad tot de andere communicatiën daar of loopen naar andere groote steden. Het zijn thans meestal kunstwegen, hebben veelal eene aanzienlijke breedte en worden door de meest bewoonde en beschaafde deelen van het land aangelegd. Zijwegen, binnenwegen, gemeentewegen vormen de gemeenschap tusschen minder belangrijke steden; zij zijn kunst- of verbeterde wegen, doch zijn gewoonlijk niet zoo breed als de hoofdwegen. Landwegen zijn meestal natuurwegen, zelden verbeterde W. en verbinden minder belangrijke plaatsen. Zij hebben gewoonlijk een geringe breedte. Veldwegen loopen van dorpen of andere wegen naar bouwlanden en boschwegen naar bosschen, op zulke plaatsen, waar hout geveld wordt, Beiden geven soms aanleiding

{==384==} {>>pagina-aanduiding<<}

tot verdwaling, doch kunnen in den oorlog ook dienen om communicatiën te openen. waar deze niet bestonden. Koe- of veepaden loopen van dorpen naar de weilanden en zijn meestal voor voertuigen onbruikbaar. Voetpaden zijn voor geen voertuigen geschikt, maar kunnen dikwijls te paard gepasseerd worden. - De breedte der W. is vooral afhankelijk van de levendigheid van het verkeer, dat daarop plaats vindt; de groote kunstwegen hebben gewoonlijk 8 à 12 el breedte; alle W. in het algemeen, voor voertuigen geschikt, moeten zoo breed zijn, dat twee voertuigen elkander gemakkelijk voorbij kunnen gaan. Is dit, zoo als bij bergwegen, niet mogelijk, dan moet men toch uithaalplaatsen daarstellen, die niet te ver van elkander zijn gelegen. Indien bergwegen op 700 el meer dan 1/18 rijzen, dan moeten van afstand tot afstand horizontale, 25 pas lange rustplaatsen aangelegd worden. De militaire techniek zal wel uiterst zelden voor den eigenlijken aanleg van kunstwegen gebruikt worden, hoewel dit somtijds bijv. bij den aanleg van verschanste legerplaatsen kan plaats vinden. Zij zal zich meer bezig moeten houden met het vernielen van W. om bij eenen terugtogt de vervolging te bemoeijelijken, of met de verbetering van W. bij den opmarsch en de vervolging, deels om 's vijands beletselen op te ruimen, deels om wegen voor ligte voertuigen geschikt, ook voor artillerie begaanbaar te maken, waarbij alle voorhanden middelen te baat moeten genomen worden. Zie ook Kolonnenwegen onder Kolonne.

Wegwijzer.

Een houten of steenen paal, in het eerste geval met armen, waarop de namen der plaatsen, waarheen de verschillende wegen van eenen kruisweg voeren, somtijds met bijvoeging der afstanden geplaatst zijn.

Weiden.

Met gras bedekte landen; zij worden onderscheiden in drooge, natte en moerassige weiden. Drooge W. leveren goede fourrage voor paarden op en zoo zij met kort gras bedekt zijn, goede zoden voor bekleedingen; zij zijn goed geschikt voor troepenbewegingen; natte en moerassige W. kunnen als hindernissen gebezigd worden. Op eenigen afstand kan men echter dikwijls in het onzekere zijn of eene weide droog of nat is. Weiden met kort gras, zooals zij in Europa algemeen zijn, leveren een goed overzigt op. W. met vruchtboomen beplant, zoo als zij veel in sommige gedeelten van Zwitserland en andere landen voorkomen, worden in de militaire terreinleer als tuinen behandeld.

Weigeren.

1o. Een geweer weigert als het niet losbrandt, hoewel de haan nedergeslagen is. 2o. Men weigert den vijand eenen vleugel, als men dien uit het gevecht terug houdt, terwijl de andere tot den aanval vooruitrukt.

Weitasch.

In vroegere tijden bij verschillende jagerkorpsen in plaats van ransel gebruikelijk.

Welsprekendheid.

Voorbeeld en woord hebben ten allen tijde gediend om de soldaten in belangrijke oogenblikken van het krijgsleven tot buitengewone inspanning aan te wakkeren; den veldheer van een groot leger is het slechts zelden vergund door zijn voorbeeld te werken, hij heeft alle redenen om van het woord het onbeperktste gebruik te maken. Bij de Grieken en Romeinen was het eene vaste gewoonte, dat de veldheer vóór den slag door de gelederen reed om de soldaten op te wekken. Als wij bij hunne schrijvers lange redevoeringen lezen, die uitgesproken zijn, moeten wij ons daarom toch niet voorstellen, dat het werkelijk zoo geschied is; deze schrijvers hebben in eene goed geordende redevoering alles zamengevoegd, wat de veldheer hier aan het eene, daar aan het andere legioen herinnerd en toegeroepen heeft. De opwekkende aanspraken der Ouden, zoo als zij werkelijk plaats hadden, zijn ook tegenwoordig geene onmogelijkheid. Napoleon hernieuwde ze werkelijk in 1805 bij Ulm en bij Austerlitz. De aanspraak van Frederik den Grooten aan

{==385==} {>>pagina-aanduiding<<}

zijne officieren vóór den slag bij Leuthen was iets dergelijks. Gewoonlijk echter geven heden de veldheeren, proeven van hunne W. in schriftelijke dagorders. De uitwerking kan dezelfde zijn, als deze voor zoo groot mogelijke afdeelingen en goed voorgelezen worden; zij moeten echter hun doel geheel missen, als zij in den kleinen kring eener kompagnie, zonder geestdrift of vuur opgedreund worden door een' stotterenden onderofficier, die zich niet eens de moeite gegeven heeft, om ze vóór dien tijd door te lezen en zich met haren zin bekend te maken. De W. moet uit het hart komen en tod het hart spreken. Zij wordt bij groote mannen geboren in gewigtige oogenblikken en tusschen eenen veldheer en een leger, dat hem bemint zijn niet veel woorden noodig, terwijl ook de langste redevoering niets zal vermogen, waar zij niet uit het hart geput is en waar zij eenen niet bestaanden band tusschen veldheer en leger moet vormen.

Wending.

1o. De W. is volgens de werkelijke beteekenis van het woord, de frontverandering van een zamenstellend deel der krijgsraagt, dus van den enkelen infanterist, van den enkelen ruiter, van den enkelen vuurmond, van het enkele schip. De aard dier zamenstellende deelen brengt verschil in de uitvoering te weeg en kan ook wijzigingen van het denkbeeld zelf daarstellen. Als verschillende zamenstellende deelen tot eene afdeeling zijn zamengevoegd en elk deel volbrengt de W. in den zelfden zin, dan is de geheele afdeeling van front veranderd. De grootte der W. wordt gemeten door den hoek, welke het front na de W., met dat vóór de W. maakt. Bij de troepen te lande onderscheidt men de wending regts-om-keert als de genoemde hoek 180o bedraagt; de wending regts- of links-om als hij regt is, en de wending schuins-regts of schuins-links (half regts- of links-om) als hij 45o telt. Daar men het grondvlak van den infanterist, zoo als hij in de slagorde staat, kan voorstellen als een vierkant, zoo wordt het innerlijke zamenstel eener afdeeling infanterie, waarvan elk man eene gelijkvormige W. maakt, volstrekt niet veranderd; alleen zal men opmerken, dat deze afdeeling, nadat zij eerst in front heeft gemarcheerd, daarna de W. regts- of links-om heeft gemaakt en nu uit de flank marcheert, zich langzamerhand verlengt, doordien de manschappen niet behoorlijk opsluiten, zoodat als men na eenigen tijd weder front laat maken, dit front veel grooter zal zijn dan het oorspronkelijke. Dit is de reden waarom men den flankmarsch der infanterie altijd slechts voor korte afstanden bezigt. Het grondvlak van den kavallerist te paard kan beschouwd worden als een regthoek, van driemaal zooveel lengte als breedte; eene kavallerie-afdeeling kan dus nooit eene W. maken, zonder haar innerlijk zamenstel te veranderen. Eene kolonne met tweeën neemt 3 à 4 maal zooveel lengte in, als dezelfde afdeeling in front zou noodig hebben en alleen bij den flankmarsch onzer kavallerie beslaat eene afdeeling niet meer lengte dan in front; men ziet echter, dat, terwijl de geheele afdeeling de W. maakt, niet alle afzonderlijke ruiters haar volbrengen, maar naarmate er regts- of links-om wordt gemaakt, alleen de regter of linker man van elke afdeeling van vieren, terwijl de overige ruiters geene W. maar eene grootere of kleinere zwenking maken. Wat hier van de kavallerie gezegd wordt, is nog in veel hooger mate toepasselijk op de artillerie, waarbij het verschil tusschen de diepte en de breedte van het zamenstellend deel nog veel grooter is dan bij de kavallerie. Geen vuurmond kan in dezelfde ruimte wenden waarop hij in rust staat: hij moet altijd in eenen boog wenden. Hoe groot deze minstens moet zijn, is deels afhankelijk van de bespanning, deels van de constructie van het voertuig, namelijk van den draaijingshoek. Deze zwenkingsboog kan gemiddeld aangenomen worden als behoorende tot eenen cirkel van 6 pas straal. Bij alle W. der artillerie moet in aanmerking genomen worden, dat niet de bespanning, maar de

{==386==} {>>pagina-aanduiding<<}

vuurmond de W. moet verrigten, dat dus niet de hoefslag der bespanning, maar het spoor van den vuurmond den draaijingshoek aangeeft. Bij alle regtsche wendingen der vuurmonden, moeten dan de bespanningen in de nieuwe rigting een weinig links, bij alle linksche wendingen een weinig regts uitwijken om eerst, als de vuurmond op zijnen boog in de nieuwe rigting gebragt is, langzamerhand op de nieuwe rigtingslijn te komen.
De oorlogsvaartuigen verrigten de W. uit eene rigting in eene willekeurige streek van het kompas, naar eene andere streek door middel van twee hulpmiddelen, waarvan het eene hoofdzakelijk bestemd is voor de verandering van rigting, het andere voornamelijk voor de voorwaartsche beweging in eene bepaalde rigting. Het eerste hulpmiddel is het roer, het andere de bewegingsmiddelen in het algemeen, dus verschillend naarmate het vaartuig eene galei, een zeilschip of een stoomschip is. Door de werking van het roer wendt het schip regts, naar stuurboord, als de roerpen naar bakboord gedraaid wordt en omgekeerd, in de vooronderstelling dat het schip zich voorwaarts bewoog; was het in achterwaartsche beweging, dan zou de werking van het roer omgekeerd zijn.
Om eene galei alleen door de riemen, zonder gebruik te maken van het roer, regts te wenden als zij zich voorwaarts beweegt, laat men aan bakboord voorwaarts roeijen aan stuurboord rusten of strijken; even zoo kan bij sommige raderstoombooten het rad aan bakboord voorwaarts werken, het rad aan stuurboord rusten of achterwaarts werken. Moet een zeilschip alleen door de zeilen, zonder medewerking van het roer wenden, dan geschiedt dat door de kracht van den wind; men spreekt hier niet van W. regts of links, maar benoemt de W. naar hare betrekking ten opzigte van den wind. Het schipt wendt nu hetzij vóór den wind, als men het laat afvallen, - het halst, zoo als men zegt; of het wendt door den wind, als men het laat loeven. Men kan nu de werking der riemen, raders of zeilen in verband brengen met die van het roer, hetzij in dezelfde rigting zoodat de eene de andere versterkt en de W. bespoedigd wordt of in tegengestelde rigting waardoor de snelheid der W. verminderd wordt. Bij de schroefschepen, als wij ze alleen als zoodanig beschouwen, moet, daar het bewegingsmiddel, de schroef in de rigting der kiel ligt, de W. alleen door het roer geschieden; om dezelfde reden zijn zij echter ook zeer gevoelig voor het roer. 2o. Zie Mijnen.

Wereldzee.

Oceaan. Zie Wateren.

Werf.

Eene inrigting, digt aan het water gelegen tot den scheepsbouw en de herstelling van schepen. Zie ook Arsenaal.

Werfdepôt.

Zie Werven.

Werk.

1o. In de versterkingskunst elke verschansing, die in zeker opzigt zelfstandig is. Men onderscheidt opene en geslotene, eenvoudige en zamengestelde werken. Zie Verschansing.

Werkdadige Meetkunst.

Zie Geodesie.

Werklieden.

De militaire W. zijn deels als soldaten tot de effectieve sterkte behoorende over de verschillende troependeelen, kompagniën, eskadrons, enz. in passende sterkte verdeeld, zoo als kleermakers, schoenmakers, zadelmakers, hoefsmeden enz., deels in afzonderlijke kompagniën W. vereenigd. Dit laatste is vooral het geval met de W. die het artillerie-materieel vervaardigen. De Franschen hebben bijzondere afdeelingen W. voor de administratie (ouvriers d'administration), die eensdeels tot daarstelling van veldbakkerijen dienen, anderdeels als molenaars, bakkers, slagters, kuipers, enz. voor de dienst der administratie bestemd zijn. Zie ook Troepen der administratie.


{==387==} {>>pagina-aanduiding<<}

Werksloep.

Zie Sloepen.

Werktuigen.

Men onderscheidt de W. in eenvoudige en zamengestelde. Tot de eersten behooren, de hefboom, de weegboom, de koevoet, het hellend vlak, de wig, de schroef, de enkele rol, het windas, de katrol en de touwen. Tot de laatsten: de knaap, de aardwind of dommekracht, de kraan, de bok, de kaapstander en schrank en de takel of het gijntuig, de lastsleper, de kanonwagen, de lastwagen, de rolwagen en het vervoerraam.

Werktuigkunde.

Zie Wiskunde.

Werkvoet.

Zie Maten.

Werpen.

Zie Schieten, Kogelbaan.

Werpen met twee vuren.

Zie Lade.

Werppijl.

Een wapen, eertijds in gebruik en waarover de geleerden het niet eens zijn. Volgens Agathias is het eene soort van pijl, bijna geheel met ijzer overdekt en aan het bovenste einde van eenige naar onderen gebogene punten met weerhaken voorzien.

Werpspies.

Een ligte spies van 10 à 12 voeten lengte, die gebezigd werd om te werpen en niet om een stoot uit de hand toe te brengen; in meer uitgestrekten zin behoort ook het Romeinsche pilum tot de werpspiesen.

Werpstoot.

Zie Schermkunst.

Werptuigen.

Eene dikwijls gebezigde uitdrukking voor het grof geschut uit de oudheid en de middeleeuwen, somtijds ook voor de schietwapens uit die tijden met inbegrip van de armborst en den boog.

Werschok.

Zie Maten.

Werst.

Russische lengtemaat. Zie Maten.

Wervels.

Korte beenderen (bij het paard) door verschillende gewrichten met elkander verbonden; de ruggegraat enkel uit dergelijke W. zamengesteld, vormt de grondslag van het paardenskelet.

Werven.

Het uitlokken van lieden tot vrijwillige dienstneming en hunne aanneming. De werving voor vreemde dienst is overal verboden; evenwel heeft dit vooral in Zwitserland en zuidelijk Duitschland nog dikwijls plaats door geheime agenten. Werfofficieren en werfsergeanten zijn officieren en onderofficieren met de werving belast. Werfstelsel. Zie Weerstelsel. Het werfdepôt is bij ons te lande te Harderwijk gevestigd en dient tot werving, kleeding enz. van manschappen voor de koloniale dienst.

Wetenschap.

Zie Krijgskunde.

Wetering.

Zie Wateren.

Whitworth.

Zie Kanon, Projectilen, Handvuurwapens.

Wiepbanden.

Zie Band.

Wig.

1o. Het gebruik der W. is in de artillerie weinig belangrijk en bepaalt zich tot weinig gevallen; vooral dient zij tot stophouten. 2o. Stelwig. Zie Affuiten. 3o. De cunoeus der Romeinen, het embolon der Grieken, eene formatie van de infanterie zoowel als van de kavallerie. Hoewel het niet te betwijfelen valt, dat men soms eene werkelijke wigvormige formatie heeft gebruikt, moet men toch gewoonlijk onder den W. of de wigvormige formatie der Ouden, alleen eene zoodanige verstaan, die eene geringe breedte in vergelijking met hare diepte heeft, zoo als bijv. de kolonne in tegenstelling tot de linie.

Wigtje.

Zie Gewigt.

Wijken.

Voor den vijand terugtrekken.

Wijnberg.

Een met wijnstokken beplante berg, somtijds ook gebruikelijk voor

{==388==} {>>pagina-aanduiding<<}

wijnland in het algemeen, onverschillig of het al dan niet op eene hoogte ligt.

Wilkinson.

Zie Handvuurwapens.

Willemskruis en Willemsmedaille.

Hannoversche eereteekens in 1837 door koning Willem IV van Engeland gesticht tot belooning van 16-jarige trouwe dienst, het eerste voor officieren, het laatste voor minderen.

Wimpel.

Zie Vlag.

Wind.

De winden zijn stroomen in den dampkring, die ontstaan zijn doordien het evenwigt, door deze of gene oorzaak verbroken is geworden en die bestemd zijn om het verbroken evenwigt te herstellen De winden worden benoemd: 1o. Naar de streken van het kompas of de hemelstreek vanwaar zij komen: Noordewind, Noordwestewind, enz.; 2o. Naar hunne sterkte: zuchtje, flaauwe koelte, bramzeils-koelte, marszeils-koelte, gereefde marszeils-koelte, digtgereefde marszeils-koelte, rukwinden, storm, vliegende storm, orkaan, vernielende orkaan of ook wel koelte, wind, storm, orkaan; 3o. Naar bijzondere rigtingen in bepaalde streken en andere eigenschappen: landwinden, die van het land naar de zee, zeewinden, die van zee naar het land waaijen; passaatwinden, moussons; valwind, een wind die plotseling uit de dalen en passen van eene bergachtige kust naar zee waait en die zeer gevaarlijk voor de kustvaarders kan worden; dwarrelwind, die zeer snel in eenen kring ronddraait; rukwind, die met stooten van rigting verandert; 4o. Naar de rigting, welke de wind ten opzigte van de kielrigting van een zeilschip heeft, dus bepaald ten opzigte van zijnen koers. Tegenwind is degene, die vlak van voren in de kielrigting invalt; in het omgekeerde geval als de wind juist achterlijk is, dan zeilt het schip vóór den wind. De W. die achterlijk invalt, maar met de kielrigting een' hoek van 45o of 4 streken maakt heet bakstagswind, hij is voordeeliger dan een regt van achteren invallende W., omdat hierbij de achterzeilen, den W. der voorzeilen opvangen. Halve W. noemt men degene, die juist op zijde invalt, dus eenen hoek van 90o met de kielrigting maakt; hij is om dezelfde reden weder voordeeliger of even voordeelig als de bakstagswind. Een zeilschip kan nooit regt tegen den wind opzeilen, die eenen zekeren hoek met de kielrigting maakt. De grootte van dien hoek hangt af van de rigting der zeilen en den bouw van het schip. Gewoonlijk stelt men hem op 67 1/2o of op 6 streken van het kompas. Zeilt nu een schip in eene rigting, die met de windrigting ongeveer dezen hoek maakt, dan zegt men dat het bij den wind zeilt. Bij elke rigting van den W. behooren twee bij-den-windslijnen, de eene regts, de andere links van de rigting. Als het bij-den-wind zeilende schip zijne stuurboordszijde naar de windrigting keert, dan bevindt het zich op de stuurboords-bij-den-windslijn. Een schip, dat zoo naauwkeurig mogelijk op eene dezer lijnen zeilt, zeilt digt bij den wind; een schip, dat door constructie en zeilen bij eenen zeer kleinen hoek, bijv. 4 1/2 in plaats van 6 kompasstreken bij den wind kan zeilen, zeilt scherp bij den wind. Alle vaartuigen met schoonertuig zeilen scherper bij den W., dan die met fregattuig. Schuinsche W. heet de W., als zijne rigting bijna tegengesteld is aan de algemeene koerslijn, niet aan de afzonderlijke gangen van het laverende schip. Als de W. gunstiger wordt of in het algemeen naar achteren draait, zegt men dat hij ruimt, als hij ongunstig wordt of naar voren gaat, zegt men dat hij schraalt. Ruime wind is gelijkluidend met bakstagswind; met schralen wind zeilt men bij den W.

Windanker.

Zie Anker.

Windas.

Het W. bestaat uit een cylinder of rol, welke met twee tappen, die in het verlengde van de as zijn aangebragt, in tappannen rust. Aan de rol is een rad of schijf bevestigd of daarin worden de handboomen gestoken, waarop men de

{==389==} {>>pagina-aanduiding<<}

krachten laat werken, die aan het werktuig eene draaijende beweging mededeelen en zoodoende het touw of de ketting waaraan de last hangt om den cylinder gewikkeld en den last geheven wordt. Het W. dient tot het ophijschen en nederlaten van goederen in de magazijnen en arsenalen. De rol kan horizontaal of vertikaal gesteld worden; in het laatste geval noemt men het werktuig gewoonlijk kaapstander.

Windbus.

Een geweer, waarbij de zamengeperste lucht als voortdrijvende kracht van het projectiel gebezigd wordt. De loop is glad of getrokken, ongeveer 1 el lang en heeft gewoonlijk slechts een klein kaliber. Aan den loop behoort een middelstuk, waarin zich het slot bevindt en een kolf, die door een luchtdigt sluitende schroef met den loop verbonden is en waarin de lucht door middel van eenen zuiger zamengeperst wordt. Het slot is ongeveer op dezelfde wijze ingerigt als een gewoon geweerslot; het dient hier tot opening van de klep, die den kolf sluit, zoodat daaruit de zamengeperste lucht met groote kracht te voorschijn komt en het projectiel voortdrijft. De zamengeperste lucht oefent reeds bij de eerste schoten minder kracht uit dan de buskruidlading en deze kracht vermindert natuurlijk nog meer, naarmate men meer schoten doet en de lucht dus minder zamengeperst wordt. De W. is uitgevonden door Güter uit Neurenberg in 1430, hoewel ook Lobsinger in 1566 als de uitvinder genoemd wordt. Tegenover de duidelijke nadeelen van dit wapen zijn de voordeelen, dat men geen bijzondere laadbehoeften noodig heeft en bij het vuren geen damp, noch knal ontstaat. Als oorlogswapen is de W. in Oostenrijk tijdelijk bij een bataillon jagers in gebruik geweest, terwijl zij aldaar tevens in de uitrusting der vestingen begrepen en tot bewapening der mineurs in den onderaardschen oorlog gebruikelijk was.

Windmolen.

Molen, die door de kracht van den wind bewogen wordt, zeer veelvuldig voorkomende in lage landen, waar stroomend water ontbreekt; zij staan daar op de heuveltjes en verheven plaatsen van het terrein en kunnen met voordeel gebruikt worden tot plaatsing van observatieposten, omdat men van daar het terrein ver overziet.

Windroos.

Zie Kompas.

Windzijde.

De zijde van eenig voorwerp, waarop de heerschende winden in eenige landstreek treffen. Men herkent die zijde bij huizen, boomen, enz. aan den invloed, dien de vochtigheid daarop heeft uitgeoefend, dewijl de heerschende wind ook hoofdzakelijk den regen op die zijde drijft.

Windzuiger.

Zie Mijn.

Winterkwartier.

Zie Kampen en Kwartieren.

Winterpost.

Zie Post.

Winterveldtogt.

Een veldtogt in den winter, eene zeldzame verschijning als de oorlogzuchtige spanning en de staatkundige belangen, die in het spel zijn, slechts gering zijn, dien ten gevolge overal waar het slechts om de belangen der vorsten te doen was. Van daar zijn winterveldtogten op het einde der 17de en gedurende de 18de eeuw zeldzaam. Als een leger geen W. maakt, dan betrekt het gedurende den winter winterkwartieren, winterkantonnementen; moet dat in de nabijheid van het vijandelijke leger geschieden of heeft de vijand gedurende den winter een beschikbaar leger te velde, dan moeten de winterkwartieren door eene opstelling van voorposten gedekt worden. Deze verschilt van eene gewone voorpostenstelling hoofdzakelijk in de volgende punten: a. Zij zal eene groote frontlengte verkrijgen, daar het leger gedurende den winter, zoo gemakkelijk mogelijk, dus in zeer uitgestrekte kantonnementen moet gelegerd worden, hetgeen des te noodzakelijker is, omdat deze kantonnementen gedurende langen tijd betrokken blijven. b. Zij moet dus volgens het hier gezegde een aanzienlijk weerstandsvermogen bezitten, om bij eenen vijandelijken aanval het

{==390==} {>>pagina-aanduiding<<}

concentreren van het leger uit zijne uitgebreide kantonnementen mogelijk te maken. Daardoor wordt eene veelvuldige toepassing der veldverschansing onvermijdelijk. c. Daarenboven moeten de afzonderlijke posten met dubbele voorzorgen tegen den nadeeligen invloed der weersgesteldheid verzekerd worden, wat in minder bebouwde streken, tot veelvuldig gebruik van blokhuizen leidt.

Wiskunde.

De leer der getallen en der grootheden. Men onderscheidt haar in zuivere en toegepaste wiskunde, naarmate men de grootheden op zich zelve of met andere eigenschappen verbonden, beschouwt. De zuivere W. wordt weder verdeeld in 1o. De cijferkunst of rekenkunde (arithmetica), die de behandeling en onderlinge betrekking der getallen leert. 2o. De meetkunde (geometrie), die de vormen van uitgebreidheden of de onderlinge betrekkingen der lijnen, vlakken en ligchamen ten onderwerp heeft en die nog onderscheiden wordt in lengtemeting (longimetrie), vlaktemeting (planimetrie), ligchaamsmeting (stereometrie), hoekmeting (goniometrie), driehoeksmeting (trigonometrie), beschrijvende meetkunst, die ten doel heeft om ligchamen op een plat vlak juist voor te stellen, zoodat men uit de teekening de ligging der afzonderlijke deelen naauwkeurig kan herkennen en hoogere meetkunst, welke de kromme lijnen onderzoekt, waarbij de kegelsnede als de eenvoudigste wordt aangenomen, de door kromme lijnen ingesloten vlakken, deze vlakken en de door hen begrensde ligchamen en daarbij de differentiaal- en integraal-rekening bezigt, die de toestanden en de onderlinge betrekking van oneindig groote, zoowel als van oneindig kleine grootheden beschouwen. 3o. De stelkunst (algebra) of de leer der vergelijkingen, dat is van die formules, waardoor de verbindingen van verschillende grootheden worden uitgedrukt.
Tot de toegepaste W. behooren die wetenschappen, die wel is waar, op eenen anderen grondslag rusten, maar die door de stellingen der zuivere W. bepaald en bevestigd worden, zoo als het waterpassen, de werkdadige meetkunst of het landmeten en de grensbepaling; in de werktuigkundige (mechanische) wetenschappen: de werktuigkunde (mechanica), de krachtkunde (dynamica) de evenwigtskunde (statica), de waterweegkunde (hydraulica), de waterevenwigtskunde (hydrostatica), de luchtevenwigtskunde (aërometrie of aërostatica), en de luchtbeweegkunde (aëromechanica); in de optische wetentenschappen: de gezigtkunde (optica), de spiegelkunde (catoptrica) en de doorzigtkunde (dioptrica); in de sterrekundige (astronomische) wetenschappen: de astronomie, waarmede de chronologie en de gnomonica in naauwe verbinding staan en waaronder tevens begrepen worden de wiskundige aardrijksbeschrijving en de stuurmanskunst.

Wispel.

Zie Maten.

Wisscher.

Gereedschap tot reiniging van den vuurmond na elk schot. Hij bestaat uit eenen steel met eenen cylindervormigen klos, bekleed niet schapenvacht of met varkensborstels, waarvan hij den naam van vachte- of van borstelwisscher draagt. Bij het veldgeschut en de houwitsers zijn de wisscher en de aanzetter aan denzelfden steel bevestigd. Somtijds bestaat de steel van den W. uit verschillende stukken, door scharnieren met elkander verbonden of uit een zwaar stuk kabel. Men bedient zich daarvan voor het laden van zeer lage vuurmonden van groot kaliber, die achter embrasuren staan, om deze niet na elk schot ver terug te moeten trekken en daarna weder vooruit brengen, ook om de schietgatblinden niet te openen.

Wisse.

Zie Maten.

Witte lijn.

Zie Hoef.


{==391==} {>>pagina-aanduiding<<}

Witte paarden of witschimmels.

Zij worden onderscheiden in witgeborene en witgewordene paarden. De eersten hebben eene vleeschkleurige, de laatsten eene donker graauwe huid, de eersten donkerbruine oogen en lichtgele hoeven, de laatsten insgelijks donkere oogen, doch meestal zwarte hoeven. Tot de paarden met eene witte grondkleur behooren de graauwschimmels, de appelschimmels, de blaauwschimmels of moorkoppen, de kaneel- of honigschimmels, de forelschimmels, de vliegschimmels en de muscaatschimmels.

Witten Valk (Orde van den).

Ook orde van de waakzaamheid genoemd werd gesticht den 2den Augustus 1732 door Ernst Augustus, hertog van Saxen-Weimar; hernieuwd den 18den October 1815 door Karel August, groot-hertog van Saxen-Weimar-Eisenach. Zij bestaat uit 3 klassen: grootkruisen, kommandeurs en ridders.

Wladimirorde.

Russische ridderorde in 1782 door Katharina voor burgerlijke en militaire verdiensten gesticht.

Woestijn.

Landstreek van groote uitgestrektheid zonder water en dien ten gevolge zonder plantengroei, meestal slechts bedekt met zand en kleine steentjes; zij belemmert ten hoogste alle oorlogsoperatiën. Enkele waterrijke en dan zeer vruchtbare plaatsen, die even als eilanden in de zandzee liggen, worden oasen genoemd.

Wolf.

Zie Paardentuig.

Wolfskuilen.

Trechtervormige putten met cirkel- of veelhoekvormig bovenvlak. De bovenbreedte is gewoonlijk 1,80 à 2 el, de diepte 1 à 1,5 el en de benedenbreedte 0,50 à 0,65 el. In het midden wordt een aangepunte paal geplaatst van 10 à 15 duimen dikte en 2 à 2,50 el lengte, die zoo diep in den grond geslagen wordt, dat de punt gelijk of iets lager dan het bovenvlak van den kuil komt. De wolfskuilen worden gewoonlijk in verschillende rijen schaakvormig aangelegd. De uitgegraven aarde wordt hetzij naar eene andere plaats vervoerd, hetzij rugsgewijze tusschen de kuilen opgezet. De W. worden onder het werkzame bereik van het geweervuur op de zwakste punten eener stelling, zoo als in de onbestrekene ruimten vóór de uitspringende hoeken, op de contrescarp, aan den voet van het glacis, in de vóórgracht, vóór de schouderhoeken of achter de kelen der werken aangelegd. Tot het werkzaam tegenhouden van infanterie moeten minstens 7 rijen achter elkander liggen, van kavallerie slechts 3 à 4. Men kan de W. ook aan het gezigt des vijands onttrekken, door ze onder eene ligte bedekking, uit dun rijshout, latten of takken met zoden belegd, te verbergen. Voor eigen gebruik wordt door de rijen een gebogen doorgang onuitgegraven gelaten, maar eveneens met zoden belegd.

Wolkogel.

Een grof linnen zak met wol gevuld, die men oudtijds langs de muren liet zakken, om de uitwerking der stormrammen te verhinderen.

Wolzak.

Grof linnen zak zeer vast met wol gevuld, tot daarstelling van borstweringen op vlotten, rotsen, in het algemeen op plaatsen, waar men geene aarde vindt. Ook kunnen zij dienen tot bekleedingen, tot versperringen, enz.

Wonden.

De W. worden onderscheiden naar de wijze waarop zij ontstaan zijn, als: geschotene, gesnedene, gestokene wonden of naar de wapens, waardoor zij zijn toegebragt, als: sabelhouwen, lans- en bajonetsteken, enz. Onder geschotene wonden verstaat men alle beleedigingen door de ontlading of barsting van vuurwapens veroorzaakt; bij de tegenwoordige wijze van oorlogvoeren vormen zij dus de groote meerderheid van alle W., terwijl de andere daarbij nagenoeg niet in tel komen; de geschotene wonden zijn beleedigingen door kneuzing en verscheuring, waarbij gedeelten van het getroffen ligchaam al dan niet verloren kunnen gaan. De aard der geschotene W. is afhankelijk: 1o. van de grootte, gedaante en digtheid der projectilen; deze zijn echte projectilen of aarde, steenen, splinters, die toeval-
{==392==} {>>pagina-aanduiding<<}
lig door de projectilen worden afgescheurd, bijv. in zeeslagen, bij de verdediging van vestingwerken of knoopen, kammen, in het algemeen voorwerpen, die de gekwetsten bij zich dragen. Van al diegenen, die door kanonkogels of bomscherven van grooten omvang getroffen worden, blijven slechts weinigen in leven. De kogels verbrijzelen en verscheuren niet alleen de getroffen deelen, maar somtijds brengen zij tevens een' schok in het gestel te weeg, die den dood versnelt; springende projectilen verscheuren, kneuzen en verbrijzelen te gelijk. De werking der kleinere projectilen zoo als kartels- en geweerkogels zijn natuurlijk minder gevaarlijk; bij de W. door harde ijzeren projectilen, zoo als kartetskogels komen meer en belangrijker verbrijzelingen en splijtingen van het been voor, dan bij looden kogels. Men heeft niet opgemerkt, dat puntkogels, door hunne gedaante alleen, meer gevaarlijke W. doen ontstaan dan gewone ronde kogels; het schijnt dat daarbij alleen de grootte van het kaliber beslissend is; 2o. van de snelheid der projectilen en van al wat daarop invloed heeft; 3o. van den hoek, waaronder de projectilen treffen en 4o. van den tegenstand, dien de getroffen deelen bieden; in dit opzigt heeft men zich tegenwoordig, daar verdedigende wapens slechts weinig meer voorkomen, hoofdzakelijk alleen maar met kleeding en uitrusting der soldaten te bemoeijen. Menige kogel stuit op de wapens af of verliest daardoor veel van zijne kracht; veerkrachtige kleedingstukken beschermen meer dan onveerkrachtige, bukskin bijv. meer dan laken, linnen en zijde meer dan katoen, vilt zeer weinig, leder iets meer. - Naar de gevolgen der W. verdeelt men ze in doodelijke, zware, ligte W. en kneuzingen. De doodelijke W. hebben den dood onmiddelijk of in zeer korten tijd ten gevolge; zij worden veroorzaakt door de projectilen der artillerie; door de handvuurwapens in den regel alléén, als zij edele deelen getroffen hebben, evenzoo door blanke wapenen. Zware W, zijn diegenen, die amputatiën van eenig lid of volkomen ongeschiktheid voor de dienst ten gevolge hebben, hoewel er enkele uitzonderingen bestaan, waarbij een zwaargekwetste weder geschikt voor de dienst wordt. Bij ligte W. is in den regel eene verpleging van eenige weken of maanden in het hospitaal noodig om de geschiktheid voor de dienst geheel te herstellen. Somtijds echter kunnen ligtgewonden van krachtige ligchaamsgesteldheid en ijzeren wil, hunne dienst blijven waarnemen. Dit komt vooral voor bij kneuzingen, beleedigingen zonder doorboring der huid, die ontstaan door matte kogels, slagen met de kolf, enz. Wonden van schampschoten noemt men degenen, waarbij de huid door een schampschot onbeschadigd of slechts ligt geschaafd is, terwijl de beenderen daaronder verbrijzeld en groote vaten en zenuwen gescheurd zijn. Naarmate van de W. die de gekwetsten ontvangen hebben, onderscheidt men de doodelijk gekwetsten, zwaar- en ligtgekwetsten en gekneusden. In de verlieslijsten worden gewoonlijk slechts zwaar- en ligtgekwetsten onderscheiden. De doodelijk gekwetsten zijn bij de opmaking der lijsten meestal reeds overleden. Als de rubriek gekneusden ook voorkomt, verstaat men daardoor slechts zulke manschappen, die ligte kneuzingen gekregen hebben, die hun niet beletten hunne dienst te verrigten. Over de behandeling der gekwetsten op het slagveld, zie men Geneeskundige dienst.

Woordenboek.

Militaire woordenboeken kunnen met een verschillend oogmerk zamengesteld worden. In het eene geval moeten zij slechts dienen om met de militaire termen in vreemde talen bekend te worden; daartoe behooren, bijv. Brandt (genoemd Guérin). Militärisches Wörterbuch oder Auszug der nützlichsten französischen und deutschen Wörter, etc.; Coster. Dictionnaire français-allemand de la technologie militaire en Duitsch-Fransch; Burn. A naval and military technical dictionary of the french language; Heinze. Taschenwörterbuch (Duitsch-Fransch en Fransch-
{==393==} {>>pagina-aanduiding<<}
Duitsch); Duckett. Dictionnaire militaire technologique allemand-anglais-français (loopt slechts tot Lei); Streit. Military dictionary; English-German and German-english, enz.
In het tweede geval moeten zij ook zakelijke verklaringen geven, dus encyclopediën zijn, die dan hetzij gelijktijdig de geschiedenis in hunnen kring opnemen of haar uitsluiten, die nu eens de geheele krijgswetenschap omvatten, dan weder slechts een of eenige takken daarvan. Het aantal der bestaande woordenboeken is vrij groot, hetgeen schijnt aan te duiden dat de behoefte daaraan bestaat; er is echter geen tak der militaire letterkunde, waarin zoo vele begonnen, maar niet voltooide boeken bestaan. Meerendeels ligt hiervan de schuld aan de uitgevers, die hunne stof niet geheel beheerschen, eenen zekeren omvang beloven, dan echter geheel buiten staat zijn toe te komen met het beloofde aantal vellen. Zoo zoude bijv. het Oesterreichische Militär-Conversationslexikon van Hirtenfeld en Meynert in 30 à 36 afleveringen van 4 vel druks verschijnen; toen het echter met het artikel Kulm gestaakt werd, waren reeds 41 dergelijke afleveringen uitgegeven; de nieuwste Militär Encyclopedie, oorspronkelijk onder redactie van Hansen werd aangekondigd als een boek van 40 afleveringen à 5 vel druks, bereikte echter met de 13de aflevering het einde der A nog niet, zoodat bij verdere gelijkmatige bewerking 200 zulke afleveringen zouden verschijnen, waarop natuurlijk geen geabonneerde rekent. Onder de voltooide woordenboeken noemen wij het oudere van Fäschius, Kriegs-, Artillerie-, Ingenieur- und See-Lexikon, dat de geschiedenis uitsluit, op zich zelve zeer onbelangrijk is, maar in een aanhangsel eene voor den vriend der krijgsgeschiedenis zeer belangrijke lijst geeft van geographische namen, die in verschillende talen zeer verschillend klinken. Het Militär-Conversationslexikon van Von der Lühe in 8 deelen, gemiddeld van 50 vel, begonnen in 1836 en voltooid in 1841 is vooral zeer rijk aan lange geschiedkundige artikels, levensberigten en beschrijvingen van veldslagen. Het Groszes Kriegs-Wörterbuch van Löhr in twee middelmatige deelen is misschien het rijkst, wat het aantal artikelen betreft, bevat echter vele overtollige verklaringen, die buitendien niet zeer juist zijn: de eigenlijke krijgsgeschiedenis is daarbij uitgesloten, niet echter de geschiedenis van het krijgswezen. Vele inrigtingen der oude volken zijn naar verhouding buitengewoon wijdloopig beschreven.

Worm.

Eene besmettelijke paardenziekte, veel overeenkomst hebbende met den kwaden droes en meestal daarmede gepaard gaande. De kenteekenen zijn: dofheid der oogen, met builen bezette, gezwollen en opengebrokene beenen, knoopen langs het hoofd, den hals, enz.

Worpanker.

Zie Anker.

Worpgeschut.

Mortieren en houwitsers.

Worpsverheid.

Zie Kogelbaan.

Worst.

Zie Fascine.

Wraak.

Zie Afdrijven.

Wrak.

Een oud onbruikbaar schip of ook de overblijfselen van een schip dat gestrand of vergaan is.

Wrangen.

Zie Vaartuig.

Wrijfhout.

Zie Voertuigen.

Wrijvingselectriciteit. Wrijvingspijpje.

Zie Ontstekingsmiddelen.

Wrijvingssas.

Zie Sas.

Wrikken.

Een klein vaartuig, sloep of boot door middel van eenen enkelen riem bewegen, door deze in eene dol op het hek te leggen en snel heen en weder te draaijen.

Wringgeschut.

Zie Geschut.


{==394==} {>>pagina-aanduiding<<}

Wulfpoort.

Zie Poort.

Wurgen, Wurgketting, Wurgtouw.

Zie Fascine.

Wurst.

Bij de Oostenrijksche artillerie geeft men dien naam aan eene lange, niet zeer breede kist, waarvan de deksel zoodanig is ingerigt, dat manschappen daarop schrijlings of op zijde kunnen zitten. Van daar wurstaffuit, eene wangaffuit, tusschen welker zijwangen zich zulk eene kist als munitiekist bevindt en waarop te gelijk 4 bedieningsmanschappen kunnen vervoerd worden; wurstwagen, een kaisson met lange en smalle munitiekisten, waarop de bedieningsmanschap plaats neemt. De burgerglaviën (zie Glavie) van sommige Duitsche steden bedienden zich in de middeleeuwen te velde dikwijls van zulke wurstwagens tot vervoer van hunne personen en hunne wapenrustingen.

Wurtembergsche Kroon (Orde der).

Deze orde werd den 23 September 1818 gesticht door koning Willem en had ten doel de orde van den gouden adelaar en die van burgerlijke verdiensten met elkander te verbinden. Zij bestaat uit drie klassen.



X.

Xénagie.

Onderdeel der Grieksche phalanx.

Xyéle.

Krom zwaard, waarvan de Lacedemoniërs zich bedienden.



Y.

Yacht.

Zie Jagt.

Yard.

Engelsche el. Zie Maten.

Yatagan.

Een kort wapen, dat door de Oosterlingen in den gordel gedragen wordt; het is langer dan een dolk, flaauw gekromd, met scherpgeslepen binnenzijde, die meer voor snijden dan voor houwen geschikt is. De greep is gewoonlijk van metaal, ook soms van ivoor of hout en is meestal van eenen beugel voorzien. De Fransche jagers in Afrika hebben den Y. in plaats van den hartsvanger ingevoerd en plaatsen hem in plaats van de bajonet op het geweer. In navolging daarvan is thans ook de Y. bij verschillende legers ingevoerd.

Yenitcheri.

Turksche naam der Janitsaren.

Yeomanry.

Engelsche militie-ruiterij, uit de grondeigenaars en groote pachters bestaande; deze instelling, die in Engeland op geschiedkundige gronden berust, vervalt toch langzamerhand als het land gedurende een lang tijdsbestek, niet met eenen inval bedreigd wordt. Is het gevaar van zulk eenen inval voorhanden, dan wordt zij weder voor eenigen tijd levendig; de Y. vereenigt zich dan tot wapenoefeningen en wordt ook wel door officieren van het leger geïnspecteerd. In 1853 schatte men hare sterkte op meer dan 14000 man in 32 korpsen of 251 troops (kompagniën) ingedeeld.

Yerli-neferat.

Turksche ongeregelde troepen, die men in de omstreken eener

{==395==} {>>pagina-aanduiding<<}

door den vijand bedreigde vesting onder de wapens roept. Is het gevaar geweken, dan worden zij afgedankt.

Yuruks.

Beschikbare troepen van het voormalige Turksche leger, afgedankt onder Soliman I.

Yuz-bachi.

(Hoofdman over honderd), kapitein bij het Turksche leger.



Z.

Zaadhout.

Zie Vaartuig.

Zaag.

Het bekende werktuig. De rug der gewone fascinenmessen is dikwijls zaagswijze uitgevijld. De meest gebruikelijke zagen bij de artillerie zijn de handzaag, de trekzaag, de draaizaag, de kraanzaag, de schulpzaag en de schrobzaag.

Zaagmeel.

Dit wordt somtijds bij mijnladingen met het buskruid dooreengemengd. De werking daarvan is, dat het volume der lading vermeerdert, dat zich alzoo in de kruidkamer meer kruidgas kan ontwikkelen dan gewoonlijk, eer de werking op de wanden begint, dat alzoo minder onverbrand buskruid dan anders naar buiten geworpen wordt. Het gebruik van zaagmeel is in dit geval eene bezuiniging van buskruid. Z. wordt ook in de vuurwerkerij gebezigd, zoo ook voor het vormen van eenen behoorlijke vasten grond in maneges.

Zadel, Zadelbok, Zadelboom.

Zie Paardentuig.

Zadelpaard.

Bij-de-handsche paard. Zie Bespanning.

Zagaai.

De jagtspies der oost-Europesche, voornamelijk der Slavische volken, tevens als oorlogswapen, stoot- en werpwapen bijv. door de Stradioten (zie Kavallerie) gebruikt. Het woord is van Slavischen oorsprong; nog in de hedendaagsche Poolsche taal beteekent gaj bosch, zagaai wildbaan.

Zähringschen Leeuw (Orde van den).

Badensche orde door groothertog Karel Lodewijk Frederik den 26 December 1812 gesticht. Zij telt drie klassen.

Zaïmet.

Militair leen bij de Turken; de houder daarvan heel zaïm.

Zaling.

Zie Mast.

Zamengestelde divisie.

Zie Leger.

Zand.

Het Z. bestaat in zuiveren toestand uit zeer fijne, hoekige of ronde kwartskorrels. Het vormt het hoofdbestanddeel van den zandgrond, waarin het meestal vermengd met vele aardachtige deelen voorkomt. Het rivierzand of kiezelzand is het zuiverste en het best voor bouwkundige werken te gebruiken. Alle marschen door zwaar zand zijn zeer vermoeijend, vooral bij warm weder en in de zon, door het inzinken der voeten, het opwaaijende stof en in het laatste geval door de weerkaatsing der zonnestralen, op de vele fijne kwartskorrels. - Zandzakken of aardzakken zijn zakken van grof linnen, met zand of aarde (20 à 25 pond zwaar) gevuld en daarna toegebonden; zij worden gebruikt zoowel tot bekleeding van binnentaluds, dit echter zelden, - als bij het sapperen; ook om op de borstwering, vooral bij loopgraven, schietgaten voor infanterie te vormen; eindelijk om geheele borstweringen op te werpen. Het eenvoudigste schietgat voor infanterie verkrijgt men door op de kruin der borstwering twee zandzakken van voren op 0,50, van achter op 0,10 el van elkander verwijderd te leggen en een derde dwars daarover heen. Tot het opwerpen van borstweringen, vooral van batterijen gebruikt men alleen zandzakken, als op de plaats volstrekt geen grond aanwezig is. Zij worden dan tevens gebezigd om grond

{==396==} {>>pagina-aanduiding<<}

van andere plaatsen aan te brengen en als bouwstof, daar zij opgestapeld en in verband gelegd worden. Dit gaat tamelijk spoedig als men goede voorzorgen genomen heeft, namelijk door op de plaats, waar de grond gevonden wordt een groot aantal zakken vooraf te vullen, zoodat het transport geen oponthoud kan lijden. Voor Gibraltar, bij het eerste beleg van Gaëta, voor Constantine en voor Sebastopol werden de zandzakken zeer dikwijls op deze wijze gebezigd.

Zandbank.

Zie Bank.

Zee.

Zie Wateren.

Zeemijl.

Zie Maten.

Zeemogendheid.

Eene mogendheid, welke eene vloot kan uitrusten en onderhouden.

Zeeoorlog.

Zie Oorlog, Operatiën.

Zeeregt.

Zie Volkenregt.

Zeeslag.

Zie Slagorde, Vechtwijze.

Zeesoldaten.

Zie Mariniers.

Zeetaktiek.

Zie Taktiek.

Zege of overwinning.

De gunstige uitslag in den oorlog in het algemeen, het teeken der overwinning in eenen veldtogt is, dat de vijand den strijd opgeeft en zich bereid verklaart om de hem gestelde voorwaarden te vervullen of daarover te onderhandelen. Het teeken der overwinning op het slagveld is, dat de vijand het slagveld verlaat. De grootte der Z. wordt bepaalt door het aantal vijandelijke troepen, dat men overwonnen heeft; de Z. wordt nuttig gemaakt door eene krachtige vervolging; wil deze echter zoo veel mogelijk vruchten opleveren, dan moet zij in eene doelmatige rigting geschieden en opdat dit zou kunnen, moet men zich reeds vóór den eigenlijken veldslag op eene verbindingslijn des vijands stellen of deze gedurende den strijd vermeesteren. In zoo ver is de strategische inleiding tot het gevecht van groot gewigt voor de gevolgen der overwinning. Uit dit oogpunt onderscheidt bijv. Willisen eene strategische en eene taktische overwinning. Door de eerste verstaat hij alleen het vermeesteren van eene of meer vijandelijke communicatiën. Daar echter zulk eene strategische overwinning niets waard is, zonder hare volmaking door de overwinning op het slagveld, kan daarop de benaming van overwinning niet met regt toegepast worden. De meest in het oog vallende, doch niet zeer juiste maat voor de grootte der overwinning is het aantal tropheën die zij opgeleverd heeft. Eene overwinning is des te luisterijker, hoe meer de getalmeerderheid aan de zijde der overwonnenen was, des te gewigtiger, hoe grooter de staatkundige resultaten zijn, waartoe zij middelijk of onmiddelijk voert. Zie ook Gevecht, Oorlog, Operatiën.

Zeilen.

De Z. dienen om schepen door de kracht van den wind voort te drijven en ze tegelijkertijd gedeeltelijk te besturen en te doen wenden. Daar de invoering der schroef, het ook veroorlooft stoombooten volkomen met zeilen uit te rusten en van dit voordeel ook op alle wijzen bij de oorlogsvaartuigen gebruik wordt gemaakt, zoo is de kennis der zeilen nog steeds eene noodzakelijkheid. De zeilen worden onderscheiden naar de wijze waarop zij aan het schip en aan de verschillende gedeelten der masten aangebragt zijn en zij verkrijgen daarnaar verschillende benamingen. De voornaamste zeilen van alle oorlogsschepen zijn vierkante zeilen en alle vaartuigen waarbij dat het geval is worden vierkant getuigde of raschepen genoemd. Iedere mast draagt gewoonlijk zoo veel vierkante zeilen boven elkander als hij (den eigenlijken mast daaronder begrepen) stengen telt. De vierkante zeilen worden aan de ra's geslagen. Dit zijn sterke en lange roudhouten die aan de toppen der masten en stengen nagenoeg horizontaal zoodanig bevestigd

{==397==} {>>pagina-aanduiding<<}

worden, dat zij voor den mast liggen, dat hun midden daaraan raakt, dat zij door bijzondere inrigtingen hooger of lager kunnen gesteld worden en in horizontale rigting om den mast beweegbaar zijn. Men noemt brassen, aan de Z. de verschillende stellingen geven, welke men door voormelde horizontale draaijing der ra's kan verkrijgen. Daardoor is het mogelijk aan de zeilen altijd zoodanige stelling te geven, dat zij den wind voor de voorgenomen beweging het voordeeligst opvangen. De ra's aan de masten worden onderra's, die aan de stengen marsera's, die aan de bram- en bovenbramstengen bramra's en bovenbramra's genoemd. De ra's van den fokkemast van beneden naar boven gerekend heeten: fokkera, voormarsra, voorbramra en voorbovenbramra; die van den grooten mast groote ra, groote marsra, groote bramra, groote bovenbramra, die van den bezaansmast, bagijnera, kruisra, grietjesra en bovengrietjesra. De zeilen ontleenen hunne namen aan de ra's, waaraan zij met de ralijken (bovenkanten) bevestigd zijn. Die van den fokkemast heeten van onderen naar boven de fok, voormarszeil, voorbramzeil, voorbovenbramzeil, die van den grooten mast grootzeil, grootmarszeil, groorbramzeil, grootbovenbramzeil, die van den bezaanmast, kruiszeil, grietje en bovengrietje; deze mast draagt geen vierkant onderzeil. De onderzeilen, namelijk de fok en het grootzeil worden door den hals en de schoot aan de schoothoorns uitgespannen en voor- of achteruitgehaald, de overige zeilen worden door middel van de schooten op de onder hen aanwezige ra's uitgespannen. De boelijnen aan weerskanten in het midden der zeilen aangebragt dienen om deze uit te halen. De uiteinden der ra's dragen den naam van nokken, hierin liggen de brasblokken waardoor de brassen worden geschoord, waarmede aan de ra's en zeilen de verlangde stand ten opzigte van den wind gegeven wordt. De toppenanten gaan van de einden der ra's naar de topden der masten en stengen en dragen zoodoende de ra's; zijn de toppenanten aan weerszijden even lang en sterk aangehaald, dan hangt de ra horizontaal, in het tegengestelde geval zal hij scheef hangen; dit heet men de ra's toppen, het geschiedt vooral in havens, waar de schapen digt bij elkander liggen, om te beletten, dat zij niet in elkanders tuig verward raken. De vallen of kardeelen dienen om de ra's eene op- of nedergaande beweging te geven.
Men noemt zeilen bijzetten ze losmaken en ophijschen, dat is tusschen hunne ra's of tusschen de ra en het bovendek uitspannen. Hijschen of ophijschen is in de hoogte trekken. De zeilen opgijen is ze door middel der gijtouwen en gordingen (touwen waarvan de eersten dienen voor de schooten, de laatsten voor het midden der zeilen) geheel of gedeeltelijk aan de ra's ophijschen. Zeilen strijken is de ra's met de aan hen opgegijde zeilen nederlaten. Ze reven is hunne oppervlakte verminderen door een gedeelte van hunne bovenzijde door middel van de rifseisings aan de ra's op te binden, zijnde korte einden die in groot aantal in evenwijdige lijnen aan de zeilen zijn aangebragt. Dit geschiedt slechts bij de mars- en onderzeilen; de eersten hebben gewoonlijk 3 of 4, de laatsten 2 rifbanden of rijen rifseisings. Het tegengestelde van reeven noemt men een rif uitsteken. Door het strijken, bijzetten, opgijen en reven van enkele of van alle zeilen, geheel of gedeeltelijk, heeft men de middelen in de hand om eensdeels aan den wind, nu eene grootere dan eene kleinere oppervlakte aan te bieden, dus de beweging in het algemeen te bespoedigen of te verminderen, anderdeels door nu eens alleen de voorzeilen, dan weder de achterzeilen bij te zetten, de werking van den wind nu op het voorste, dan weder op het achterste van het schip te laten werken en hierdoor het schip te wenden. Men kan al verder door de stelling der ra's, nu eens onder eenen

{==398==} {>>pagina-aanduiding<<}

gelijken hoek met de kielrigting, dan onder verschillende hoeken, de werking van enkele zeilen versterken of vernietigen, zoo als men door het brassen in het algemeen de doelmatigste werking van den wind kan verkrijgen.
Zijn de ra's zoodanig gebrast, dat hunne stuurboordseinden zoo ver mogelijk naar voren, het bakboordseinde zoo ver mogelijk naar achteren staat, dan zegt men dat het schip zeilt met stuurboordshalzen toe. Heeft het tegengestelde plaats dan zeilt het met bakboordshalzen toe. Deze stand wordt aan de ra's gegeven om het schip zoo digt mogelijk bij den wind te doen zeilen. Zijn de ra's zoodanig geplaatst dat zij eenen regten hoek met de kielrigting maken, dan zegt men dat zij vierkant gebrast zijn; het schip zeilt dan vóór den wind. Zijn de zeilen zoodanig gebrast, dat de wind er van voren op valt, zoodat het schip teruggedreven wordt, dan zijn ze bak- of tegengebrast, valt de wind er van achteren in, dan zijn ze levendig gebrast. De oorspronkelijke stand der vierkante zeilen waaruit door brassen alle overige standen verkregen worden is die van vierkant gebrast. De oorspronkelijke stand van alle overige zeilen is langscheeps. Deze laatste zeilen worden verdeeld in stagzeilen en gaffelzeilen. De stagzeilen worden in de rigting van de stagen (zie Mast) opgeheschen en met de schooten achteruitgehaald. De meest gebruikelijke stagzeilen zijn de voorstagzeilen, dat is degenen, die zich vóór den fokkemast bevinden en voornamelijk het voorstengestagzeil, de kluiver en de jager, aan de voorsteng, den kluiverboom en het jaaghout.
In plaats van de midden- en achterstagzeilen bezigt men bij voorkeur gaffelzeilen. Deze worden aan een rondhout, gaffel genoemd, aangeslagen, dat met zijne klaauw om den mast, waarachter hij hangt, kan draaijen. Het bovenlijk van het zeil is aan den gaffel aangeslagen, het voorlijk aan den mast zelve of aan den snaauwsmast, een dunnere mast achter den eigenlijken mast, het onderlijk wordt langs eenen boom of alleen met de schoot gespannen. Vaartuigen waarbij deze zeilen de voornaamste plaats bekleeden, zijn uitmuntend geschikt om scherp bij den wind te zeilen. Zij voeren zoo als men zegt schoenertuig. De oorlogsschepen, die zoo als gezegd is aan de bagijnera geen vierkant zeil voeren, hebben daaraan een gaffelzeil, de bezaan genoemd, die met de voorstagzeilen van veel gewigt bij het manoeuvreren der schepen is. Achter den grooten- en fokkemast worden tegenwoordig ook gaffelzeilen gevoerd, die de vroegere stagzeilen vervangen en den naam van barkzeilen dragen. - Lijzeilen zijn de zoodanige die slechts bij gunstigen wind naast de vierkante zeilen worden bijgezet. Zij worden door verlengingen der raas, spieren genoemd, gedragen. Sprietzeilen zijn vierkante zeilen, die door eene spriet bijna in hunne diagonaal worden uitgespannen.

Zeilkooi.

De ruimte, waar in een schip de reserve-zeilen geborgen worden.

Zeilmaker.

Zie Onderofficier.

Zeilschepen.

tege nstelling tot stoomschepen.

Zeinschip.

Zie Baards.

Zeis.

Het bekende maaiwerktuig als blank wapen regt gesmeed, is tot op den nieuwsten tijd in alle vrijheidsoorlogen van Polen, met name door de Kosyniërs (zeissendragers) gebruikt. Het dient ook tot verdediging van bressen.

Zeiswagen.

Een wagen aan het vooreinde en de assen van zeissen voorzien, met krachtige paarden bespannen en door eenen man geleid. Zij waren in de Oudheid bij de volken in gebruik om den eersten aanval op den vijand te verrigten, openingen in zijne slagorde te maken en zoodoende den weg te banen voor de infanterie en kavallerie.

Zekerheidsrust.

Zie Slot.


{==399==} {>>pagina-aanduiding<<}

Zembildji.

Onderofficier bij de Janitsaren.

Ziekenboeg.

Zie Geneeskundige dienst.

Ziekenetablissement.

Zie Etappe.

Ziekenoppasser, Ziekenvader.

Zie Geneeskundige dienst.

Ziekenwagen.

Ligte wagen met ijzeren assen wiens bak op veren rust, veel overeenstemmende met den nieuwen transportwagen. De zijstukken van den bak zijn zoogenaamde ladders, de vóór- en achterstukken zijn dubbele houten deuren en het bovenstuk bestaat uit een houten geraamte, dat uit latten zamengesteld en van boven plat is. De bak is geheel bekleed met een overtrek van geölied linnen.

Ziel.

Zie As, Geschut.

Zigzags.

Gelijkluidend met approches, nadernissen.

Zijbladen, Zweetbladen.

Zie Paardentuig.

Zijdelingsche afwijking.

Zie Schieten en Werpen, Rotatie, Vizier.

Zijdgeweer.

Elk blank wapen, dat in den gordel of aan een koppel op zijde gedragen wordt, dus degens, sabels, enz.

Zijplaat.

Zie Handvuurwapens.

Zijtak.

Zie Mijnen.

Zijtroepen.

Zie Affuiten, Geschutstelling.

Zink.

Scheikundig teeken Zn, aequivalent 403,2 soortelijk gewigt gegoten 7,190, gesmeed 7,861. Dit metaal wordt in de krijgsbouwkunde somtijds tot dakbedekking en tot ontsteking der mijnen bij galvanische batterijen gebezigd.

Zinkroer.

Oude benaming voor pistool, waarvan de naam waarschijnlijk afgeleid is van een muzijkinstrument zink of sincke genoemd, waarmede de uitwendige gedaante van den kop der pistoolloop veel overeenkomst had.

Zit.

Behoorlijke houding van den ruiter.

Zitting.

Zie Paardentuig.

Zoarch.

Bevelhebber van twee gewapende oliefanten.

Zoden.

De Z. worden onderscheiden in plak- en blokzoden, naarmate van de wijze, waarop ze gebruikt worden. Bij de bekleeding met blokzoden worden deze even als bij het metselen van eenen muur, in verband op elkander gestapeld, terwijl de plakzoden op haar plat, naast elkander gelegd worden. De lengte en breedte is gewoonlijk 30 à 35 duim; de dikte bepaalt zich naar de meerdere of mindere diepte op welke de graswortels zijn doorgedrongen; voor goede blokzoden moet zij 8 à 10 duim zijn; voor plakzoden behoeft die dikte niet zoo groot te zijn. Om zoden te steken, wordt eerst het gras zoo kort mogelijk afgesneden, voorts worden door middel van een zodenploeg, een scherp mes aan een stok met trektouw bevestigd, op de vereischte breedte en lengte insnijdigen in den grond gemaakt en de zoden met een' vlakken schop met schuinen steel, een zodenligter, uit den grond geligt. Een ploeg zodenstekers kan in 10 uren ongeveer 600 à 700 zoden steken; een ploeg van 3 à 4 man kan per dag 25 à 30 vierkante el met plakzoden, 5 à 6 vierkante el met blokzoden bekleeden. Alle bekleedingen met plakzoden worden van boven gedekt met zoogenaamde dekzoden, die aan het boveneinde der bekleeding over de plakzoden heenschietende, met het gras naar boven gelegd worden, ten einde de inwatering achter de bekleeding te beletten. Zoodra een talud steiler dan onder de natuurlijke helling wordt opgezet, moet het met blokzoden bekleed worden; hierbij komen de Z. met gras naar beneden en worden zij, zoo als reeds gezegd is, in verband op elkander gelegd; de bovenste laag Z. wordt met het gras naar boven gelegd en ook deze dragen den naam van dekzoden. Somtijds in lossen grond worden de Z. met zoogenaamde zodenpennen bevestigd.


{==400==} {>>pagina-aanduiding<<}

Zoldering.

Zie Mijnen.

Zomerkamp.

Bij de Romeinen gaf men dezen naam aan de vlugtige versterkte kampen, die gedurende de operatiën elken nacht betrokken werden in tegenoverstelling tot de zeer versterkte winterkampen, die gedurende eenen geheelen winter legers of legerkorpsen opnamen.

Zon (Orde van de).

Perzische orde in 1808 gesticht tot belooning van vreemdelingen, die aan Perzië gewigtige diensten bewijzen.

Zool.

1o. Van het schoeisel. Het is van het hoogste belang, dat de soldaat bij lange marschen een paar reservezolen medevoert en na verbruik voor hunne vernieuwing zorgt. 2o. Het benedenvlak eener uitdieping van eene gracht, van een schietgat, enz. 3o. Eene onderlaag. Zie Affuiten. 4o. Hoornzool. Zie Hoef.

Zouaven.

Ligte Fransche keur-infanterie in Turksche kleederdragt, met lederen slobkousen, wijde pantalons, vesten en tulbands, voor de dienst in Afrika. Dit korps dat zijn ontstaan aan den maarschalk Clauzel verschuldigd is en dat den 1sten October 1830 werd opgerigt, zoude oorspronkelijk met uitzondering van een aantal officieren en onder-officieren alleen uit inlanders bestaan, zoo als ook aanvankelijk geschiedde. De naam van Z. werd ontleend aan eenige onafhankelijke stammen Kabylen, die in vreemde dienst plegen te gaan. Spoedig was het niet meer mogelijk alleen met inboorlingen van Algerië het korps zelfs ter sterkte van één bataillon te houden, het werd dus ook met Franschen aangevuld en de linie-regimenten moesten daartoe uitgezochte manschappen leveren. Bij het uitbreken van den oorlog in het Oosten telden de Zouaven reeds 3 regimenten, elk van 3 bataillons, maar ook geheel uit Franschen bestaande; de Turksche kleederdragt is behouden en alleen de officieren dragen Europesche kleeding. In de Krim streden de Zouaven met veel onderscheiding, hetgeen Napoleon III aanleiding gaf ook Garde-zouaven op te rigten, het eenige gedeelte van het korps, dat in Frankrijk in garnizoen ligt. Vele der meer bekende generaals van het nieuwe Keizerrijk hebben eene leerschool doorloopen bij het korps Zouaven, dat vooral sedert 1835 onder de aanvoering van Lamoricière eenen grooten naam verworven heeft.

Zuiderkruis (Orde van het).

Deze orde werd in 1822 door keizer Peter I van Brazilië gesticht en bestaat uit 4 klassen; grootkruisen, dignitarissen, officieren en ridders.

Zunder.

Zie Ontstekingsmiddelen.

Zunderstok.

Zie Ontstekingsmiddelen.

Zundgat.

Zie Geschut, Handvuurwapens.

Zundgatdeksel.

De houten Z. wordt gebezigd voor de belegering- en vestingkanons en de houwitsers; de looden somtijds voor de mortieren, terwijl nog daarenboven linnen zundgatdeksels aanwezig zijn.

Zundgatdoorslager.

Zie Doorslager.

Zwaaijen.

Zie Anker.

Zwaard.

1o. Zijdgeweer met regte en breede kling en greep zonder beugels. 2o. Dichterlijke uitdrukking voor elk zijdgeweer. 3o. Men geeft somtijds aan kleinere zeilschepen twee zwaarden, dat zijn twee platen, die aan weerszijden der boorden hangen en zoodanig in eene spil draaijen, dat zij met hunne geheele oppervlakte in het water gelaten of daaruit geheschen kunnen worden. Indien het vaartuig nu bij den wind zeilt, laat men het zwaard aan lij in het water en vergroot daardoor de oppervlakte en den tegenstand van het water tegen het vaartuig aan die zijde, waardoor men het sterke afdrijven belemmert.

Zwaard-orde.

Zweedsche militaire orde ook wel het gele lint genoemd in 1522

{==401==} {>>pagina-aanduiding<<}

door koning Gustaaf Wasa gesticht, in 1748 door koning Frederik I hernieuwd en in 1751 door Adolph Frederik bevestigd. Zij bestaat sedert Gustaaf III uit 4 klassen. Aan de hoogste klasse dezer orde is een jaarlijksch inkomen verbonden.

Zwaardveger.

Zie Geweermaker.

Zwaartekracht.

Zie Kogelbaan.

Zwaluwstaart.

Zie Papenmuts.

Zware kavallerie.

Zie Kavallerie.

Zwarte paarden.

Zij worden onderscheiden in gemeene of vaalzwarten, koolzwarten en git- of gloedzwarten. Tot de paarden met eene zwarte grondkleur behooren de spreeuwschimmels, de lijsterschimmels of lijstergraauwen, de eigenlijke moorkoppen, de ijzerschimmels, de zwartschimmels en de stekelzwarten.

Zwarte ruiters.

Voornamelijk sedert de 16de eeuw werd deze naam of die van reitres aan de Duitsche ligte kavallerie, alleen met helm, borstharnas, vuurwapen en langen degen bewapend. Zij dienden ook vreemde vorsten en kregen, vooral in de Fransche godsdienstoorlogen eene Europesche vermaardheid. Volgens bepalingen van 1570 moesten hunne vaandels 300 paarden tellen; verschillende dier vaandels vormden het regiment, waarvan de bevelhebber veldmaarschalk genoemd werd.

Zwavel.

Scheikundig teeken S., aequivalent 201, soortelijk gewigt 1,99 à 2,087, smelt hij 111o C en verdampt hij 350o, lost zich in het water in het geheel niet, in alcohol slechts zeer weinig op, is lichtgeel, ondoorschijnend, komt in de natuur gedegen, zelfs gekristaliseerd, maar veelvuldiger in verbinding met metalen of in organische ligchamen voor. Zie ook Buskruid.

Zweeplatten.

Zie Mijnen.

Zweetproef.

Zie Beproeven.

Zwemmen.

Het is voor de vrije en doelmatige ontwikkeling van het ligchaam, zoo voordeelig om de soldaten in het Z. te oefenen, dat er geene verdere redenen noodig zijn om deze oefening aan te bevelen, als de tijd er slechts eenigermate toe voorhanden is; het is echter tevens blijkbaar, dat de zwemkunst ook in oorlogstijd voor den soldaat zeer nuttig kan zijn. Hierbij komt het er vooral op aan, dat de soldaat geheel gekleed kan zijn en daarbij zijne wapens zoodanig kan medevoeren, dat zij door het water niet onbruikbaar worden. Het beste voorbeeld voor den zwemmenden mensch is de kikvorsch en de tegenwoordig algemeen aangenomen beginselen voor het onderwijs in het Z., zoo als die hoofdzakelijk door den Pruissischen generaal Von Pfuel zijn vastgesteld; zijn gegrond op den waarneming en navolging van dit dier. Het onderrigt in het Z. is gewoonlijk zoodanig geregeld, dat de leerling eerst een gordel om de borst krijgt, waaraan eene lijn aan een stok bevestigd is en dan de bewegingen der armen en beenen ieder afzonderlijk leert, terwijl de onderwijzer hem door middel van den stok in het water zwevend houdt; daarna gaat men over tot de gelijktijdige beweging van armen en beenen. Eerst als de leerling deze goed kent vervalt de stok; de onderwijzer ondersteunt hem dan door de lijn en als de leerling nu niet alleen de beweging kent, maar ook zonder inspanning eenigen tijd in het water kan verblijven, laat men hem zonder gordel in het water gaan. Is eindelijk de leerling zoo ver gevorderd, dat hij gemakkelijk een half uur in het water kan blijven, dan worden de oefeningen in het Z. met kleeding en wapenen begonnen. Daarentegen kan men de oefeningen in het drijven, duiken, enz. reeds beginnen als de leerling nog aan de lijn is bevestigd. In Frankrijk worden de voorbereidende oefeningen naar de leerwijze van den bataillonschef d'Argy op het drooge geleerd en maken zij een deel van het algemeene gymnastische onderwijs uit, zoodat de leerling eerst in het water komt, ala hij eigenlijk reeds zwemmen kan. De denk-
{==402==} {>>pagina-aanduiding<<}
beelden over de waarde van dit onderwijs, dat ook bij ons te lande gevolgd wordt, zijn zeer verdeeld.

Zwengel.

1o. Een trekknuppel bij de vroeger gebruikelijke tuigen, voor aan den disselboom aangebragt. 2o. een werktuig om de vuurpijlhulzen in den bijbel rond te draaijen.

Zwenking.

De draaijing van eene troepenafdeeling om eene spil, die hetzij onbewegelijk blijft of insgelijks eenen kleineren boog beschrijft (zwenking op de plaats of in den marsch). Een peloton, bijv. zwenkt regts, als de regter vleugelman op de plaats regts-om maakt, de linkervleugelman daarentegen eenen cirkelboog van een zeker aantal graden beschrijft en evenzoo alles wat tusschen beiden staat, met des te kleiner straal, hoe digter bij den regter vleugelman (de spil); even zoo vormt bij de zwenking links, de linkervleugelman de spil. In het begin der 16de eeuw verstond men door de regtsche en linksche Z. nog juist het tegengestelde. De Z. komt in de evolutiën zeer veel te pas. Zie Evolutiën, Frontverandering, Formatiën.

Zwermers.

Zie Ontstekingsmiddelen, Vuurpijlen.

Zwijnssprieten.

Stokken ter lengte van de vorken der musketten, aan de eene zijde, met eenen ijzeren schoen tot bevestiging in den grond, aan de andere zijde met eene lange scherpe punt. Gustaaf Adolf gaf ze gedurende de Poolsche oorlogen aan zijne muskettiers, in plaats van de vorken, die zij bij hunne ligter gemaakte musketten niet meer noodig hadden. De muskettiers staken deze Z. (Schweinsfedern) schuin voor zich in den grond, om den schok der Poolsche kavallerie te breken. Toen Gustaaf Adolf in Duitschland kwam, voerden zijne muskettiers de Z. niet meer of zij schaften ze ten minste spoedig af, deels omdat hun vervoer moeijelijk was voor de manschappen, deels omdat in Duitschland, de Zweden meestal aanvielen of waar zij dit niet deden, tijd genoeg hadden om zich door veldwerken te dekken. Intusschen komen de Z. nog tot aan de algemeene invoering van het bajonetgeweer voor en werden nog tot het einde der 17de en zelfs in het begin der 18de eeuw gebruikt om kunstmatige exercitiën te verrigten.




{==403==} {>>pagina-aanduiding<<}

Aanhangsel.

Aanritsgeld.

Gelijkluidend met handgeld. Zie Handgeld.

Agema.

Bij de Macedoniërs eene afdeeling keurtroepen, die meestal uit ruiterij, somtijds ook uit voetvolk bestond. Hare sterkte was zeer verschillend; gewoonlijk was zij 100 à 150 man sterk.

Alexander-Newsky (Orde van St.).

Russische orde door Peter I in 1722 gesticht. Zij bestaat slechts uit ééne klasse.

Algebra.

Stelkunst. Zie Wiskunde.

Antesignanus.

De vaandeldrager bij de Romeinen. Hij stond vóór het front, moest bij den aanval de eerste zijn, den terugtogt leiden en was in vredestijd hoofdzakelijk met de leiding der oefeningen belast.

Antustriones.

Bij de oude Duitschers eene uit vrijwilligers gevormde lijfwacht der koningen of legeraanvoerders.

Aquilifer.

De adelaardrager bij de Romeinen. Elk legioen had er één. Hij had den rang van officier en volgde op den tribuun.

Armadilla.

Een eskader van 6 of 8 kleine oorlogsvaartuigen, eene soort van kustwachters, die de Spanjaarden tot voorkoming van den sluikhandel in hunne Amerikaansche bezittingen onderhielden.

Armborst.

Gedurende de middeleeuwen de algemeene benaming voor het draagbare spanschietgeweer, in het bijzonder voor den grooten voet- of kruisboog.

Ascriptitii milites.

Rekruten of overkompleten bij de Romeinen. Zij volgden het leger ongewapend en dienden tot aanvulling gedurende eenen veldtogt. Somtijds werd deze naam ook gegeven aan eene soort van ligtgewapenden.

Asser.

Een toestel op Romeinsche oorlogsschepen om daarmede vijandelijke schepen in den grond te boren. Hij was aan den mast bevestigd en bestond uit een boom met ijzeren kop.

Assidui milites.

Romeinsche krijgslieden, die zonder soldij dienden.

Auxiliares milites.

Hulptroepen bij de Romeinen.

Avis-orde.

Portugesche orde voor militaire verdiensten in 1162 door Alphonsus Hendrik, eerste koning van Portugal, gesticht.

Bandum.

De voornaamste veldteekens bij de Romeinen waren de zilveren adelaar, waarvan elk legioen er één had, het signum of vaandel bij elke cohorte en hei vexillum, de standaard bij de ruiterij. Gezamenlijk gaf men daaraan den naam van B.

Barbacane.

In de middeleeuwen eene soort van gemetselde tamboer, vóór de poorten of andere punten van de muren ver vooruitspringende.

Barritus.

Het veldgeschrei, dat de Grieken en Romeinen bij het begin van den slag aanhieven.

Bengaalsch licht.

Een seinvuur, dat bijzonder helder en schitterend is en waarvan de sas, uit salpeter, zwavel en antinimonie bestaande, in eenen ledigen kartelskoker gedaan wordt, gesloten met een ijzeren deksel waarin zich een rond gat bevindt.


{==404==} {>>pagina-aanduiding<<}

Besparing der strijdkrachten.

Hierdoor verstaat men niet zoo zeer eene eigenlijk gezegde spaarzaamheid, als wel een juist en doelmatig gebruik der strijdkrachten. Daartoe behoort dat men niet meer krachten voor zeker doel gebruikt, dan dit doel juist vordert, terwijl men de overige voor onvoorziene toevallen beschikbaar houdt. Intusschen mag dit niet te ver gedreven worden en moet men niet te veel krachten achterhouden, want daardoor zou men zich zelven buiten de mogelijkheid stellen van eenig doel krachtig te bereiken. Men kan uit deze eenvoudige beschouwingen, de volgende hoofdregels daarstellen, die overal geldig zijn, onverschillig welke verhoudingen men op het oog heeft. Niet veel doeleinden te gelijk trachten te bereiken, maar slechts één en hier het grootste gedeelte zijner kracht brengen, door detachementen alleen de bereiking van het hoofddoel ondersteunen; dit hoofddoel echter ook juist kennen, opdat de daar verkregen uitkomsten ook gewigtig, maar niet schijnbaar zijn; matige reserven op eene geschikte plaats achterhouden voor onvoorziene toevallen.

Boetarch.

De legeraanvoerder bij de Thebanen. De sterkte van het leger bepaalde hun aantal; somtijds had iedere stad haren B. In den regel duurde hun bevel slechts één jaar en werd in dien tijd gedeeld of afwisselend gevoerd. Bij de Karthagers was de B., de aanvoerder der hulptroepen.

Circitores.

Bij de Romeinen degenen, die des nachts in de legerplaats de schildwachten moesten visiteren. Dagelijks werden 4 ridders gekommandeerd, die de ronde (circumitio) moesten verrigten.

Classiarii.

Bij de Romeinen alle zeesoldaten, zoowel matrozen als mariniers. Bij de Grieken droegen zij den naam van epibatoi.

Commentariensis.

Eene betrekking bij het Romeinsche leger, overeenstemmende met die van adjudant bij ons.

Consul.

De opperste overheidspersoon in de Romeinsche republiek. Bij de gestadige oorlogen der Romeinen, was zijne voornaamste zaak de leiding van het krijgswezen, de ligting en uitrusting der krijgslieden, de keuze der krijgstribunen en het opperbevel.

Diskausche kanonnen.

Ligte 24 
{== afbeelding 	==} {>>afbeelding<<}
    
ers van 12 kalibers lengte. Zij werden in den 7-jarigen oorlog ingevoerd, doch zeer spoedig na hunne invoering in 1758 wederafgeschaft.

Dux.

In den lateren Romeinschen keizertijd, de bevelhebber van een klein gedeelte des legers, bestemd om enkele grensgewesten te verdedigen.

Ferdinand (Nationale militaire orde van St.).

Spaansche orde in 1811 door de algemeene Cortes gesticht en in 1815 bevestigd door koning Ferdinand I.

Ferik.

Turksch divisie-generaal.

Gouden Spoor (Orde van den).

De stichting van deze pausselijke orde is niet naauwkeurig bekend, maar wordt veelal aan den paus Paul III toegeschreven. De ridders dragen den naam van ‘Ridders der gouden militie’ (Auratae militiae equites).

Helling- of taludmeter.

Een vierkant plankje, waarvan de onderzijde goed glad geschaafd is. In een der bovenhoeken is een koordje met een kogeltje bevestigd, dat vrijhangende den vertikalen stand aanneemt. Uit dat punt is als middelpunt een boog beschreven, waarop de hellingen zijn afgeteekend. Als men nu den onderkant van het plankje tegen eene profiellat plaatst, moet het koordje het met de helling overeenkomend streepje op den boog bedekken.

Jacob van Compostella (Orde van St.).

Militaire orde omstreeks het jaar 1170 gesticht door eenige Spaansche ridders en bevestigd in 1175 door paus Alexander III.

Koopstelsel.

Het stelsel van koopen en verkoopen der officiersplaatsen was vroeger bij verschillende legers in gebruik, bestaat echter alleen nog in Engeland,

{==405==} {>>pagina-aanduiding<<}

waar elk officier tot en met den rang van luitenant-kolonel zijn graad kan, en in den regel moet koopen, dit echter met regelmatige opklimming. De plaats wordt door den kooper gekocht van dengenen, die haar bezit en als verkooper optreedt; of van de regering, waaraan de plaatsen, die door den dood vacant geraken, even als vervallen leenen terugkomen. Met de hoogte der plaats stijgt ook de prijs; de rijkdom alleen kan dus tot de hoogste plaatsen geraken. Het eenige, wat ten gunste van dit geheel onzedelijk stelsel pleit, is dat het in de hoogere rangen jongere officieren oplevert, dan de bevordering volgens ancienneteit, maar de jeugd alleen, is zeker geen genoegzame waarborg voor de deugdelijkheid.

Krijgskosten.

De kosten van eenen oorlog bestaan uit de uitgaven der beide vijandelijke partijen; voor elk harer kan men echter alleen het meerdere bedrag der uitgaven in oorlogs- dan in vredestijd op rekening der K. schrijven. Dit zal nu altijd zeer belangrijk zijn. Elk leger uit den tegenwoordigen tijd versterkt het aantal zijner manschappen bij eene mobilisatie zeer, in vergelijking tot den voet van vrede; hij moet dus veel meer menschen bezoldigen en onttrekt aan landbouw en nijverheid veel meer menschen dan in vredestijd. Van de overige arbeidskracht wordt echter gedurende de voorbereiding en den loop van den oorlog een veel grooter gedeelte dan in vredestijd voor zuivere militaire doeleinden - arbeid aan vestingen, arbeid tot het aanvullen der krijgsbehoeften, transporten voor het leger - gebruikt, eindelijk gaan in oorlogstijd veel meer uitrustingsvoorwerpen verloren dan in vredestijd; indien men dit alles overweegt, dan zal men vinden, dat elke oorlog eene zeer dure onderneming is. Maar het is even duidelijk, dat hij niet voor alle staten even duur is en dat hij het minste kost, de verschillende bijzondere omstandigheden daargelaten, voor hem, die gedurende den oorlog in 's vijands land zelf leeft, dus voor den aanvaller. Dit is echter alleen waar, in het geval, dat hij overwinnaar blijft; zoo hij overwonnen werd, dan kon de overwinnaar hem eene schadeloosstelling voor krijgskosten opleggen, die het evenwigt herstelde; deze wordt dan hetzij in grondgebied of in geld aangenomen, dit laatste als het eigen voordeel van den overwinnaar of de algemeene staatkundige ligging tegen eene verandering der kaart van Europa spreken. Maar ook zulk eene schadeloosstelling in geld onderstelt eeue beslissende overwinning, eene geheele onderwerping van den overwonnene, die er zich stellig tegen verzet, als het hem eenigzins mogelijk schijnt, haar te vermijden. Laat men nu deze schadeloosstelling buiten beschouwing, dan is een aanvallende oorlog, des te kostbaarder, hoe verder hij van het vaderland moet gevoerd worden, omdat de verre en onvermijdelijke transporten veel geld kosten; hij wordt des te duurder, naarmate men op het oorlogstooneel zelve minder noodzakelijke behoeften vindt en uit het vaderland of uit andere verwijderde streken moet aanvoeren; een verdedigende oorlog in het eigen land wordt des te kostbaarder, naarmate de beschaving en de bebouwing van dat land op eenen hoogeren trap staan, daar in verhouding tot hunne volmaking, de prijzen van alle zaken en de hoeveelheid der kostbare, door den oorlog vernield wordende voorwerpen, stijgen. Zie Rüstow. Organisation der Heere.

Krijgswerktuigen der Ouden.

Hierdoor verstaat men de verschillende werktuigen, die deels in de oudheid, deels in de middeleeuwen gebruikt werden en die tot den aanval op vestingen dienden als dekkings- of als aanvalsmiddelen of wel als schietwapens. De dekkingsmiddelen bestonden uit van boven opene schermen (plutei), die uit ligt hout bestonden door ijzeren platen of ruwe huiden tegen het in brand steken verzekerd, gewoonlijk bewegelijk op 3 of 4 blokraden en bestemd om de schutters, die pijlen op de muurverdedigers afschoten, te dekken. De stormdaken (vineae) bestonden uit houten loodsen, met een zwaar dek, dat met ver-
{==406==} {>>pagina-aanduiding<<}
sche dierenhuiden belegd was, ten einde de werklieden, die onder de muren doorgroeven of de grachten opvulden, te dekken tegen de nedergeworpene steenen of vuurpotten. Indien het stormdak op rollen bewegelijk was, noemde men het schildpad (testudo of musculus). De muurboor (terebra) was een boom met spits vooreinde, die in een' koker bewoog en hierin omgedraaid en tevens vooruitgeschoven wordende, de voegen van zware muren opende en de steenen los maakte. De stormram of muurbreker (aries) bestond uit eenen boomstam van 20 el lengte met een ijzeren knop, in den vorm van een ramskop. Hij werd 2 à 3 el hoog onder een stormdak opgehangen en door 20 à 25 man niet groot geweld tegen de muren gebeukt om deze te doen instorten. Niet zelden ook hing hij in de benedenste verdieping van eenen wandeltoren (turris), die digt bij de vijandelijke muren gebragt werd, om de soldaten, die zich daarin bevonden, door middel eener valbrug (exostra) daartoe den toegang te verleenen. De groote, dikwijls meer dan 30 el hoog en 6 à 12 el in het vierkant, bestonden ook wel uit verschillende verdiepingen, met soldaten bezet, die gedeeltelijk boven waren om door pijlschoten den belegeraar van de wallen te verdrijven, terwijl uit de middelste verdieping de valbrug werd nedergelaten, nadat een gedeelte van den muur door den stormram was vernield. Met den stormhaak (harpago) trachtte men tevens de blinderingen van den vijand op de muren omver te halen. Ook de verdediger bediende zich van dien haak en van eene tang in ketens hangende, (corvus) om de werktuigen in den toren te grijpen en onschadelijk te maken. Bij de bestorming diende nog verder de tollenon (tolleno) en de stormbrug (sambuca) bestaande uit een vaartuig met eene ladder, waarmede men over eene natte gracht en op den muur kon komen. Over de schietwapens, balisten en catapulten zie men Geschut.

Lauterstal of pisvloed.

Eene buitengewone vermeerderde ontlasting van dunne, waterige, heldere pis, waarbij het ligchaam vermagert, het haar borstelig en glansloos wordt, de eetlust vermindert en de beenen somtijds zuchtig zwellen.

Lilla.

Een klein koperen of ijzeren veldstukje, in Indië zeer gebruikelijk en eenen kogel van 1/8 tot 2 
{== afbeelding 	==} {>>afbeelding<<}
    
 schietende. Op Borneo wordt het wapen tjonto genoemd. Te velde wordt het door een man gedragen, die het op den schouder draagt, terwijl het ontstoken wordt. Achter versterkingen is het meestal van een soort van vork voorzien om het in den grond te plaatsen; een bamboezen koker, die door de geheele borstwering loopt, dient dan als schietgat.

Linie.

Eene rij taktische eenheden, die op één front naast elkander zijn opgesteld. Zulk eene L. kan op verschillende wijzen geformeerd zijn; de taktische eenheden, die haar vormen zijn hetzij zonder tusschenruimte, onmiddelijk naast elkander geplaatst of tusschen elke twee naast elkander geplaatste eenheden, zijn meer of minder groote tusschenruimten. Verder kunnen de afzonderlijke taktische eenheden allen in linie, of allen in kolonne, of gedeeltelijk in linie, gedeeltelijk in kolonne zijn opgesteld. Indien meerdere van die rijen naast elkander staan, dan heet degene, die het digtst bij den vijand staat, de eerste, de volgende de tweede L., enz. In dit geval kan nu de formatie weder verschillend zijn; achter elke taktische eenheid van de eerste linie, staat er eene uit de tweede linie, of achter elke intervalle uit de eerste linie, staat eene taktische eenheid uit de tweede. Eene opstelling van dezen aard, heet schaakvormige (en échiquier). Zijn de taktische eenheden van zulk eene opstelling zeer klein, dan noemt men haar ook wel manipelstelling, waarbij men zich dan de oude Romeinsche manipelstelling herinnert, welke daarvan het voorbeeld geeft. De ware bestemming van eene tweede L. is om aan elke afzonderlijke taktische eenheid van de eerste L. de spoedige ondersteuning of aflossing

{==407==} {>>pagina-aanduiding<<}

door eene andere taktische eenheid te verzekeren. Daardoor is de eenvoudige opstelling in verschillende liniën voornamelijk onderscheiden van die in ééne of meer liniën en eene reserve. Bij deze laatste is het voorname denkbeeld om op een bepaald punt van het front met overmagt te kunnen verschijnen. Ook in de opstelling ziet men hier een wezenlijk verschil, daar de taktische eenheden, die eene tweede linie moeten vormen gelijkmatig over het geheele front verdeeld worden, terwijl diegenen, die eene reserve moeten daarstellen, in massa achter eenig punt van het front worden opgesteld. - Als de tweede linie, de eerste krachtdadig en doelmatig moet kunnen ondersteunen, dan moeten er noodzakelijk in beiden toereikende intervallen aanwezig zijn, opdat de ter ondersteuning oprukkende troepen, niet door de anderen medegesleept worden en omdat de doelmatigste ondersteuning door de afdeeling uit de tweede linie juist gerigt zal zijn tegen de flank der vijandelijke afdeeling, waartegen de ondersteuning verleend moet worden. In der daad was ook, toen de opstelling in liniën weder in de nieuwere krijgskunde werd ingevoerd, deze overal schaakvormig met groote intervallen. In gelijken mate echter, waarin de diepte voor de opstelling der taktische eenheden verminderde, werden ook de intervallen kleiner, deels om den vijand met eene zamenhangende vuurlinie te begroeten, deels om bij de zwakte der dunne opstelling, ten minste aan den vijand daartusschen geene ruimte aan te bieden, waarin hij kon doordringen. In de 17de eeuw bijv. maakten de Franschen nog de intervallen tusschen de bataillons der eerste linie gelijk aan hunne frontbreedte, in het begin der 18de eeuw werden die intervallen nog slechts zoo groot gemaakt, dat er een eskadron van 100 à 150 paarden door kon, eindelijk vinden wij ze in het midden der 18de eeuw nog slechts zoo groot, dat er twee ligte stukken geplaatst kunnen worden. Op deze wijze werd het doel der opstelling met liniën geheel gemist. Door de invoering der gevechtskolonne hebben wij sedert de Fransche omwenteling het middel verkregen om eene zamenhangende gedeploijeerde linie, dadelijk in eene andere met intervallen te veranderen, als wij slechts de afzonderlijke taktische eenheden in kolonne doen zamentrekken. De afstand der liniën hangt af van de snelheid waarmede de tweede linie, de eerste kan ondersteunen en moet dus niet te groot zijn, kan echter bij de kavallerie grooter zijn dan bij de infanterie. Al verder hangt hij af van de schootsverheid der vijandelijke draagbare vuurwapens, opdat de tweede linie zoo veel mogelijk buiten bereik daarvan worde gehouden. Om deze reden konden de Ouden den afstand hunner liniën zeer klein nemen. Later nam men daarvoor gemiddeld 200 à 300 pas aan en tegenwoordig zou men aanleiding vinden om hem tot omtrent 400 pas te vergrooten. Kan men eene tweede linie door de gesteldheid van het terrein begunstigd, bedekt opstellen, dan kan ook de afstand der liniën kleiner gemaakt worden, intusschen toch nooit zoo klein, dat de tweede linie gevaar loopt bij eene mogelijke vlugt der eerste linie medegesleept te worden.

Moordslag.

Een ernstvuurwerk bestaande uit een' zwakken ijzeren cylinder van ongeveer 4 duim lang, geladen met kruid en één kogel en ontstoken door dengene, die het aanraakt of door een galvanische batterij. Het wordt met meer andere middelen gebezigd om eenen vijandelijken storm af te slaan.

Onbruikbaar maken.

Geschut wordt onbruikbaar gemaakt door vernagelen (zie Vernagelen), door het schieten met zware ladingen, waarbij men zich van gebrokene of beschadigde projectilen bedient, door het doen springen van holle projectilen in den vuurmond of door dezen met de monding op het langeveld tegen de monding van een ander stuk te plaatsen en dit af te schieten, door eene tap af te slaan of te buigen of door het langeveld krom te buigen. Men kan het ook doen springen door op de lading verschillende vastsluitende kogels te brengen, door zoo

{==408==} {>>pagina-aanduiding<<}

veel patronen op elkander te laden, als de lengte der ziel toelaat of door bij eene gewone lading de ziel geheel met zand aan te vullen. Wegen kan men onbruikbaar maken door op verschillende afstanden, dwars door den weg eene ontgraving van 6 à 8 ellen breedte te maken, door verhakkingen, door het opstuwen van water of als zij door dorpen leiden, door het omhalen van eenige huizen.

Ranjoe.

Soort van piketpalen of voetangels van zeer scherp aangepunt ijzerhout of half verkoolde bamboe. Een zeer gevaarlijk beletsel in Indië veelvuldig in gebruik.

Rolwagen.

Een lage wagen om in de arsenalen zware lasten te vervoeren; men heeft er met ijzeren assen en ijzeren gegoten raderen.

Roos (Orde van de).

Deze Braziliaansche orde werd den 17 October 1829 door keizer Peter I gesticht en bestaat uit grootkruizen, groot-dignatarissen, dignatarissen, kommandeurs, officieren en ridders.

Ruin.

De gesneden hengst, wordt in het Duitsch wallach, in het Fransch cheval hongre genoemd, waaruit men zoude kunnen afleiden, dat de kunst van het snijden der hengsten uit de Donaulanden naar het beschaafde Europa is overgebragt; inderdaad wordt ook verhaald, dat de Scythen hunne hengsten sneden. De ballen worden hetzij door afsnijden, afbinden, enz. verwijderd of door kloppen, branden, enz. onbruikbaar gemaakt. Bij vele hengsten blijft van natuur één bal (somtijds ook twee) in de buikholte achter; deze dieren heeten klophengsten.

Schildknaap.

In de middeleeuwen, die edellieden van het leger, welke den ridderslag nog niet gekregen hadden; gewoonlijk waren zij persoonlijke volgelingen der ridders.

Taptoe.

Signaal om de soldaten te waarschuwen des avonds naar hunne tenten, kwartieren of kazernes te gaan. De meest gewone tijd voor de T. is 9 uur des avonds; evenwel kunnen ook in bijzondere omstandigheden, andere uren daarvoor bepaald worden. Het woord schijnt afgeleid te zijn uit eene gewoonte van vroegere tijden, toen de politie op een bepaald uur des avonds in de herbergen rondging om den tap (of kraan) der vaten te sluiten.

Teekenschaal.

Eene ingedeelde lijn, waarvan men zich bedient om andere lijnen te meten. De verhouding daarbij in acht genomen bepaalt de grootte der T.; zoo zal bijv. op de schaal van 1/10 iedere duim van de schaal, 1 palm van de natuurlijke grootte voorstellen, bij 1/20 zou hij 2 palmen, bij 1/100 1 el voorstellen, enz. In het voorschrift dat bij ons heerschende is, zijn 24 verschillende schalen aangegeven, in 8 drietallen gerangschikt, terwijl daarbij tevens is voorgeschreven welke verschillende voorwerpen volgens die schalen geteekend zullen worden.

Toren en het Zwaard (Militaire orde van den).

Portugesche orde in 1459 door Alphonsus V gesticht, door Joan VI in 1808 hersteld. Zij bestaat uit 4 klassen.

Towarzysze.

De oude organisatie der ruiterij, waarbij deze gedeeltelijk bestond uit heeren, die het eerste gelid van het eskadron, en gedeeltelijk uit volgelingen die de achterste gelederen vormden en voor de verspreide vechtwijze gebezigd werden, bleef het langst in Polen bestaan. De heeren of edellieden des eskadrons noemden zich T. of genooten. In 1793 vormden de Pruissen een korps Tartaren, waarvan de kern bestond uit de Tartaarsche edellieden, afkomstig uit het aan Pruissen gekomene deel van Polen. Het eerste gelid van het eerst opgerigte eskadron bestond uit de edellieden, die T. genoemd werden en den lans, de sabel en twee pistolen voerden, het tweede gelid uit de knechten met den sabel, de karabijn en twee pistolen bewapend. In 1800 werd het korps T. opgerigt, dat uit 15 eskadrons in één regiment en

{==409==} {>>pagina-aanduiding<<}

één bataillon bestond, in welk laatste de Tartaren een eskadron vormden, om zoo doende den onbeschaafden kleinen Poolschen adel, die men onmogelijk officier kon maken en toch niet aan de conscriptie en de discipline durfde te onderwerpen, volgens zijnen stand in dienst te kunnen houden. Dit korps verkreeg in 1807 na den vrede te Tilsit den naam van korps Ulanen en vormde de kern der tegenwoordige regimenten Pruissische Ulanen.

Transportwagen.

Hiervan bestaan zwaren en ligten. Zij hebben hooge achteren lage vóórraden, terwijl die, welke bij de korpsen van het leger zijn ingedeeld, onder het stel eener hangberrie voor de kookketels hebben.

Vernielen.

Een vestingwerk of eene vesting V., haar slopen; het geschiedt meestal door het gebruik van mijnen. Somtijds worden de werken bij hunnen bouw reeds zoodanig ingerigt, dat men ze dadelijk in de lucht kan laten vliegen, als men ze niet langer in bezit kan houden, opdat ten minste de vijand er ook geen voordeel uit zoude kunnen trekken. Dit is voornamelijk het geval met voorwerken. Werken, die van kazematten voorzien zijn; kunnen het gemakkelijkst vernield worden; men behoeft daarbij slechts in de regtstanden mijnkamers te plaatsen, die bij tijds geladen en dan op het goede oogenblik ontstoken worden. Sedert de uitvinding en de invoering der galvano-electrische mijnontsteking heeft men, wat den aanleg van zulke vernielingsmijnen in het groot betreft, veel minder moeijelijkheden te overwinnen dan vroeger. Eene brug V. Zie Bruggen.

Versperring.

Eene barricade van op elkander gestapelde balken. Men verspert poorten achter de poortdeuren om, al heeft de vijand die deuren geopend, hem nogthans het binnendringen te beletten, even zoo kazematten achter de frontmuren om hen te kunnen bezetten, al zijn die muren vernield; men verspert mijngalerijen om te beletten dat de vijand daarin doordringt. Bij permanente werken worden reeds vooraf maatregelen genomen om de V. gemakkelijk te kunnen bewerkstelligen. Hiertoe behooren vooral gemetselde sponningen in de muren der poorten, kazematten, enz. daargesteld, om de schotbalken, die iets langer moeten zijn dan de breedte der poort, te bevatten en te bevestigen. Tot versterking der V. kan men grond, puin, mist, enz. gebruiken. Ook kan men in dezelfde poort twee rijen schotbalken achter elkander plaatsen en hunne tusschenruimte met aarde, mist, enz. opvullen. Men kan vestingbruggen gelijktijdig tot dammen inrigten, door in hunne gemetselde pijlers dubbele sponningen aan te brengen, daarin van pijler tot pijler de schotbalken neder te laten en tusschen deze twee versperringen van elke spanning, aarde, mist, enz. aan te brengen.

Victoria-kruis.

Britsche ridderorde 29 Januarij 1856 gesticht, ter belooning van subalterne officieren, onderofficieren en manschappen voor bewijzen van dapperheid voor den vijand.

Vlakten.

Uitgestrekte landstreken zonder in het oog vallende verhevenheden. Indien men daarbij let op de volstrekte hoogte der landstreek, dan onderscheidt men vlakten, die zich weinig boven de oppervlakte der zee verheffen en hooge vlakten (plateaux), die zich aanzienlijk daarboven verheffen. V. die zonder boomgroei, alleen met gras bedekt zijn, goede weiden opleveren en tot verblijf strekken voor nomadische volken heeten steppen (in Amerika, Llânos en Pampas), geheel onvruchtbare, onbebouwde V. woestijnen. Uit een militair oogpunt onderscheidt men geheel open en effen V., effen en bedekte V., doorsnedene en bedekte V. en afwisselende V.





