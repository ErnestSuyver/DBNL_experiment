



Vaderlandsche Letteroefeningen 
Jaargang 1837


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1837.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 2, p. 213, 216, 232, 234, 235, 238-240, 280-286, 748: op deze pagina's staat een lage asterisk als nootteken. Dit teken kan in deze digitale versie niet worden weergegeven en is daarom vervangen door ※.
Deel 2, p. 232, 239, 280, 281: op deze pagina's staan twee lage asterisks als nootteken. Dit teken kan in deze digitale versie niet worden weergegeven en is daarom vervangen door ‖.
Deel 2, p. 280, 281: op deze pagina's staan drie lage asterisks als nootteken. Dit teken kan in deze digitale versie niet worden weergegeven en is daarom vervangen door ⁂.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, 708, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1837.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1837.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1837.

[deel 1, pagina 709]
REGISTER VAN DE BOEKBESCHOUWING.

A.

Abbink, (J.J.) Byron's Hemel en Aarde. Amst. bij J.H. en G. van Heteren.	613
Abbott, (J.) De Hoeksteen J.C. Rott. bij van der Meer en Verbruggen.	191
Abcouw, (C.J. van) De twee Neven. II Deelen. Amst. bij Ipenbuur en van Seldam.	356
Abt de l'Epée. (De) Haarl. bij de Erven F. Bohn.	226
Algiers. Utr. bij N. van der Monde.	79
Almanak voor 1837. (Nederl. Muzen-) Amst. bij J. Immerzeel, Jun.	42
- Calliope. Leyd. bij L. Herdingh en Zoon.	42
- voor Holl. Blijgeestigen. Hoorn, bij Gebr. Vermande.	42
- (Miniatuur-) Utr. bij L.E. Bosch.	42
- (Bijbelsche) Amst. bij C.A. Spin.	42
- (Utrechtsche Volks-) Utr. bij J.G. Andriessen.	42
- (Groninger Volks-) Gron. bij J. Oomkens.	42
- (Overijsselsche) Dev. bij J. de Lange.	42


[deel 1, pagina 710]

Almanak voor 1837. (Amsterdamsche Studenten-) Amst. bij R. Croese.	92
- ter bevord. van kennis enz. Gron. bij J. Oomkens.	92
- (Arnhemsche) Arnh. bij J.G. Meijer.	93
- (Geldersche Volks-) Arnh. bij C.A. Thieme.	93
- (Drentsche Volks-) Koev. bij D.H. van der Scheer.	93, 227
- (Zeeuwsche Volks-) Zierikz. bij J. van de Velde Olivier.	93
- A. Hazelhoff's Tijdkorter. Gron. bij J. Haftenkamp.	144
- (Groninger Studenten-) Gron. bij W. van Boekeren.	227
- (Friesche Volks-) Leeuw. bij L. Schierbeek.	227
- voor 1838. (Schiedamsche) Schied. bij M. Goude.	673
Andrews, (E.) Schoonheden uit Sturm. Amst. bij G. Portielje.	390
Anne, (T.) Aanteekeningen enz. wegens Karel X. Zierikz. bij J. van de Velde Olivier.	217
Arend, (J.P.) Bloemlezing. Dev. bij A. ter Gunne.	535
Aurora, Isten D. Iste St. Utr. bij J. Altheer.	354

B.

Baird, (R.) Geschied. der Matigheidsgezelschappen. Utr. bij J.G. van Terveen en Zoon.	251
Beckford, (W.) Vathek. Amst. bij J.H. en G. van Heteren.	704
Bekeerde Zondaar. (De) Leid. bij de Wed. D. du Saar.	492
Belastingen enz. (Over de) Amst. bij J.G. Bentinck.	565
Bell, (C.) Beschouwing der Hand. Utr. bij C. van der Post, Jun.	288
Berg, (C.) Muzijkönderwijs. Zwolle, bij R. Boelens, Jun.	341, 387
Berkel, (J.J. van Hees van) Proeve. Utr. bij N. van der Monde.	298


[deel 1, pagina 711]

Betting, (J.H.) Leerrede. Zaltb. bij J. Noman en Zoon.	195
Beynen, (L.B.) Specimen. Lugd. Bat. apud C.C. van der Hoek.	423
Bickersteth, (E.) Overzigt der H. Schrift. Amst. bij Gebr. Diederichs.	13
Bilderdijk, (W.) Geschiedenis des Vaderlands. VIIIste D. Amst. bij P. Meijer Warnars.	204
- - IXde D.	516
- - Brieven. Iste en IIde D. Amst. bij W. Meschert.	254
Bleekrode (S.) en J.F.P. Schönfeld, Bijdragen. Iste St. Gron. bij P.S. Barghoorn.	242
Boeke, (J.) Twee Gesprekken. Amst. bij J. Muller en Co.	34
Boelen, Joh. Z. (J.) Reize. IIIde of l.D. Amst. bij ten Brink en de Vries.	460
Bok, (C.) Frederik Linde. Amst. bij J.C. van Kesteren.	315
Bolhuis, (J.H. van) Over Utrechts Latijnsche School. Utr. bij van Paddenburg en Comp.	660
Bonafous, (M.) Over de Maïs. 's Hag. bij de Gebr. van Cleef.	419
Borger, (E.A.) Dichterlijke Nalatenschap. Leid. bij S. en J. Luchtmans enz.	393
Bosch, (G.B.) Reizen. IIde D. Utr. bij L.E. Bosch.	167
- (J.G.J. van den) Landhuishoudkunde. Midd. bij de Gebr. Abrahams.	558
Brave, (J.) Sterven en Herleven. Amst. bij W. Brave, Jun.	154
Bray, Ines de Castro. II Deelen. Gron. bij W. van Boekeren.	398
Brayer, (A.) Mijn Verblijf in Konstantinopel. II Deelen. Zaltb. bij J. Noman en Zoon.	471
Brieven van een' Menschenvriend, Amst. bij C.L. Schleijer.	445
Broek, (L. van den) De Ondergang van Jeruzalem. Rott. bij A. Wijnands.	572
- - - - Ernst en Luim. Rott. bij A. Wijnands.	572


[deel 1, pagina 712]

Brouwer, (P. van Limburg) Verhandelingen. Gron. bij W. van Boekeren.	290
Brugsma, (B.) Brieven. Gron. bij W. Zuidema.	458
Buchner, (E.C.) Over Percussie enz. Amst. bij S. de Grebber.	597
Bulwer, (E.L.) Rienzi. Iste en IIde D. Dev. bij M. Ballot.	142
- - - Engeland en de Engelschen. II Deelen. Zaltb. bij J. Noman en Zoon.	302
- - - De Gebroeders Devereux. II Deelen. Haarl. bij de Wed. A. Loosjes, Pz.	310
Bundel van Feestzangen. Utr. bij J. Altheer.	619
Burgemeester (De) van Windhoek. Amst. bij H. Frijlink.	667
Byron, Gedichten. Haarl. bij de Erven F. Bohn.	176

C.

Christelijke Opleiding, enz. Rott. bij M. Wijt en Zonen.	639
Clarisse, (J.) Over H. van Alphen. Amst. bij van der Meer en Verbruggen.	218
Claudius, (M.) Gedichten. Amst. bij J. Immerzeel, Jun.	172
Clavareau, (A.) A mon Enfant, de Borger. Maestr. F. Bury-Lefebvre.	393
Conradi, (J.W.H.) Handboek. IIden D. Iste St. Amst. bij S. de Grebber.	60 en 115
- - - - - IIden D. 2de St.	500
Cook, (S.E.) Schetsen van Spanje. II Deelen. Haarl. bij de Wed. A. Loosjes, Pz.	79
Couwenberg, Jz. (A.J.) Tafereelen. IIIde Afl. No. 8-12. Arnh. bij I.A. Nijhoff.	315
Cultuur (De) der W.I. Koffij enz. Kamp. bij K. van Hulst.	504

D.

Daane, Swartenhondt. Amst. bij N.M. Bergman.	266


[deel 1, pagina 713]

Dassen, H.J. Zn. (M.) Herinneringen. II Deelen. Gron. bij J. Oomkens.	687
Daub, (J.H.) De Sterrenhemel. Amst. bij J.D. Sijbrandi.	202
Duin, (R.W.) De Zaligsprekingen. Gron. bij J.H. Bolt.	450
Dusseau, (P.J.V.) Leerrede. Winsch. bij J. Huisingh.	500
Dijckmeester, (H.J.) Iets over Regtsmagt. Tiel, bij D.R. van Wermeskerken.	170

E.

Eekma, (B.) De rationeel-empirische Geneeswijze verdedigd. Gron. bij C.M. van Bolhuis Hoitsema.	198
Egeling, (L.) Nagelatene Leerredenen. II Deelen. Leid. bij C.C. van der Hoek.	277
Ehrenberg, (F.) Bijdragen, in Leerredenen. Zaltb. bij J. Noman en Zoon.	409
Elisabeth Basmooth. II Deelen. Amst. bij ten Brink en de Vries.	129
Engelen, (A.W.) Overzigt der oude Geschiedenis. Iste D. Gron. bij W. van Boekeren.	127
Ewald, (A.) Ernst Frank. Zaltb. bij J. Noman en Zoon.	668
Eyk, (J.P. Sprenger van) Nalezingen. Rott. bij Mensing en van Westreenen.	482
Eysinga, (P.P. Roorda van) Iets over Nederl. Indië. Kamp. bij K. van Hulst.	504

F.

Fabius, (E.) Specimen de Somniis.	64 en 122
Fockens, (H.F.T.) Comment. de Jobeïde. Zutph. apud W.J. Thieme.	185
Fritzsche, (K.F.A.) Het Mysticismus en Piëtismus geschetst. Amst. bij W. Brave, Jun.	97
Froeling, (J.C.) Leerredenen. Iste D. Sneek, bij F. Holtkamp.	234


[deel 1, pagina 714]

G.

Geer, (Lodewijk de) 's Hag. enz. bij de Gebr. van Cleef.	168
Geffen, (A. Martini van) Bijdrage tot den Zijdebouw. 's Hert. bij H. Palier en Zoon.	16
Gesprekken over de Vad. Gesch. II Stukjes. Dordr. bij Blussé en van Braam.	348
Gigch, (M.J. van) Proeve. 's Hag. bij G. Vervloet.	170
Gilse, (J. van) Specimen. Amst. apud J. Muller et Soc.	493
Glasius, (B.) Gesch. der Christ. Kerk enz. IIIde of l.D. Leid. bij S. en J. Luchtmans.	359
Goethem, (J.P. van) Urania. Amst. bij S. de Grebber.	353
Goeverneur, (J.J.A.) Gedichten en Rijmen. Gron. bij W. van Boekeren.	133
Griethuizen, (P. van) Iets of niets. Utr. bij van Paddenburg en Comp.	337
Groot, (P. Hofstede de) enz. Twee Leerredenen. Gron. bij J. Oomkens.	154
Grosse, (E.) Spanje. Amst. bij J.C. van Kesteren.	627
Grossi, (T.) Marco Visconti. II Deelen. Gron. bij W. van Boekeren.	312

H.

Hagenbach, (K.R.) Het Wezen enz. der Hervorming. Iste D. Rott. bij van der Meer en Verbruggen.	49
Hall, (A.M.C. van) Pleitrede. Amst. bij W. Messchert.	344
Hamelberg, (H.A.) Hoogduitsche Spraakleer. Zutph. bij W.J. Thieme.	568
- - - Inleiding tot de Fransche Taal. II Stukjes. Dordr. bij H. Lagerwey.	661
Handleiding voor Bijenhouders. Amst. bij J.C. Sepp en Zoon.	18
Hanke, (H.) geb. Arndt, Bloemenkrans. IIIde Verz. Dev. bij J. de Lange.	701


[deel 1, pagina 715]

Hanke, (H.) De twaalf Maanden. Dev. bij J. de Lange.	701
Hartmann, (P.C.) De kunst om gelukkig te leven. Rott. bij P.H. van den Heuvell.	684
Hasebroek, (J.P.) Poëzij. Haarl. bij de Erven F. Bohn.	655
Hazeu, Corn. Z. (J.) Mijn laatste werk. Haarl. bij de Wed. A. Loosjes, Pz.	218
Hecker, (W.) Dichterlijk Mengelwerk. Gron. bij P. van Zweeden.	133
Hering, (C.) Kort Overzigt. Rott. bij T.J. Wijnhoven Hendriksen.	239
Heringa, Elis. F. (J.) Disputatio.	585
Herinnering en Wederzien. Kamp. bij K. van Hulst.	369
Herstel (Over het) van ons Koningrijk. Utr. bij L.E. Bosch.	565
Hertum, (J. van) Bijdrage tot de Veeteelt. Zierikz. bij J. van de Velde Olivier.	159
Hesz, (J.J.) Gesch. der Israëliten. Iste D. Dev. en Fran. bij A.J. van den Sigtenhorst en G. IJpma.	55
Heusde, (Ph. W. van) De Socratische School. IIde D. Utr. bij J. Altheer.	375
- - - - Proeven. Iste St. Utr. bij J. Altheer.	480
Heyningen, (H. van) Bijbeloefening. II Stukken. Amst. bij W. Brave, Jun.	449
Hildebrand, Gezondheidsleer van den Mond. Utr. bij R. Natan.	686
Hirschig, C.Z. (A.) Brieven van Seneca. Amst. bij J. van der Hey en Zoon.	296
Hoe langer hoe liever. Gron. bij W. van Boekeren.	226
Hoekstra, (F.) Kerkelijke Redevoeringen. Harl. bij M. van der Plaats.	411
Hoftand, Carolina. Amst. bij ten Brink en de Vries.	665
Holl, (H.R. de) Leerrede. Amst. bij Ipenbuur en van Seldam.	454
Honesta enz. Amst. bij J.C. van Kesteren.	221
Hoop, Jun. (A. van der) Het Pinksterfeest. Amst. bij W. Messchert.	309
Horix, (D.) Handleiding der Likeurstokerij. Gron. bij J. Oomkens.	555


[deel 1, pagina 716]

Horst, (D.G. van der) Disputatio. Amst. apud S.J. Prins.	677
Huët, (D.T.) Tweede 4tal Leerredenen. Rott. bij Mensing en van Westreenen.	594
Hufeland, (C.W.) Enchiridion Medicum. Iste St. Amst. bij H.D. Santbergen.	60 en 115
Hüffell, (L.) Het Protest. Leeraarambt. Isten D. 2de St. Gron. bij R.J. Schierbeek.	401
Hurgronje, (A.M. Snouck) Specimen. Traj. ad Rhen. apud Paddenburg et Soc.	677

J. en I.

Jacobson, (L.) De Leer der Breuken, Amst. bij C.G. Sulpke.	371
Ida van Zwabenstein. Amst. bij P. Meijer Warnars.	143
Iets over ons Staatsbestuur, enz. II Stukken. Gron. bij P. van Zweeden.	565
- over het Levend-begraven, enz. Haarl. bij J.B. van Loghem.	672
Jonckers, (R.H. Graadt) Reland's Galatéa. Utr. bij van Paddenburg en Comp.	697
Jong, (S. de) Brieven. Dordr. bij Blussé en van Braam.	338
Jonge, (J.C. de) Gesch. van het Zeewezen. IIIden D. Iste St. 's Hag. enz. bij de Gebr. van Cleef.	565
Jongh, (M.A. de) Redevoering en Gebed. Rott. bij M. Wijt en Zonen.	195
Ippel, (J.W.L.F.) Chron. Zakboekje. Amst. bij Schalekamp en van de Grampel.	266
Irving, (Washington) Legenden. Amst. bij H. Frijlink.	626

K.

Kampen, (N.G. van) Bloemlezing. IIIde of l. St. Haarl. bij de Erven F. Bohn.	392


[deel 1, pagina 717]

Kate, (J.J.L. ten) Gedichten. 's Hag. bij W.P. van Stockum.	85
Keith, (A.) De Bijbelsche Profetiën. III Deelen. Amst. bij J.F. Schleijer.	327
Kemp, (C.M. van der) De Eere der Nederl. Herv. Kerk. IIIde of l.D. Rott. bij de Wed. van der Meer en Verbruggen.	322, 363
Kemper, (J.M.) Verhandelingen enz. Iste en IIde D. Amst. bij J. van der Hey en Zoon.	18
- - - - - IIIde D.	106
Kerkelijke Geschiedenis. (Verkorte) Iste D. Haarl. bij de Erven F. Bohn.	498
Kist, (N.C.) Handelingen der Z.H. Synode, enz. Leyd. bij S. en J. Luchtmans.	99
- - - Hervormingsleerrede. Leid. bij S. en J. Luchtmans.	195
Klaverblad van Tafereelen, enz. Nijm. bij J.F. Thieme.	139
Kleine Pligten. (De) IV Deeltjes. Derde Druk. Amst. bij M.H. Schonekat.	582
Krabbendam, Rz. (J.) Tegen stroom enz. Amst. bij J.C. van Kesteren.	271
Kraijenhoff, Handl. wegens Bliksemäsleiders. Nijm. bij C.A. Vieweg.	15
Kunst (De) om rijk te worden. Dev. bij M. Ballot.	651

L.

Lamartine, (A. de) Herinneringen enz. IIIde D. Breda, bij F.P. Sterk enz.	392
Lauth, (E.A.) Handboek der Ontleedkunde. Iste Aflev. Rott. bij P.H. van den Heuvell.	413
- - - IIde Aflev.	502
- - - IIIde Aflev.	649
Lennep, (J. van) De Roos van Dekama. Iste D. Amst. bij P. Meijer Warnars.	26
- - - - - - - IIde of l.D.	476
Lewald, (A.) Reistogtje door Tyrol. Amst. bij H. Frijlink.	268


[deel 1, pagina 718]

Limburg, (C.M. Roest van) Aan de Nederl. Stemmen. Rott. bij T.J. Wijnhoven Hendriksen.	170
Lorgion, (E.J. Diest) Dissertatio. Gron. apud J.B. Wolters.	357
Luther, (M.) Acht Leerredenen. Rott. bij van der Meer en Verbruggen.	197

M.

Maas, (G. Brandt) Gedichten. Iste St. Amst. bij R. Stemvers.	489
Manuella. II Deelen. Amst. bij G. Portielje.	669
Maronier, (H.) De Gids. Rott. bij A. Wijnands.	214
Marryat, De Zoon van den Misdadiger. Amst. bij H. Frijlink.	666
Marsdijk, (W. van) Lettre. A Amst. chez J.D. Sijbrandi.	266
Martens, (M.) Feestrede. Gron. bij J. Oomkens.	81
Meerten, (A.B. van) Proeve van een Handboek. IV Deelen. Zaltb. bij J. Noman en Zoon.	57
Meibloempjes. (De) Amst. bij R. Stemvers.	224
Meijer, (G.J.) Oude Nederl. Spreuken enz. Gron. bij J. Oomkens.	488
Melas, (T.) Erwin van Steinbach. Iste en IIde D. Amst. bij P. Meijer Warnars.	270
Merkwaardigheden. Utr. bij L.E. Bosch.	340
Meylink, (B.) Iets over het Magnetismus. Dev. bij A. ter Gunne.	692
Middelkoop, (D.) Simson. Utr. bij C. van der Post, Jun.	349
Molenaar, (I.) Leerredenen. Amst. bij J. Muller en Comp.	317
Montbrun, (E.H.J. du Puy de) Recherches. Leid. chez S. et J. Luchtmans.	344
Morier, (J.) Het Meisje van Kars. II Deelen. Amst. bij H. Frijlink.	666
Moulin, (J.) Shakespeare's Othello. Kamp. bij de Erven AE. Valckenier.	260


[deel 1, pagina 719]

Mulder, (N.J.) Cultivatie van woeste Gronden. Veend. bij T.E. Mulder.	558
Muller, (S.) Leerredenen. Amst. bij J. Muller en Comp.	1
Muller, (H.) enz. Belooning. Dev. bij A.J. van den Sigtenhorst.	676
- - - - Voorbeelden. Dev. bij A.J. van den Sigtenhorst.	676
Munniks, (J.) Observatio etc. Gron. apud J. Oomkens.	455

N.

Nasse, (T.) Handleiding. Utr. bij C. van der Post, Jun.	157
Neven. (De) Blijspel. 's Hag. bij W.P. van Stockum.	620
Nott, (E.) Lijkrede. Amst. bij L. van Bakkenes enz.	266
Numan, (A.) Iets voor Landbouwers. Utr. bij N. van der Monde.	420
Nijhoff, (I.A.) Bijdragen. Iste St. Arnh. bij I.A. Nijhoff.	68
- - - - IIde St.	333

O.

Omwandelingen (Nieuwe) van een' Afgestorvenen. Haarl. bij de Erven F. Bohn.	305
Onze Vader. (Het) Gron. bij J. Oomkens.	628
Oosterling. (De) IIde D. No. 2 tot 5. Kamp. bij K. van Hulst.	503
Otto, (G.D.) Feestrede. Dordr. bij H. Lagerwey.	499

P.

Pandora. IIden D. 2de St. Amst. bij G.J.A. Beijerinck.	221


[deel 1, pagina 720]

Pareau, (L.G.) Leerredenen over Elia. Gron. bij J. Oomkens.	145
Pichler, (C.) Het Beleg van Weenen. II Deelen. Dev. bij A. ter Gunne.	40
- - Elisabeth van Guttenstein. II Deelen. Haarl. bij de Erven F. Bohn.	441
Place, (C.P.T. la) Reis. V-VIIde D. Zaltb. bij J. Noman en Zoon.	469
Pol, (H.) Grieksche Tafereelen. Amst. bij J.H. van Heteren.	435
- - Crusius' Griekscli Nederd. Woordenboek. Amst. bij J. Muller.	523, 560
Pringle, (T.) Schetsen enz. Gron. bij W. van Boekeren.	462
Prinsterer, (G. Groen van) Archives. 1e. Série, Tom. III. et IV. Leid. chez S. et J. Luchtmans.	603, 642
- - - - De Maatregelen tegen de Afgescheidenen getoetst. Leid. bij S. en J. Luchtmans.	629

R.

Rau, (S.J.E.) De Dood van Orfeus. Leid. bij S. en J. Luchtmans.	36
Rauschnick, Leven van Blucher. IV Stukjes. Gron. bij J. Römelingh.	626
Reed, (A.) Martha. Rott. bij Mensing en van Westreenen.	182
Rellstab, (L.) Algiers en Parijs. III Deelen. Amst. bij G. Portielje.	77
Retorchs, Moed enz. IIde of l.D. Dev. bij A.J. van den Sigtenhorst.	583
Rink, (E.D.) Bijv. enz. wegens Tiel. Tiel, bij A. van Loon.	31
Ritter, (C.) Sta vroeg op. Utr. bij R. Natan.	224
Roskes, (H.T.) Intreê- en Inwijdingsrede. Gron. bij J. Oomkens.	683
Ross, (J.) Verhaal van een' Zeetogt enz. Iste en IIde D. Zutph. bij W.J. Thieme.	71


[deel 1, pagina 721]

S.

Sagoskin, (M.) De Russen in 1812. II Deelen. Gron. bij R.J. Schierbeek, Jun.	171
Sart, (J.H. du) Het Verjaargeschenk. Amst. bij Schalekamp en van de Grampel.	225
Scheltema, (J.) Mengelwerk. VIden D. 2de of l. St. Utr. bij J.G. van Terveen en Zoon.	245
Schut, (J.E.) Aleid van Poelgeest. Amst. bij J.C. van Kesteren.	219
Schuurman, (L.N.) De Belegering van Steenwijk. Zwolle, bij J.J. Tijl.	138
Senden, (G.H. van) Leerrede. Zwolle, bij J. Zeehuisen, Jun.	193
- - - - Leerrede. Zwolle, bij J. Zeehuisen, Jun.	193
Seyhe, (A.J.) De Secretaris. Amst. bij J.M.E. Meijer.	706
Shelley, Lodore en zijne Dochter. Amst. bij H. Frijlink.	666
Siegenbeek, (M.) Redevoeringen en Verhandelingen. Dordr. bij Blussé en van Braam.	209
Simon, Jun. (F.A.) De Geest der Homoeopathie. Gron. bij M. Smit.	244
Simons, (A.) Verhandelingen, Amst. bij J. van der Hey en Zoon.	300
Spall, (T. van) Geschenk voor Kinderen. Tweede Druk. 's Hag. bij A. Kloots.	226
- - - Godsd. Overdenkingen. Jan. en Febr. 's Hag. bij A. Kloots.	239
- - - - - Maart tot Junij.	412
- - - Rijnveld en le Grau. II Deelen. 's Hag. bij A. Kloots.	701
Spindler, (C.) De Egoïst. II Deelen. Amst. bij C.L. Schleijer.	536
- - De Slaapwandelaarster enz. Amst. bij C.L. Schleijer.	663
Steinmetz, (L.A. Schroeder) Alg. Grondb. der Aardrijkskunde. Gron. bij W. van Boekeren.	347
Stem (De) Gods in de Bloemen. Amst. bij J.D. Sijbrandi.	696


[deel 1, pagina 722]

Streso, (J.A.) Constantijn de Groote enz. Arnh. bij I.A. Nijhoff.	162
Struensee. II Deelen. Amst. bij G.M.P. Londonck.	576
Stuart, (M.) De Mensch. III-VIde of l.D. Tweede Druk. Zaltb. bij J. Noman en Zoon.	392
Sue, (E.) De Bohemer en de Zeeroover. 's Hag. bij A. Kloots.	578
Suringar, (G.C.B.) Institutio de Morbis acutis. Amst. apud C.G. Sulpke.	60 en 115
Sijbrandi, (S.K.) Leerredenen. Amst. bij J.D. Sijbrandi.	229, 273

T.

Tets, (D.A.W. van) Toespraak. Haarl. bij V. Loosjes.	266
Theremin, (F.) Adalbert's Bekentenissen. Gron. bij R.J. Schierbeek.	100
- - Avondstonden. Gron. bij J. Oomkens.	100
Timmer, (H.) Menschkunde. IIde D. Gron. bij W. Zuidema.	382, 430
Trollope, (F.) Parijs en de Parijzenaars. II Deelen. Haarl. bij de Wed. A. Loosjes, Pz.	611
- De Rots van Tremordijn. II Deelen. Haarl. bij de Wed. A. Loosjes, Pz.	664
Tromlitz, (A. von) Het Offer. II Deelen. Amst. bij J.M.E. Meijer.	314
- - - Karel de IX. Amst. bij J.C. van Kesteren.	443
- - - De oude Guerillo. Amst. bij J.C. van Kesteren.	667
Trueba, (T. de) Salvador. II Stukken. 's Hag. bij A. Kloots.	668

V.

Velde, (C.F. van der) Christina van Zweden. Amst. bij J.C. van Kesteren.	444


[deel 1, pagina 723]

Velde, (C.F. van der) Wlaska. Amst. bij J.C. van Kesteren.	668
Verhalen. (Drietal) Leeuw. bij L. Schierbeek.	540
Verhandelingen van Teyler's Godg. Gen. XXXIIste D. Haarl. bij de Erven F. Bohn.	541
Ver Huell, (Q.M.R.) Herinneringen. IIde of l.D. Haarl. bij V. Loosjes.	469
Vertellingen. Amst. bij P.R. Otto.	675
Verwijs, (J.) De 31ste October. Hoorn, bij J. Vermande.	584
Vollenhoven, (J.J. van) Specimen. Amst. apud C.A. Spin.	677
Voo, (G.W. van der) Proeve van Geheugenleer. Rott. bij J.A. van Belle.	528
Voorduin, (J.C.) De Nederl. Wetboeken. Isten D. Iste St. Utr. bij R. Natan.	427, 472, 512
Vreede, (G.W.) Herinneringen. IIde St. Gron. bij W. van der Wal.	344
Vijver, (C. van der) Gedenkboek. Amst. bij C.L. Schleijer.	490

W.

Waarheid in Liefde. Iste en IIde St. Gron. bij J. Oomkens.	548
Wagnitz, (H.B.) Bijdragen. Iste D. Leeuw. bij G.T.N. Suringar.	447
Wal, (J. de) Peter de Groote. Treurspel. Gron. bij J.B. Wolters.	179
Weddik (B.T. Lublink) en O.G. Heldring, Waarheid en Gevoel. Iste St. Amst. bij G.J.A. Beijerinck.	437
Wederlegging van Ph.W. van Heusde's Proeve. Gron. bij P. van Zweeden.	480
Wendt, (J.A.) Over de Scarlatina. Amst. bij J.F. Schleijer.	330
Wildberg, (C.F.L.) Handl. voor Geneesheeren. Utr. bij van Paddenburg en Comp.	287
Wilde, (H.W. de) Bevestigingsleerrede. Doesb. bij Kets en Lambrechts.	412


[deel 1, pagina 724]

Willes, (B. van) Leerrede. Rott. bij T.J. Wijnhoven Hendriksen.	154
Willmar, (A.) De Grootmoeder. Dev. bij A.J. van den Sigtenhorst.	676
Wilson, (J.M.) Mijn Scheepsjournaal. III Deelen. Amst. bij H. Frijlink.	575
Wind, (S. de) Bibliotheek. IVde en Vde St. Middelb. bij de Gebr. Abrahams.	421
Wijsz, (J.R.) De Zwitsersche Robinson. II Deelen. Tweede Druk. Amst. bij P.R. Otto.	674

Z.

Zeeplanten. Sneek, bij F. Holtkamp.	539


[deel 2, pagina I]
MENGELWERK,

VOOR

1837.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1837.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1837.

[deel 2, pagina V]
INHOUD

VAN HET

MENGELWERK.

Beschouwing van de hedendaagsche Dichters over de vroegste tijden des Menschdoms. Voorgelezen in een' Letterkundigen Kring. Door n.g. van kampen.	Bl. 1
Iets over het uitoefenen der Geneeskundige Praktijk door Chirurgijns en Apothekers. Door E.	26
De Hugenoten van meyerbeer.	31
Huwelijks-inzegening.	38
Kleine Bijdrage tot de Geschiedenis der Boekdrukkunst in ons Vaderland.	42
De Secretaris.	43
Iets over het Slavenwezen in de Vereenigde Staten van Noord-Amerika.	45
Amor door Bagchus ontwapend. Door j.w. ijntema. Dichtstukje.	47
De Moeder. Dichtstukje.	48
Dweeperij, volgens een Tijdschrift, den Philosoof, van de XVIIIde Eeuw.	49
Opmerking van beethoven.	50
Spaansche Couranten-bravoure.	50
Zoo Vader zoo Zoon!	50
Tweeduidige Aankondiging.	50
De Redactie der Vaderlandsche Letteroefeningen aan hare Lezers.	51
Is de uitbreiding des Christendoms al, dan niet, de taak van ons en onze Medechristenen? Door den Eerw. s. hoekstra, Doopsgezind Leeraar te Twisk, bij Medemblik.	53
Tegenwoordige staat der Geneeskunst in Turkije.	67


[deel 2, pagina VI]

De Aardbeving in Calabrië in 1783. Door den Generaal p. colletta.	77
Edmund kean en Mistriss siddons.	87
Iets over Meerminnen.	100
Iets over den onlangs gestorven' Orang-outang in den Plantentuin te Parijs.	103
De Godsakker. Door w.h. warnsinck, bz. Dichtstuk.	105
De Hymne van riëgo. Door A.B., te G.	109
Amor aan Rijmelaars. Dichtstukje.	111
De Redacteur der Vaderlandsche Letteroefeningen aan zijne Lezers.	112
Het Leven van Jezus door Doctor strauss eene Vertelling (Sage) der Negentiende Eeuw. Medegedeeld door den Weleerw. Heer f. van teutem, Predikant te Utrecht.	113
Het Leven van den Generaal jackson.	123
Herinneringen aan Parijs en deszelfs Omstreken, 1834, van een' jeugdigen Geneeskundige. (Vervolg van bl. 327 des vorigen jaars.) - Geneeskundige School en Straat van dien Naam.	134
Edmund kean en Mistriss siddons. (Vervolg en slot van bl. 100.)	146
Vrijmoedige Bedenkingen over en tegen het Geschrift: Ontwikkeling van het Begrip der Philosophie, enz. van den Hoogleeraar taco roorda.	157
Het Menschelijk Leven. Iste Zang. De Kindschheid. Door j. van harderwijk, rz.	162
De Menschelijke Hand.	172
Het neêrstrijken der Sprinkhanen.	174
Bewijs in alles.	175
Een Beroep, vrij van Patent.	176
Over het gebrek aan Gematigdheid en Achting jegens het Publiek van openbare Schrijvers en Sprekers. Voorgedragen in onderscheidene Genootschappen. Door Mr. jeronimo de vries.	177
Over de Verwoestingen, door Insekten te weeg gebragt.	196
Herinneringen aan Parijs en deszelfs Omstreken, 1834, van een' jeugdigen Geneeskundige. (Vervolg van bl. 146.) - Reize naar, en eerste dagen van mijn verblijf te Parijs.	201


[deel 2, pagina VII]

Over de Letter IJ.	212
De Terugkomst van den Misdadiger. Een treffend Verhaal.	217
Iets van hufeland.	226
Aan de Zon. Dichtstukje.	227
Iets over lodewijk van velthem en zijn Spiegel Historiaal.	229
Over de jongste wijsgeerige Stelsels in Duitschland.	241
Verdraagzaamheid der Godverzakers.	244
Beknopt Overzigt van de Geschiedenis der Mnemonika, of Herinneringskunst, en van derzelver bevordering door den Nederlander l.t. schenkel.	246
Oorsprong van het tweekleurde Gewaad der Weeskinderen.	253
London Hells; Huizen, waar te Londen Hazardspel gespeeld wordt.	255
Merkwaardige wetenschappelijke Proefneming van den Heer andrew cross.	271
Wenken.	273
Geen nieuwe Rok!	274
Aan een Ouderenpaar, bij het afsterven van eenen veelbelovenden negentienjarigen Zoon, op den 27 Febr. 1837. Door b.t. lublink weddik. Dichtstukje.	276
Iets over lodewijk van velthem en zijn Spiegel Historiaal. (Vervolg en slot van bl. 241.)	277
De Thugs, of de Maatschappij van Moord, in Indië.	289
Beknopt Overzigt van de Geschiedenis der Mnemonika, of Herinneringskunst, en van derzelver bevordering door den Nederlander l.t. schenkel. (Vervolg en slot van bl. 253.)	297
Eenige treurige Bijzonderheden wegens het verongelukte Schip Mexico.	302
Het IJspaleis te Petersburg.	304
De Jodin, Opera van den Heer scribe.	306
Het Menschelijk Leven. IIde Zang. De Jongelingsjaren.	314
Het toppunt van Zedenverbastering en zedelijk Zelfbedrog.	325
De Britsche Matroos.	326


[deel 2, pagina VIII]

Hondentrouw.	326
Verschijnsel, waargenomen op de Nilghuerris.	327
Waarde van het Goud.	328
Bladvulling.	328
Verhandeling, ten betooge, dat, en hoe, de Maatschappij: Tot Nut van 't Algemeen, nog verder, overeenkomstig hare zinspreuk, kan werkzaam zijn. Uitgesproken in het Zaandamsche Departement, 17 Junij 1835. Door s.e. wieling, in leven Leeraar der Doopsgezinde Gemeente te Zaandam.	329
Over Wespen, Bijen en Mieren.	340
Facsimile's van twee Handschriften, namelijk van voltaire en rousseau.	347
Het huiselijk leven en de laatste oogenblikken van walter scott.	351
Gedachten, rakende eene diep gezonken Menschenklasse in de beschaafde Maatschappij.	360
Naschrift op het Overzigt van de Geschiedenis der Mnemonika, enz.	364
De Uitspraak der Gezworenen. Eene aandoenlijke Gebeurtenis.	365
Aan mijn Zoontje. Dichtstukje. Door je. van duyn, Landbouwer te Naaldwijk.	375
Walter scott's kinderlijke leeftijd, door hemzelven verhaald.	377
Een paar vertaalde zinsneden uit het jongste Mandement (1837) des Bisschops van Gent.	380
Over izaäk molenaar. Voorgelezen in Felix Meritis, 2 Maart 1837. Door n. swart.	381
De Noord-Amerikaansche Stelsels van Verbetering voorgesteld en vergeleken, door Doctor n.f. julius, te Hamburg. Medegedeeld door w.h. warnsinck, bz.	399
Het huiselijk leven en de laatste oogenblikken van walter scott. (Vervolg en slot van bl. 360.)	409
Het Menschelijk Leven. IIIde Zang. De Mannelijke Leeftijd.	419
Brand door eene Karaf. Medegedeeld door w.h. warnsinck, bz.	428
Gieren-Conversatie.	430
Iets ter Vereering van mijnen Vriend c.w. wester-	


[deel 2, pagina IX]

baen. Voorgelezen in Felix Meritis, 22 Febr. 1832. Door Mr. jeronimo de vries.	433
Een Bezoek in het Gesticht voor Krankzinnigen te Utrecht. Door Dr. gobée, te 's Hertogenbosch.	456
De Noord-Amerikaansche Stelsels van Verbetering voorgesteld en vergeleken, door Doctor n.f. julius, te Hamburg. (Vervolg van bl. 409.)	464
Walter scott's kinderlijke leeftijd, door hemzelven verhaald. (Vervolg van bl. 380.)	474
Aan Mr. c.h. perk, na de lezing zijner Pleitrede voor eenen Vadermoorder. Door b.t. lublink weddik. Dichtstukje.	484
Het Vloo-Proces. Dichtstukje.	485
Over de volstrekte Afschaffing der Doodstraf. Door a. goedkoop, Predikant te Gent.	489
Eijerland.	495
De Noord-Amerikaansche Stelsels van Verbetering voorgesteld en vergeleken, door Doctor n.f. julius, te Hamburg. (Vervolg en slot van bl. 474.)	503
Walter scott's kinderlijke leeftijd, door hemzelven verhaald. (Vervolg en slot van bl. 484.)	512
Het Menschelijk Leven. IVde Zang. De Ouderdom.	523
De Roomsch-Catholijke Geestelijkheid en de Bijbel.	531
Gedachten uit en voor dezen tijd. Door Mordax Quck.	533
De Dichter fontanes, als Bleeker, tijdens de eerste Fransche Omwenteling. Eene ware Gebeurtenis.	534
De drie Reisgezellen. Eene kluchtige Anekdote.	538
Elk zijne Equipage. Puntdicht.	540
Iets, naar aanleiding van den medegedeelden Brief des Heeren julius over de Amerikaansche Stelsels van Verbetering, door w.h. warnsinck, bz.	541
Eijerland. (Vervolg van bl. 502.)	554
Opmerkingen over den Godsdienstigen en Kerkelijken Toestand in Frankrijk, opgezameld op eene Reis door dat Land.	563
Ontmoeting van vlottende IJsbergen in volle zee.	570
Schatten der Diepte.	572
Staal van den tegenwoordigen Toestand des Tooneels in Frankrijk.	574


[deel 2, pagina X]

De Kastelein. Eene ware Geschiedenis. Naar f. von schiller.	577
Een Vuurwerk, voorstellende den Vesuvius, in het Park te Amsterdam, in de Kermis van 1834. Dichtstukje.	586
Verhandeling over de Nieuw-Grieksche Letterkunde. Voorgedragen in het Zeeuwsch Genootschap der Wetenschappen, 7 Dec. 1836. Door Mr. a.f. sifflé, te Middelburg.	589
Verhaal van het verongelukken van een drietal Schepen, in het laatste gedeelte van 1836, bij het naderen van Nieuw-York. - Schipbreuk van de Bristol op de kust bij Rockaway.	604
Opmerkingen over den Godsdienstigen en Kerkelijken Toestand in Frankrijk, opgezameld op eene Reis door dat Land. (Vervolg van bl. 569.)	610
De Geschiedenis der Claqueurs, met name die der Parijzer Schouwburgen.	616
De Kastelein. Eene ware Geschiedenis. (Vervolg en slot van bl. 586.)	623
Een paar Opmerkingen van göthe.	635
Parijzer Industrie.	635
Geef vuur!	636
Feestrede op 's Konings Geboortedag. Door den Eerw. b. van geuns, Doopsgezind Predikant te Zaandam.	637
Verhandeling over de Nieuw-Grieksche Letterkunde. (Vervolg en slot van bl. 603.)	647
Eijerland. (Vervolg en slot van bl. 562.)	654
De Geschiedenis der Claqueurs, met name die der Parijzer Schouwburgen. (Vervolg en slot van bl. 623.)	663
Het Avondbezoek. - I. De Ondermeester.	669
Eene kleine Bijdrage tot het reeds geleverde aangaande Sir walter scott.	684
Martin vindt zijn' Meester.	686
Een wenk over Hondsdolheid, enkel door het speeksel medegedeeld.	687
Ingrediënten van een hedendaagsch Tooneelstuk.	688
Keizer frans en zijn Leermeester.	688
Redevoering, over de Verpligtingen, aan den beeldenden Kunstenaar, als werkzaam Lid der Maatschappij, verschuldigd. Door j. van harderwijk, rz., Se-	


[deel 2, pagina XI]

cretaris van het Teekengenootschap: Hierdoor tot Hooger, te Rotterdam, uitgesproken, 15 April 1837.	689
Een woord betrekkelijk het mishandelen van Dieren. Door E.	706
Opmerkingen over den Godsdienstigen en Kerkelijken Toestand in Frankrijk, opgezameld op eene Reis door dat Land. (Vervolg van bl. 616.)	711
Verhaal van het verongelukken van een drietal Schepen, in het laatst van 1836, bij Nieuw-York. - Vergaan van de Mexico. Verongelukken van de Tamarac. Verongelukken van de Gambia. (Vervolg en slot van bl. 610.)	718
Het Avondbezoek. - II. De Studentengrap.	725
Eene Vraag.	738
Iets over het gevaar van levend begraven te worden en de noodwendigheid tot het aanleggen van Lijkenzalen.	739
Galvanische Telegrafen.	740
Het eerste Diner, door den eersten President der Vereenigde Staten van Noord-Amerika gegeven.	741
Geregtigheidsbegrip in Griekenland.	742
De Vredemaker.	742
Aan mijnen Zoon, toen hij in vijftienjarigen leeftijd naar zee vertrok. Dichtstukje.	743
Bijdrage over jan adriaansz. leeghwater. Voorgelezen in de Maatschappij: Tot Nut van 't Algemeen, 9 April 1834. Door Mr. s. de wind, te Middelburg.	745
Opmerkingen over den Godsdienstigen en Kerkelijken Toestand in Frankrijk, opgezameld op eene Reis door dat Land. (Vervolg en slot van bl. 718.)	759
Herinneringen aan Parijs en deszelfs Omstreken, 1834, van een' jeugdigen Geneeskundige. (Vervolg van bl. 212.) - Dood en Begrafenis van la fayette.	770
Het Avondbezoek. - III. De verkeerde Reiskoffer.	778
Was het Toeval of Beschikking?	784
Merkwaardige Iersche Regtsoefening.	786
Een Nacht van dringend Gevaar.	788
Op het afsterven van H.M. frederica louisa wilhelmina van Pruissen, Koningin der Ne-	


[deel 2, pagina XII]

derlanden. Door a. hoffman, V.D.M. te Velzen.	792
Ter Gedachtenis aan mijne geliefde Tante, Mejufvrouw francina baane, overleden te Goes, den 17 October 1837. Uitgesproken in de Maatschappij: Tot Nut van 't Algemeen, 8 Nov. 1837. Door Mr. a.f. sifflé, te Middelburg.	795
Kanaal tusschen de Roode en Middellandsche Zeeën.	797
Herinneringen aan Parijs en deszelfs Omstreken, 1834, van een' jeugdigen Geneeskundige. (Vervolg van bl. 778.) - Larrey.	803
Nieuw Moordstelsel in Indië.	808
Bijdrage tot de Opmerkingen over den Godsdienstigen en Kerkelijken Toestand in Frankrijk.	811
Het Avondbezoek. - III. De verkeerde Reiskoffer. (Vervolg en slot van bl. 784.)	813
Ad Rhenum. Door j.g.h. reudler, V.D.M. te Woerden.	819
Gedachten op het Paaschfeest. Dichtstukje.	821
Zonderling Legaat.	824

De Plaat der Facsimile's van voltaire en rousseau tegenover bladz. 350.



2009 dbnl


_vad003183701_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1837




DBNL-TEI 1



2009-11-04

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1837
 
Zie: https://www.dbnl.org/tekst/_vad003183701_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Leerredenen van Samuël Muller. Te Amsterdam, bij J. Muller en Comp. 1836. In gr. 8vo. XVI, 382 bl. f 3-80.

Tot het uitgeven van deze Leerredenen ontving de Hoogleeraar muller geene dringende aanzoeken van belangstellende toehoorders en vrienden. Het besluit daartoe is, buiten toedoen van anderen, bij hemzelven opgerezen en tot rijpheid gekomen. ‘Wat ik,’ zoo schrijft de Hoogleeraar zelf, ‘in mijne vorige betrekking van Predikant bij de Doopsgezinde Gemeente te Amsterdam, waarschijnlijk niet zou hebben gewaagd, dat heb ik gemeend te mogen doen, nu ik sedert eenige jaren geroepen ben, om, als Hoogleeraar aan de Kweekschool der Algemeene Doopsgezinde Societeit, met mijnen zeer geliefden Ambtgenoot koopmans zamen te werken ter vorming van Godgeleerden, die als waardige Evangeliedienaars in onze Gemeenten kunnen optreden.’ Het voorbeeld van vele hooggeëerde Protestansche Medebroeders, aan wie dezelfde taak in hunnen kring is aanbevolen, moedigde hem aan, zoo wel als de voorgang van wakkere mannen onder zijne geloofsgenooten. ‘Doch ik heb bovendien in den aard van mijne meer bepaalde roeping, die het onderwijs in de leerstellige en beoefenende Godgeleerdheid mede omvat, eene reden meenen te vinden, om een gedeelte van mijn predikwerk, en wel uit de laatste jaren, in het licht te geven. Mijne Geloofsgenooten kunnen door deze Leerredenen zich te meer overtuigen, in welk eenen geest ik van mijne zijde de Godgeleerdheid beoefen, en Verkondigers van het Evangelie voor hen zoek te kweeken. Voor Leden van andere Protestantsche Kerkgenootschappen, die op de teekenen der tijden acht geven, zal het welligt niet onbelangrijk wezen, eene

{==2==} {>>pagina-aanduiding<<}
proeve te ontvangen van de wijze, waarop de heiligende en zaligende waarheden des Bijbels bepaaldelijk in de Doopsgezinde Gemeente alhier, bij de gewone Godsdienstoefeningen zoowel, als bij de bediening van den H. Waterdoop en het H. Avondmaal, sedert vele jaren geleerd en verkondigd worden.’ Met deze woorden zoekt zich muller te verantwoorden over de uitgaaf dezer Leerredenen. Bij de lezing en herlezing verantwoorden deze stukken zichzelven. Woorden zijn onnoodig, waar zaken spreken. Als beoordeelaars hebben wij die woorden slechts overgenomen, omdat zij ons het juiste oogpunt opgeven, uit hetwelk deze Leerredenen door ons moeten beschouwd worden.
Van dezelve, twaalf in getal, zullen wij, zoo beknopt mogelijk, afzonderlijk verslag geven.
I. De werkzaamheid van jezus gelijk aan die van God. Tekst, joann. V:17. 1o. Wordt, als ter opheldering, de gelegenheid aangewezen, waarbij jezus die woorden sprak. ‘Er is voor God geen Sabbat in dien zin, dat Hij zou ophouden voor het geschapene te zorgen en zijne schepselen te zegenen; er is ook geen Sabbat voor mij, dat ik zou ophouden goed te doen. Dit is de zin.’ 2o. Wordt de zin dezer woorden in eenige bijzonderheden opengelegd. ‘De omstandigheden drongen Hem, van dit algemeene denkbeeld in een' meer bepaalden zin gebruik te maken, en hetzelve voornamelijk op den tijd toe te passen, die de Almagt niet besluiten kan; doch wij mogen, in de ontwikkeling van deze uitspraak, bij haar' dieperen grond blijven staan, en ze in dien ruimeren zin opvatten, waarin zij uit het gemoed van jezus opwelde; ja, het is dan eerst, dat wij erkennen, met hoeveel regt Hij zeggen kon: Mijn Vader werkt tot nu toe: zoo werk Ik ook! De werkzaamheid van God, aldus beschouwd, onderscheidt zich daardoor: dat geene lengte van tijd haar kan binden, - geene mate van afstand haar kan beperken, - geene boosheid der menschen haar kan doen veranderen, - en geen tal van

{==3==} {>>pagina-aanduiding<<}
zegeningen haar kan verzwakken. En het zijn deze vier trekken, welke wij desgelijks vinden in de werkzaamheid van Gods Zoon.’ Die vier punten worden afzonderlijk en voortreffelijk ontwikkeld. Dit alles wordt 3o. op den Christen overgebragt tot besturing van hart en leven.
II. Jezus in eenzaamheid. Matth. XIV:23. Uit den tekst, in verband met het voorgaande en volgende des Evangelischen verhaals, worden de drie volgende bijzonderheden afgeleid: 1o. Jezus begaf zich naar de eenzaamheid. 2o. Jezus begaf zich naar de eenzaamheid om te bidden. 3o. Jezus vereenigde zijn verblijf in de eenzaamheid met zijn leven in het openbaar. ‘De tekst schijnt niet rijk te zijn aan stof, en hij bevat ook alleen de vermelding van eene stille en eenvoudige daad. Doch wanneer wij die daad in verband beschouwen met den persoon, die ze verrigt, zoo rijst zij voor ons in belang en waarde, en wordt onze tekst eene der gewigtigste bijdragen tot de kennis van onzen Heer, eene der krachtigste drangredenen ter navolging van Hem.’ Zoo eenvoudig de indeeling is, zoo voortreffelijk is ook de uitvoering. Elke bijzonderheid wordt telkens tot leering en besturing aangewend. Zulke Leerredenen moeten wel doel treffen. Het is naar de behoeften van den tijd gesproken.
III. Niet minder is dit laatste waar ook van deze Leerrede, welke ten onderwerp heeft: Broederlijke liefde het onderscheidend kenmerk der Belijders van jezus. De tekst is joann. XIII:34, 35. Zij werd uitgesproken gedurende het heerschen der Cholera. 1o. Wordt aangewezen, in welken zin jezus de broederlijke liefde een nieuw gebod noemt. Liefde, naar het voorbeeld van jezus, die zichzelven opofferde, was voor de wereld nieuw, en vroeger onbekend. 2o. Wordt aangetoond uit den aard der zaak, dat zulk een gebod der liefde nieuw mogt heeten. ‘In zoodanig eenen staat, waarin de zonde gebied voert, is zelfliefde het heerschend beginsel bij den mensch, en weigert hij

{==4==} {>>pagina-aanduiding<<}
meer te doen, dan waartoe deze hem aanspoort.’ - Er wordt een ander, krachtiger middel vereischt, om ‘onze onderlinge betrekkingen te heiligen. - Dit middel is niets anders, dan het gebod der broederlijke liefde, door onzen Heer in den tekst uitgesproken, en door geheel zijn leven uitgedrukt.’ - Dit betoog wordt nu versterkt door beroep op de getuigenis der ondervinding. Bij den onbeschaafden is dit gebod der liefde in den uitgebreidsten zin onbekend. De beschaafden der oudheid gevoelden zich het hart tot die liefde niet gestemd. In deze, om haar nu maar zoo te noemen, Cholera-leerrede is keurig de aanhaling der plaats van thucydides (Libr. II, 53), waar deze Geschiedschrijver getuigenis aflegt aangaande het beschaafde Athene, bij het woeden der pest. ‘Zelfs bij den Jood werkte het beginsel der broederlijke liefde niet ten tijde van jezus, en de bedoeling van de wet des Heeren, om het hart allengs daarvoor te stemmen, werd niet gewaardeerd noch verstaan. Jezus verscheen op aarde met het woord der liefde in den mond en van den glans der liefde omstraald. De wereld verkreeg door het gebod der liefde, van jezus uitgegaan, eene nieuwe gedaante, en ook daarom verdient het een nieuw gebod te heeten.’ 3o. Volgt eene aanwijzing, met hoeveel regt jezus de broederlijke liefde als het onderscheidend kenmerk aan zijne Discipelen voorschreef. ‘Hij prentte dit gebod bij alle gelegenheden aan zijne jongeren in, en besloot zijne aardsche loopbaan met het bevel der liefde in zijnen mond.’ Bij 's Heilands jongeren waren die voorstellingen des Heeren niet onvruchtbaar. Ook zij scherpten, ieder op zijne wijze, dit gebod der liefde in. Dit alles wordt aangewend, niet tot
zelfroem, bij het zien der gezegende vruchten in ons midden; ‘het stemt ons tot ootmoedige dankbaarheid jegens God, wiens genade die zon ook over ons heeft doen opgaan, welke zulke heerlijke vruchten kweekt.’
IV. Maria bij de geboorte van jezus. Luk.

{==5==} {>>pagina-aanduiding<<}
II:19. Deze Leerrede werd uitgesproken ten besluite van een Kersfeest. ‘Vooreerst hoop ik u op het tooneel te verplaatsen, waarop wij de Moeder des Heeren aantreffen, en den zin der getuigenis, door den H. Schrijver in den tekst van haar afgelegd, uit haar karakter u eenigzins te verklaren, ten einde daarna het beschouwde voorbeeld, onder geloovige inwachting van den zegen van boven, ter onzer opbouwinge in geloof en godsvrucht aan te wenden.’ Wij moeten ons bekorten. Anders gaven wij ook van deze regt stichtelijke Leerrede een doorloopend verslag. Bij elke viering van het Kersfeest zal de lezing blijvend nut stichten.
V. Paulus, het voorbeeld eener Christelijke waardering van het leven en sterven. Philip. I:21-24. 1o. Wordt aangetoond, door verklaring der tekstwoorden, hoe paulus het leven en sterven beschouwde en waardeerde. a) Het leven had voor paulus in zoo verre waarde, als hij daarin voor de zaak van christus werkzaam kon wezen. b) Het einde van zijn leven kwam hem zelfs begeerlijk voor, omdat het sterven in zijn oog het begin was van een' hoogeren heilstaat. c) ‘Hoewel de Apostel het leven en den dood voor zijnen persoon zich aldus voorstelt, hij verloochent zichzelven en onderdrukt zijn eigen verlangen; want hij laat zich alleen geleiden door het levendig besef van hetgeen zijne roeping van hem vordert.’ Na deze keurige verklaring van den tekst, wordt 2o. aangewezen, welke de beginselen waren, die in hem werkten. Het ééne groote beginsel, door hetwelk hij geleid werd, was geloof. Meer bepaald beschreven; a) Geloof aan een hooger heilgoed, dan de aarde kan schenken. b) Vaste toeëigening der beloften van zijnen Meester. c) Geloof, dat zijn lot door zijnen Heer geregeld wordt. 3o. Worden hieruit lessen opgezameld, welke ter besturing van hart en wandel in dat voorbeeld liggen opgesloten. a) Men behoort zijne gehechtheid aan dit leven te matigen. b) Die gehechtheid moet

{==6==} {>>pagina-aanduiding<<}
zich laten besturen door het nut, dat wij in onzen werkkring kunnen stichten. c) Men moet zijn verlangen naar den dood beperken. d) Stille en blijmoedige berusting is de gemoedsgesteldheid, waartoe het beschouwde voorbeeld van paulus in den tekst ons eindelijk opwekt.
VI. Het verschil tusschen het oordeel van God en dat van ons, menschen, over onze naasten. I sam. XVII:1-13. Daar wordt verhaald de zalving van david tot Koning, door samuël, op Goddelijk bevel. De keuze van den tekst is zeer gelukkig ter behandeling van bovenstaand gewigtig onderwerp. 1o. Wordt dit verschillend oordeel in de gebeurtenis, welke de tekst vermeldt, aangewezen. Het verhaal wordt slechts in zoo verre behandeld, als voldoende is, om dit verschillend oordeel van menschen bij samuël en isaï en bij God te doen uitkomen. ‘Waar de mensch op ziet, is niets! De mensch ziet op hetgeen voor oogen is, maar de Heer ziet op het hart. 2o. ‘Laat mij dan in de gebeurtenis van onzen tekst u het beeld aanwijzen van hetgeen dagelijks in den kring van onze ondervinding voorvalt.’ a) Wij menschen oordeelen naar uitwendige voorregten. God ziet op het hart alleen. b) Wij beoordeelen de menschen naar hunne lotgevallen; God oordeelt over hen naar zijne wet. Daaraan toetst hij onze gezindheden en daden. c) Wij oordeelen naar de uitwendige daden der menschen. God ziet op het hart. d) Wij oordeelen naar de betrekking der menschen tot ons. Die bekrompenheid reikt niet tot in den Hemel, waar de Oneindige gezeten is. 3o. Wordt nog opzettelijk stilgestaan bij de vermaningen, waarschuwingen en opwekkingen, tot welke het behandelde aanleiding geeft. a.) Men moet aan zijne droefgeestigheid over teleurstellingen omtrent menschen niet te veel toegeven. b)
Men behoort in de beoordeeling van anderen omzigtig te zijn. c) Dat God op het hart ziet, opene ons binnenste voor bemoediging bij miskenning, en voor vertroosting bij de bewustheid van goeden wil.

{==7==} {>>pagina-aanduiding<<}

XI. Jezus en de misdadigers aan het kruis, of Tafereel der begenadiging van den zondaar. Luk. XXIII:39-43. 1o. ‘Wordt het gebeurde voorgesteld, en wel op zulk eene wijze, dat de vragen, welke aangaande de gemoedsgesteldheid der twee misdadigers bij ons opkomen, eenigzins toegelicht worden, en de toespraak van jezus tot den boetvaardigen hare regte beteekenis ontvangt.’ - ‘Overspanning van op zichzelve goede begrippen en verkeerde geestdrift kan de heillooze aanleiding geweest zijn, dat zelfs een jongeling van goede en vurige inborst tot die strafbare verstoring van alle maatschappelijke orde en openbare rust kon worden weggesleept. En mogen wij in den eenen misdadiger zulk een rampzalig verblinden aanschouwen, hoe ligt kunnen wij ons dan verbeelden, dat allerlei verleidingen dezen zelfs van eene goede en godsdienstige opvoeding derwijze hebben doen ontaarden, dat hij een openbaar roover geworden is; en wie, die de raadsels van het menschelijk harte kent, zal het niet verklaarbaar vinden, dat hij bij dit alles zekere indrukselen van deugd in zijne ziel heeft kunnen levendig houden?’ Aldus ook op den weg der zonde vatbaar gebleven voor edeler gevoelens, kon hij door kerker, door wegleiding ter strafplaats, door de ontmoeting van jezus, van wien ook hij wel zal gehoord hebben, door de voortreffelijke houding des Heeren, zelfs door den laster uit den mond van zijnen medepligtigen, eerst tot bestraffing dier grievende taal, en eindelijk tot volle vertrouwen op jezus geleid zijn geworden. En niettegenstaande dit alles naauwkeurig en menschkundig ontwikkeld wordt, laat de nederige muller volgen: ‘Het zij verre van mij, Toehoorders! dat ik de gemoedsgesteldheid der twee schuldigen in ons tekstverhaal en den zin der woorden van jezus door het gezegde
zou meenen geheel te hebben opengelegd,’ enz. Met moeite onthouden wij ons het overige af te schrijven. 2o. Wordt gewezen, a) ter waarschuwing, op den eenen kruise-
{==8==} {>>pagina-aanduiding<<}
ling, omdat hij ons het treurig beeld van die verstoktheid des harten voor den geest brengt, welke de begenadiging verhindert en onmogelijk maakt. b) ter opwekking, op den anderen misdadiger, daar hij door boetvaardigheid de voorwaarde der begenadiging en den weg tot dezelve in zijn voorbeeld ons aanwijst; c) ter bemoediging, eindelijk, op jezus; want, zoo ergens, dan toont Hij hier de Vriend en Behouder van zondaren te wezen tot in den dood, door ons te verzekeren, hoe ruim en zaligend de begenadiging is, welke Hij schenkt.
XII. Vermaning tot omzigtigheid, bij het gebruik van onze Christelijke voorregten. 1 Corinth. X:12. ‘Ik wenschte die vermaning niet als op zichzelve staande, maar in het eigenaardig en belangrijk voorbeeld, waarin zij door paulus gegeven is, met u te overwegen, in de hoop, om ze daardoor des te heilzamer te maken voor ons Christelijk gemoedsbestaan en leven. Dit doel hoop ik, onder den Goddelijken zegen, te bereiken, door u te toonen, vooreerst: aan wie die vermaning van onzen tekst gegeven is; ten tweede: waarom zij gegeven is, en ten derde: wat zij bevat.’ Uit den toestand der gemeente van Corinthe wordt op de eerste vraag als antwoord afgeleid: ‘Het zijn dus alleen Christenen, aan wie de vermaning in onzen tekst gegeven is, en wel Christenen in het geloof volwassen, die, doordrongen van hunne geestelijke voorregten, in waarheid meenden te staan.’ Dit antwoord wordt dadelijk ter besturing van Christelijk levensgedrag aangewend. Op de tweede vraag, waarom die vermaning door paulus gegeven is, volgt een kort maar veelbevattend antwoord. De reden hiervan is, ‘omdat in de gronden, waarop wij meenen vast te staan, geene vastheid te vinden is, of dat het bezit van onze geestelijke voorregten op zichzelf geenen waarborg oplevert.’ Met de woorden van paulus wordt dit ten opzigte van Israël gestaafd. Ten opzigte der Christenen wordt dit aangewezen in enkele punten. ‘Wij menschen blijven, bij het bezit van onze Chris-
{==9==} {>>pagina-aanduiding<<}
telijke voorregten, altoos aan de wereld gehecht. - Wij verbeelden ons vaak, die voorregten te waarderen, en loopen door dien waan gevaar dezelve te verbeuren. - Wij stellen dikwijls in waarheid prijs op dezelve, en begeven ons daardoor in gevaar, om ze te verliezen.’ De
derde vraag bekomt dit antwoord: ‘Wie van u in den geloove meent vast te staan, hij zij in het deelnemen aan de genoegens van het gezellige leven op zijne hoede; hij onderzoeke en bedenke, of hij ook nog te veel aan de wereld en hare begeerlijkheden gehecht is, en alzoo het gevaar moedwillig en boven zijne krachten tart; hij zie toe, dat hij, bij een ligtvaardig gebruik van zijne geestelijke voorregten, niet jammerlijk bezwijke!’ Hieruit wordt afgeleid, ter regeling van gedrag: a) Wij behooren de gevaren te vermijden, die ons dreigen. b) Wij moeten de gevaren, die ons omgeven, kennen, en niet gering achten. c) Wij behooren onze neigingen met zorgvuldigheid gade te slaan. d) Wij moeten eindelijk ootmoedig en geloovig waken en bidden.
In dit doorloopend verslag zijn niet opgenomen de VII, VIII, IX en Xde Leerredenen. Zij staan in den bundel op zichzelve, als een schoon getuigenis voor de waardige wijze, op welke de bediening van den H. Waterdoop en van het H. Avondmaal, bij de Doopsgezinde Gemeente plaats heeft. Bij elkander staan zij ook als een schoon geheel, stichtelijk en roerend in het algemeen voor al de Gemeenten, en in het bijzonder voor elk lid van het Kerkgenootschap der Doopsgezinden. Voor andere Christelijke Kerkgenootschappen, in welke bij wezenlijke waarheden des Christendoms overeenstemming wordt gevorderd, bij minder wezenlijke stukken vrijheid gelaten, en bij alles broederlijke liefde en Christelijke gezindheid betoond worden, staat dit viertal Leerredenen, als een uitmuntend gedenkteeken van bijbelsch geloof, van onwrikbaar vasthouden aan de heiligende en zaligende waarheden des Evangelies, en van bevordering eener echte godsvrucht des harten. Recensent be-
{==10==} {>>pagina-aanduiding<<}
hoort niet met den Hoogleeraar tot hetzelfde Kerkgenootschap, maar is, even als hij, afkeerig van alle twisten, die gewoonlijk loopen over dingen, welke weinig ter zake dienen. Hij schroomt dan ook niet voor zijn gevoelen uit te komen, volgens welk hij daar éénen Doop eerbiedigt, waar één Heer beleden, één Geloof betoond, één Geest afgesmeekt en geschonken wordt. Het is gemeenschap aan hetzelfde ligchaam en aan hetzelfde bloed van christus, indien men op zulk eene Christelijke wijze, met innig gevoel des harten, toont de gemeenschap der heiligen te gelooven, om het even waar men ook vergaderd is. Meer kunnen of mogen wij van deze uitmuntende stukken nu niet zeggen. Met opgaaf van onderwerp en tekst meenen wij hier te kunnen volstaan;
VII. Geloof in jezus christus, den Zoon van God, de eenige voorwaarde tot het ondergaan van den Christelijken Waterdoop. Hand. VIII:36-38. Uitgesproken vóór de bediening van den H. Waterdoop.
VIII. De teedere belangstelling van jezus in het heil zijner Discipelen. Joann. XVII:17a. Uitgesproken bij de bediening van den H. Waterdoop.
IX. Getrouwheid aan de belijdenis, bij den Doop afgelegd, het noodzakelijk vereischte, om aan de weldaden des Evangelies deel te behouden. Hebr. III:14. Uitgesproken ter voorbereiding tot het H. Avondmaal.
X. De getrouwheid van jezus jegens zondaren. 2 tim. II:13. Uitgesproken bij de viering van het H. Avondmaal.
Aan de Godgeleerde Bijdragen zij het verbleven, van deze Leerredenen uitvoeriger verslag te leveren. Ons kan hiertoe geene genoegzame ruimte in dit Tijdschrift worden toegestaan. Toch gelooft Rec., dat uit het hier gedane verslag duidelijk blijkt, niet alleen, welke de bijbelsche waarheden zijn, die men hier behandeld vindt, maar ook, op welk eene wijze dezelve worden ontvouwd en ter versterking van geloof en ter besturing van gedrag aangewend. Door ontleding en afzonderlijke beschou-
{==11==} {>>pagina-aanduiding<<}
wing van enkele deelen leert men iets, maar op verre na niet alles kennen, wat een schoon ligchaam op zichzelf is. Evenzeer is dit waar van schoone Leerredenen, waar het hart de kunst als middel bezigt, om de heiligende en zaligende waarheden des Bijbels, niet zoo zeer sierlijk, als wel vooral krachtig en nadrukkelijk voor te stellen. Kunststukken, waarin taal en ontwikkeling enkel kunst zijn, leert men kennen uit een enkel staal. Daarvan geldt (wel niet tot lof, bij hen ten minste, die meer dan kunst verlangen): Ex ungue Leonem. Van Leerredenen, zoo als muller hier geleverd heeft, is het onmogelijk, alles met weinige woorden te zeggen. Dit diene ter onzer regtvaardiging, indien wij, bij goeden wil, te weinig van dien geest hebben laten blijken. Één staal vinde hier eene plaats; misschien trekt de eene of andere Lezer van dit Tijdschrift hiervan nog eenig nut. ‘Vraagt gij, wat u te doen staat, als uw oog voor dat gevaar (om te vallen) geopend is? Niets anders, dan het voorschrift van uwen Heer op te volgen: Indien uw regter oog u ergert, rukt het uit! indien uwe regter hand u ergert, houwt ze af! Voorwaar, de zonde is geen meester, met wien men spotten en een verdrag sluiten kan; er is slechts één middel om zich van haar los te maken, en dat middel is verloochening van onzen zondigen lust. - Gij hebt voorzeker
iets, dat u lief en dierbaar is, maar dat juist daarom u met onbekend gevaar dreigt. Zegt dan niet: ik zal mijn hart beproeven, eer ik mij naar die plaats der uitspanning, naar dat gezelschap, naar dien maaltijd begeef, of dien persoon ontmoet en dat boek in handen neem; zegt niet: ik zal waken en bidden, om niet in verzoeking te komen; zegt niet: ik zal, mijner waarde als Christen en mijner geestelijke voorregten indachtig, op mijne hoede zijn tegen de verleidelijke kracht van den wijn, het spel en de spotternij, tegen de tong van den vleijer en de bekoringen van den wellust, en te midden van dat gevaar, aan mijne roeping getrouw, de reinheid van mijn hart en

{==12==} {>>pagina-aanduiding<<}
de rust mijner ziel bewaren, - O, zoo gij u zelve, zoo gij God en uwen Heiland lief hebt, werpt dat regter oog uit, ontwijkt voor altoos die plaatsen, personen en vermaken; doet die geschriften van u weg, want zoo alleen kunt gij in waarheid gezegd worden toe te zien, dat gij niet valt.’
Muller werpt zich niet op als Vertegenwoordiger der Doopsgezinde Gemeente. Hij wil toonen, hoe er heden ten dage door een' Doopsgezinde gepredikt wordt, om eene Kerkgemeente, die hem lief en dierbaar is, in haren tegenwoordigen stand eenigzins nader te doen kennen, en met den wensch en de bede, om ook hierdoor iets bij te dragen tot opbouwing van het Rijk onzes gezegenden Verlossers, in den hem aangewezen kring. Tot eer van hem zoo wel, als van die Gemeente, is hij hierin uitnemend geslaagd.
Behalve de stichting en opbouwing in geloof en godsvrucht, welke door de lezing dezer Leerredenen overal zullen worden bevorderd, kan de Algemeene Doopsgezinde Societeit uit deze stukken met vreugde ontwaren, dat zij de vorming van Jongelingen tot Godgeleerden en Verkondigers van Gods woord in goede handen gesteld heeft, door het benoemen der beide Hoogleeraars muller en koopmans. Ook zullen zekerlijk alle echte Protestanten, hoe ook de naam van hun Kerkgenootschap zij, met blijdschap op nieuw ontdekken, dat geene woelingen van geestdrijvers den band kunnen verbreken, die door Gods woord allen onderling vereenigt, die in het hooren en bewaren van Gods woord hunne zaligheid zoeken en vinden. Die ontdekking worde hoe langer hoe heerlijker! God geve het!
Het uiterlijke beantwoordt aan het innerlijke. Druk en papier en correctie verdienen allen lof. Egyptischen, bl. 187, zal drukfout zijn voor Ethiopischen. In de spelling van johannes, bl. 1, 3, 57, 59, is verschil met joannes, bl. 213, 215.


{==13==} {>>pagina-aanduiding<<}

Overzigt der H. Schrift, of Handleiding tot een nuttig gebruik van den Bijbel. Door den Eerw. E. Bickersteth. Uit het Engelsch; naar den vijftienden Druk. Te Amsterdam, bij Gebr. Diederichs. 1835. In gr. 8vo. f 3-60.

Het groot belang, dat wij allen bij den inhoud des Bijbels hebben, en de erkende noodzakelijkheid, dat hij niet slechts gekend en gebruikt, maar regt gekend en nuttig gebruikt worde, maakt elke poging, om tot bereiking van dit doel te helpen medewerken, der aandacht en belangstelling overwaardig.
Eene zoodanige poging, ongetwijfeld uit de gemoedelijkste beginselen ondernomen, was die van den Engelschen Godgeleerde bickersteth, van wiens werk wij hier, naar den vijftienden druk, (waaruit blijkt hoeveel opgang het bij zijne landgenooten maakte) eene Nederduitsche vertaling ontvangen, waartoe de bewerker er van onder anderen besloot, uit hoofde van het gemis in ons Land aan eene gelijksoortige Bijbelsche handleiding. - Wanneer men aan het woord gelijksoortig bijzonderen nadruk geven wil, dan stemmen wij toe, geen oorspronkelijk werk van dien aard te bezitten, in wijze van verdeeling, van beschouwing van sommige punten en in uitvoerigheid aan het tegenwoordige gelijk, doch willen tevens herinneren, dat het ons bereids aan geene bruikbare en ten deele voortreffelijke handleidingen tot nuttig bijbellezen ontbrak.
Om kortelijk ons oordeel over het boek van den Eerw. bickersteth te zeggen: het ademt eenen zeer vromen geest, bevat vele nuttige lessen en wenken, waarschuwt op eene prijselijke wijze tegen alle liefdeloosheid en stelselzucht, raadt eene noodige omzigtigheid in de verklaring der bijbelplaatsen, met name der Profetiën, aan, en bevat hier en daar goede historische en tijdrekenkundige bijzonderheden; maar de gebezigde wijze van

{==14==} {>>pagina-aanduiding<<}
bijbelverklaring is zoo overdragtelijk, en in zeer vele opzigten zoo veel ten achtere, dat de ongenoemde Vertaler, die zich overigens wèl van zijne taak heeft gekweten, (op enkele woorden, zoo als bevolgen, op bl. 420, willen wij niet vitten) nog veel meer had moeten bijvoegen of wijzigen, dan hij hier en daar, hetzij met of zonder opzettelijke aanwijzing, gedaan heeft, om het boek aanspraak op onvoorwaardelijke aanbeveling voor Nederlandsche lezers te geven, ofschoon de meer geoefenden onder hen den inhoud beproeven en het goede behouden kunnen. Om te doen zien, wat wij, onder anderen, bedoelen: ons wordt hier geleerd, dat wij, onder het lezen van Genesis en andere historische Boeken des O.T., menigvuldige aanduidingen op christus zullen ontmoeten, niet alleen in de beloften, op zijne komst doelende, maar ook in de geschiedenis van verscheidene personen, die in eenige trekken schaduwen of voorteekenen van den Heiland waren. Zoo moet dan jozef, die voor twintig zilveren penningen verkocht en in de gevangenis tusschen twee misdadigers geplaatst werd, den eenen van welke hij vergiffenis, den anderen den dood aankondigde, enz. de afschaduwing wezen van jezus, die ook voor weinig gelds werd verkocht en tusschen twee moordenaren gekruisigd. Wij worden aangespoord om Hem even getrouw aan te kleven en te volgen als ruth naomi deed, en wat van dergelijke vernuftspelingen meer is, die wij waarlijk niet behoeven, om de hooge waarde van des Zaligmakers karakter, werk, leer en verdiensten op prijs te schatten. Dat, volgens den Schrijver, het Hoogelied van voorstellingen spreekt, die alleen door een geoefend Christen verstaan kunnen worden, en hoedanige voorstellingen hij daardoor bedoelt, zal wel naauwelijks behoeven gezegd te worden, evenmin als dat in een boek, in dezen geest geschreven, de talrijke
vergelijkingen van plaatsen in het O. met andere in het N.T. de naauwlettendste toetsing behoeven.
De Eerw. Schrijver heeft zich ook veel moeite gege-
{==15==} {>>pagina-aanduiding<<}
ven, om de vermoedelijke aanleiding tot elken Psalm en iedere profetie te vinden en aan te wijzen, maar daarin ook, indien andere Uitleggers eenig gezag hebben, niet zelden misgezien.




Handleiding tot het stellen van Bliksem-Afleiders, door den Luitenant-Generaal Baron Kraijenhoff. Te Nijmegen, bij C.A. Vieweg. 1836. In gr. 8vo. 62 Bl. f :-80.

De Hoogleeraar moll heeft onlangs, in eene vergadering der eerste klasse van het Koninklijk Nederlandsche Instituut, eene Voorlezing gehouden over de afleiders en het onweder, welke men vinden kan in den Algem. Kunst- en Letterbode, 1836. No. 21 en 22. In deze Verhandeling wordt ernstig aangedrongen om onze kerkgebouwen en torens met afleiders te voorzien, en de onverantwoordelijkheid van het gedrag aangetoond diergenen, aan welken de zorg voor deze gebouwen is toebetrouwd, en die dezelve niet door dit beproefde middel tegen vroegere of latere vernieling beveiligen. Zij zijn er, zegt de Hoogleeraar, even zeer toe verpligt, als voogden, om hunnen pupillen de koepokinenting als voorbehoeding tegen de kinderziekte te doen ondergaan.
De eerste afleider, aan eenig openbaar gebouw in Nederland gesteld, was die aan den hoogen toren der St. Martini-kerk te Doesburg, in 1782 door den zelfden Heer kraijenhoff geplaatst, welke thans (54 jaren later) deze belangrijke Handleiding tot het stellen van Afleiders in het licht geeft.
Het is opmerkelijk, dat deze zaak zoo weinig in ons vaderland behartigd is. De Baron kraijenhoff merkt hieromtrent teregt bij den aanvang van zijn geschrift het volgende op: ‘Winstbelovende ontdekkingen en uitvindingen, hoewel zij, bij hare verschijning, tegen groote moeijelijkheden te kampen hebben, plegen echter meer spoedige vorderingen te maken om dadelijk al-
{==16==} {>>pagina-aanduiding<<}
gemeen te worden, dan de zoodanige, die voor de maatschappij wel hoogstbelangrijk zijn, maar, bij hare toepassing het uitzigt op gewin missende, steeds aan worsteling tegen vooroordeelen blijven blootgesteld.’
Het voorbeeld der aanwending van de stoomkracht is zeer gepast gekozen, om deze opmerking te staven. Evenwel meent de Schrijver, dat hierin niet alleen de reden der zoo trage en spaarzame navolging van het eerste, in 1782 gegeven voorbeeld gelegen zij. Hij meent, dat, hoezeer er over dit onderwerp ook in ons vaderland wel geschriften bestaan, deze echter te wetenschappelijk en voor het algemeen te weinig toegankelijk zijn en dat het gemis eener beknopte Handleiding, eenvoudig en zonder zich in wetenschappelijke bespiegelingen te verdiepen, ten dienste van het algemeen opgesteld, mede eene hoofdoorzaak dezer nalatigheid zij. Om in deze behoefte te voorzien, schreef de tachtigjarige, maar nog krachtige en werkzame Grijsaard dit werkje, van hetwelk de Heer moll teregt in een later opstel getuigde, dat het met kernachtige duidelijkheid geschreven is. Eene opgave van deszelfs inhoud zou noodeloos zijn. Liever prijzen wij deszelfs lezing allen aan, die in het onderwerp belang stellen, en zich nader willen overtuigen, dat goed gestelde afleiders zeker beveiligen, en dat derzelver oprigting niet met hooge kosten gepaard gaat. Wij verwachten veel van een verlicht bestuur, dat de bestaande vooroordeelen overwinnen wil en overwinnen kan. Mogt daartoe ook dit helder en beknopt geschrift, hetwelk wij in veler handen wenschen, bevorderlijk wezen!




Bijdrage ter bevordering van den Zijdebouw in Nederland, door Jonkh. A. Martini van Geffen, wegens de Ridderschap Lid der Staten, enz, Te 's Hertogenbosch, bij H. Palier en Zoon. 1836. In gr. 8vo. 24 Bl. f 1-25.


{==17==} {>>pagina-aanduiding<<}

De Schrijver, die reeds vóór drie jaren eene Handleiding tot bevordering van de Zijdeteelt in Nederland in het licht heeft gegeven, tracht in dit stukje dezen tak van nijverheid, welke thans in Noord-Nederland geheel schijnt te zullen verkwijnen, op te beuren en te verlevendigen. De redenen, die deze industrie tegenwerken, zijn, volgens hem, in de veranderde inzigten en daardoor ook geheel ophoudende medewerking van het Gouvernement en in het vooroordeel tegen het klimaat onzes lands gelegen. Daar het Gouvernement vroeger in de zuidelijke, thans afgescheidene, Provinciën deze industrie krachtdadig ondersteunde, en haar ook in de noordelijke deelen trachtte te bevorderen, is deszelfs besluit, om daarvan thans geheel af te zien, eenigzins vreemd, maar vermoedelijk ontstaan door de groote opofferingen, die de daarstelling van het model-etablissement nabij Ath, in de Provincie Henegouwen, aan hetzelve bereids gekost heeft. Doch de schuld schijnt hier voornamelijk, zoo niet alleen, in een te kostbaar plan van inrigting gezocht te moeten worden. Wat het klimaat betreft, zulks kan of de plantsoenen van moerbeziën benadeelen, of wel het opkweeken der zijdewormen verhinderen. De Schrijver toont aan, dat de moerbezieboomen niet meer aan bevriezen zijn blootgesteld dan andere houtsoorten, die aan ons klimaat eigen zijn. Zelfs bij Stokholm, op 59o noorderbreedte, slaagt de witte moerbezieboom goed, en men heeft er goede zijde verkregen; hebbende deze boom aldaar de koudste winters der vorige eeuw, zelfs die van het jaar 1789, zonder nadeel doorgestaan. In Rusland groeit dezelve zeer goed, bij Pultava en Kiew op 50o, 28′ noorderbreedte, en wordt ook aldaar de zijdeteelt met goed gevolg gedreven, niettegenstaande de thermometer des winters gewoonlijk onder 0 van
Fahrenheit valt en de witte moerbezieboom niet vóór het einde van Mei in blad komt. Tot het opkweeken der zijdewormen wordt tijdelijke verwarming van het locaal vereischt; maar zulks is evenzeer in zuidelijke streken van Europa noodwen-
{==18==} {>>pagina-aanduiding<<}
dig, zoodat ook dáár in goede inrigtingen van zijdeteelt nu en dan vuur gestookt wordt ter verwarming en vlammende vuren ter verdunning der lucht bij vochtig weder; weshalve het verschil tusschen de aldaar plaats hebbende opvoeding van zijdewormen en de onze geacht kan worden te bestaan in eene geringe hoeveelheid van meerder of minder brandstoffen.

Beknopte Handleiding voor Bijënhouders, enz. Te Amsterdam, bij J.C. Sepp en Zoon. 1835. In kl. 8vo. 130 Bl. f 1-10.

Deze Handleiding bevat als Inleiding eene korte Natuurlijke Historie der Bijen, en is voorts in acht Hoofdstukken verdeeld: I. Welke bijën men zich moet aanschaffen. II. Hoe men den bijenstal plaatsen moet. III. Wat men bij het verplaatsen der bijenstallen hebbe in acht te nemen. IV. Over het vermeerderen der bijenstokken en het zwermen. V. Over de oppassing der bijen. VI. Over de inzameling van den honig. VII. Over de behandeling van het was. VIII. Over de verschillende gereedschappen. De korte behandeling dezer onderwerpen komt in de hoofdzaken overeen met hetgeen men vindt in de nieuwe Leerwijze omtrent de Bijen, volgens j.l. christ bearbeid door r.j. brouwer, en in 1809 bij dezelfde Uitgevers in het licht gekomen.





Verhandelingen, Redevoeringen en staatkundige Geschriften van Jr. Joan Melchior Kemper, verzameld door Jr. J. de Bosch Kemper. Iste en IIde Deel. Te Amsterdam, bij J. van der Hey en Zoon. 1835. In gr. 8vo. Te zamen 700 bl. f 7-60.

Een tijdsverloop van twaalf jaren na 's mans dood heeft de gedachtenis van eenen der edelste en rondbor-
{==19==} {>>pagina-aanduiding<<}
stigste Nederlanders niet kunnen uitwisschen. Kemper was een man, zoo als er weinige zijn; een man, wiens hart op de tong lag, en toch zoo ver verwijderd van onbescheidenheid, dat zijn Koning, wien hij, waar het pas gaf, niet schroomde de waarheid te zeggen, hem onder zijne beste vrienden telde, en met vertrouwen meer nog dan met eereblijken beloonde; een man, zoo eerbiedwekkend, dat de Dwingeland, dien hij openlijk tegenwerkte en onbewimpeld zijne echt Hollandsche gezindheden toonde, hem niet regtstreeks durfde, vervolgen; een man, wiens zinspreuk was: Fiat justitia et pereat mundus! (Doe regt en zie niet om!) en die toch, in weerwil dier onverzettelijk gestrenge beginselen, de lieftaligste, vriendelijkste, gedienstigste en zachtaardigste man was, bemind door allen, die het geluk hadden hem te kennen. Wie weet, hoe veel beter thans onze toestand zou zijn, indien het Vaderland, de Koning, de Wetgevende Vergadering hem, den braafsten onder de braven, hadden mogen behouden! Maar wij mogen niet morren: een hooger Koning heeft hem tot zich geroepen, en zekerlijk hem, die over weinig zoo getrouw was, over veel gezet!
Het was een gelukkig denkbeeld van den waardigen Zoon des Overledenen, den Heer de bosch kemper, de Nederduitsche geschriften van zijnen Vader in éénen bundel bijeen uit te geven. Deze stukken zijn deels van letterkundigen, deels van wijsgeerigen, deels van staatkundigen aard. Reeds was in 1814 een gedeelte derzelven (een paar Redevoeringen en eene Opdragt) in het licht gegeven. In 1818 verscheen de bekroonde Prijsverhandeling bij teyler's Genootschap, over den invloed der staatkundige gebeurtenissen en wijsgeerige begrippen op godsdienstige en zedelijke verlichting en zedelijkheid, zoo in de werken van dat Genootschap, als afzonderlijk. De Verhandeling over onno zwier van haren staat voor de nieuwe uitgave van diens werken; de lijkrede op cras voor deszelfs nagelatene schriften; de Redevoering bij de herstelling der Leyd-
{==20==} {>>pagina-aanduiding<<}
sche Hoogeschool, in hare (weinig gelezene) jaarboeken, en de Vertaling van cicero's Redevoering voor milo in de Bibliotheek van oude Letterkunde. Het overige is nieuw; doch ook het elders gedrukte is zoo zeer verspreid, dat het voor de hoogschatters van kemper niet dan aangenaam zijn kan, alles van deze waardige hand bij elkander te vinden. Daar de meeste dezer werken dus reeds vóór jaren het licht gezien hebben, zou eene eigenlijke beoordeeling daarvan ongepast zijn: wij besparen die voor het derde Deel, waarin 's mans staatkundige geschriften en adviezen het licht zullen zien, en bepalen ons dus tot eene bloote aankondiging van hetgeen hier gevonden wordt.
De stukken zijn naar de tijdorde geplaatst, hetwelk ons zeer gepast voorkomt, omdat hierdoor de trapswijze ontwikkeling der denkwijze van den geachten Schrijver meer in het licht gesteld wordt. De eerste Verhandeling, door den voortreffelijken man reeds op zijn 25ste jaar geschreven, is gewis een meesterstuk voor die jaren. Het is een met zilver bekroond vertoog over de noodzakelijkheid van godsdienstige beginselen bij een Volk boven de gewone middelen van beschaving, opvoeding en wetgeving. Er heerscht daarin eene kennis van zaken, eene warmte van godsdienstig gevoel, die ons den veelbelovenden jongeling doet zien. Het stuk is door den Schrijver zelv' uit het Latijn vertaald, maar draagt geene sporen eener overzetting uit eene vreemde taal. Men ziet daarin een' sterken afkeer van de toen nog versche revolutionaire denkbeelden en geweldenarijen, onder schijn van republikeinsche vrijheid, doorstralen; en tevens wordt er van het tooneel, en deszelfs misbruiken, en ‘de zedenverpestende balletten, die beter in de huizen der ontucht, dan in deze zoogenoemde scholen van goede zeden te huis behooren,’ naar waarheid gesproken, gelijk die misbruiken, helaas! nog geenszins verbeterd zijn. Hoe schoon is de taal des Schrijvers, bl. 107: ‘Door dit denkbeeld (van Gods Alomtegenwoordigheid) voel ik mijzelven op dit oogenblik ge-
{==21==} {>>pagina-aanduiding<<}
troffen en aangemoedigd, wanneer ik, bij deze verdediging van de Godsdienst, aan de tegenwoordigheid denke van Hem, wien het ondankbare menschdom zoo dikwijls verwaarloost.’ Hij betoogt niet enkel de hooge nuttigheid der natuurlijke, maar ook der geopenbaarde Godsdienst voor eenen Staat, ten laatste ook uit het voorbeeld van Frankrijk onder het Schrikbewind, toen Ongodisterij, of toch afkondiging van de Natuurlijke Godsdienst, met de grootste gruwelen en geweldenarijen hand aan hand gingen. In dit geheele stuk blijkt het, hoe zeer de toen nog
zoo jeugdige leerling van cras reeds in gezonde staatkundige en wijsgeerige denkbeelden boven vele destijds beroemde mannen uitmuntte.
Hierop volgt de bovengenoemde Vertaling van cicero's Redevoering voor milo, die in een Tijdschrift werd opgenomen, waaraan mannen als van lennep, (men denke slechts aan diens Herder op het slagveld te Cannae) ten brink en anderen arbeidden, en hetwelk toch, bij gebrek aan deelneming, moest gestaakt worden! De vertaling uit het Latijn is zeer vloeijend, en wordt door eene keurige geschiedkundige inleiding, die ons volkomen op het standpunt des Redenaars plaatst, en door onderscheidene geletterde aanteekeningen, zelfs voor hen, die het oorspronkelijke kunnen lezen, belangrijk. Thans volgt eene Redevoering, die volgens de aangenomene tijdrekenkundige orde wel hier moest geplaatst worden, doch die, naar ons inzien, met eene kleine verschikking, beter achter de eerste Verhandeling, waarvan zij als 't ware een toevoegsel uitmaakt, (zie bl. 137 van dit eerste Deel) zou hebben gevoegd. Het onderwerp bevat de omwenteling, door de invoering der Christelijke Godsdienst onder constantijn den Grooten in den Romeinschen Staat veroorzaakt. Aanvankelijk ging wel die verandering met vele noodlottige gevolgen gepaard (die de Schrijver met eene loffelijke onzijdigheid volmondig erkent); maar, om nu niet eens van hare verwijderde gevolgen te spreken, (de zuurdee-
{==22==} {>>pagina-aanduiding<<}
sem moest, volgens de gelijkenis van den Zaligmaker, lang gisten, eer het geheele deeg daarmede doortrokken was) zoo hadden toch ook reeds de onmiddellijke verbeteringen in de Maatschappij, zoo als die der gevangenissen, van den toestand der vrouwen, der kinderen, der slaven, en de afschaffing der onmenschelijke schouwspelen van zwaardvechters onderling en tegen wilde dieren, die stroomen bloeds kostten, alleen of toch grootendeels ten gevolge der invoering van het Christendom plaats. Wat die boven aangestipte onheilen aangaat, zoo beroept zich de Schrijver teregt op
de misdaden, die bijkans van alle groote schokken onafscheidelijk zijn, zoo als de Hervorming, onze vrijheidsoorlog, en vraagt aan de tegenstanders des Christendoms (meerendeels hooge vereerders der Fransche Omwenteling) wat zij dan wel van de kannibaalsche gruwelen en vandaalsche verwoestingen dier omwenteling zeggen, die hun toch zoo heilzaam voorkomt? (Bl. 254.)
Het Deel wordt besloten met drie stukken, waarvan wij ook zouden denken, dat het eerste en derde, als twee regtskundige Verhandelingen, bij elkander hadden geplaatst moeten worden, namelijk over de wetten der Volken, als de beste bewijzen van derzelver toe- of afnemende beschaving en verlichting, en over het gezag des Romeinschen Regts hier te lande, en des wenschelijken invloeds, welken de invoering van het nieuwe Wetboek op dat gezag en de beoefening van dat Regt zou moeten hebben; twee Voorlezingen in Concordia en in Felix Meritis (1806 en 1808.) Het groote doel der eerste is, om te doen zien, dat wetten, indien ze goed, dat is doelmatig, zullen zijn, moeten overeenstemmen met den graad van beschaving en verlichting, dien een Volk heeft bereikt; dat, indien zij beneden dat peil staan, het Volk zich die wetten op den duur niet laat welgevallen; terwijl wetten, die verre boven dat peil staan, ligtelijk tot gelijkmaking van alles, d.i. tot de schreeuwendste onderdrukking, misbruikt worden. Ook hier beroept zich de Schrijver op de ondervinding, en

{==23==} {>>pagina-aanduiding<<}
doelt kennelijk op de hoogwijsgeerige staatsregelingen der Fransche Omwenteling, en de gelijkmaking door de bijl op het Revolutieplein. (Bl. 282.) Vervolgens betoogt hij den gelijken gang van beschaving en wetgeving in eenige voorbeelden uit de algemeene Geschiedenis. De laatste Redevoering, over den invloed der invoering van een nieuw Wetboek op de beoefening des Romeinschen Regts hier te lande, naar ons inzien meer voor Regtsgeleerden dan voor het gemengde Publiek van belang, heeft ons echter met een weemoedig denkbeeld vervuld, wanneer wij bedachten, hoe fpoedig gedurende de Regering van Koning lodewijk het Wetboek Napoleon, ingerigt voor het Koningrijk Holland, tot stand werd gebragt (in een paar jaren) terwijl sedert de Restauratie nu reeds meer dan eenentwintig jaren aan eene nieuwe Wetgeving is gewerkt, zonder dat men nog het einde ziet! Zekerlijk zou dit zonder de heillooze vereeniging met België spoediger in zijn werk zijn gegaan; maar toch - wij zijn nu reeds zes jaren daarvan gescheiden, en nog is het werk niet voltooid! Nog vindt men in dit Deel (tusschen de beide genoemde Verhandelingen) de aanspraak en gezangen bij gelegenheid van het openbaar Examen der Stads-Armenscholen te Amsterdam, op 22 Maart 1808, waarin het goede der doelmatige weldadigheid wordt in het licht gesteld.
Het tweede Deel begint met de uitmuntende Lijkrede op onno zwier van haren. Dezelve draagt duidelijke sporen van den tijd, waarin zij werd uitgesproken, (Febr. 1810) toen reeds de werelddwinger onze zuidelijke vestingen en steden tot Dordrecht toe had bezet, en op het punt was, ons alles ten zuiden der Waal en van het Hollandsch Diep te ontnemen. Een weemoedig terugzien op het luisterrijke voorgeslacht geeft nog eenige opbeuring in zoo veel leeds: de grijsaard ziet, in plaats van de duistere diepte, welke hem wacht, liever de lagchende velden, die hij doorwandelde, voor zich. Na een algemeen overzigt van onzen ouden staatkundigen en letterroem, wordt eerst over het leven van

{==24==} {>>pagina-aanduiding<<}
den waardigen Staatsman en grooten Dichter van haren, en daarna meer bepaaldelijk over deszelfs Geuzen gehandeld, en het geheel besloten met een warm vers des Redenaars, den wensch uitdrukkende, dat het Nederlandsche volk in zijnen, zoo 't schijnt, onvermijdelijken val zoo groot moge zijn, als in zijne opkomst. Helaas! die wensch is niet verhoord; maar wij zijn - en daartoe heeft de waardige Spreker krachtdadig medegewerkt - uit dien val herrezen, en hebben ons, door latere daden, onzen Vaderen niet onwaardig getoond.
De invloed van den geest des tijds op de beoefening der wetenschappen en letteren, in Sept. 1812 als Voorzitter der Hollandsche Maatschappij van fraaije Kunsten en Wetenschappen uitgesproken, bevat eigenlijk een vertoog over de strekking der Fransche organisatie van het Hooger Onderwijs tot begunstiging der zoogenoemde naauwkeurige wetenschappen, waarvan een Despoot niets te vreezen heeft, boven de letteren, vooral bespiegelende Wijsbegeerte, Staat- en Zedekunde, oude en vaderlandsche letteren, die hem gevaarlijk kunnen worden. Dit laatste wordt, met eene vrijmoedigheid, die ons bewondering afdwingt, op napoleon toegepast, juist toen hij, door de inneming van Moskou, meester van Europa en op het toppunt zijner magt scheen te zijn. Immers geest des tijds wordt hier, in eenen ongunstigen zin, van dien geest verstaan, welke door de alles dwingende Fransche Regering aan de afzonderlijke ingelijfde Volken werd opgedrongen. Zie b.v. bl. 55: ‘Toegegeven (hetgeen ik echter niet toestemme) dat eene volstrekte alleenheersching niet nadeelig zij voor de letterkundige studiën en de geestverheffingen van het Genie, dan nog zou zij dit zeker moeten zijn in een tijdstip, waarin zich zoodanig een Despotisme, na eene lange worsteling, eindelijk op de puinhoopen van het met moeite onderdrukte Republicanisme vestigt, waarin de drang van het oogenblik den overweldiger als van zelve noodzaakt, geen' enkelen teugel van den veelhoofdigen vijand te laten slippen, ja waarin het

{==25==} {>>pagina-aanduiding<<}
belang van de naauwelijks gevestigde Dynastie dringend vordert, den altijd naar vrijheid strevenden geest te breidelen, en alle zucht voor de vaderlandsche letterkunde in de wingewesten uit te dooven.’ Wie durfde destijds aldus aan het hoofd eener talrijke vergadering spreken? Kemper, kemper alleen! Een tegenstuk dezer treurige bespiegelingen levert de op 29 December 1813 gehoudene Redevoering over den invloed van een onafhankelijk volksbestaan op de letteren en schoone kunsten, bij de plegtige uitdeeling der eereprijzen in Felix, voorafgegaan door eene Opdragt van deze en van de voorgaande Redevoering aan Z.M. den Koning, toen nog Souvereine Vorst; een Modèl van Opdragt aan eenen Grooten der aarde, zonder vleijerij. In een ongezocht verband met het onderwerp der laatstgenoemde Redevoering staat die over de inhuldiging der herstelde Leydsche Universiteit en de invoering der nieuwe inrigting omtrent het Hooger Onderwijs, behelzende voornamelijk eene welsprekende Apologie van die inrigting door een' der voornaamste medewerkers aan dezelve, en met een aanhangsel verrijkt, behelzende een verslag van de vrijwillige wapening der Leydsche Studenten in 1815, en de bij die gelegenheid door kemper gehoudene aanspraken. Uit eene derzelve blijkt kemper's diepe verontwaardiging over het snoode verraad, door de meerderheid der Franschen in 1815 tegen de bourbons gepleegd; een verraad, waarop zich sedert zoo velen, als op eene heldendaad, hebben beroemd!
Omtrent de in 1818 bij Teyler's Genootschap bekroonde Prijsverhandeling, nopens den invloed der gebeurtenissen en wijsgeerige denkbeelden in de laatste dertig jaren, zullen wij, als genoegzaam bekend, niets zeggen, dan dat kemper, wanneer hij de gebeurtenissen van 1820 en 1830 en de onverbeterlijkheid der omwentelaars had kunnen voorzien, misschien sommige zijner uitdrukkingen, in dit met de hoogste omzigtigheid en gematigdheid gestelde stuk, zou hebben gewijzigd. Nog-
{==26==} {>>pagina-aanduiding<<}
tans straalt er in het overzigt der onmiddellijke gevolgen voor Europa, in het laatste deel der Verhandeling, eene bezorgdheid voor de toekomst door, die van de menschenkennis des Schrijvers getuigt, en een brandpunt voor omwentelingen in datzelfde Frankrijk ziet, hetwelk sedert door zijne Propaganda zoo berucht is geworden!
De Lijkrede op 's mans leermeester cras, waarmede dit Deel besloten wordt, is de aandoenlijke hulde van eenen dankbaren leerling aan eenen onderwijzer, die tevens zijn vaderlijke vriend was. Het is niet zoo zeer eene levensschets, als eene uiteenzetting van 's mans groote en veelsoortige verdiensten. De uitgebreide letterkundige aanteekeningen, die in de werken van cras eene voegzame plaats bekleedden, zijn hier, als minder ter zake dienende, weggelaten.
Met genoegen zien wij voor dit werk eene vrij ruime lijst van inteekenaren. Van het derde Deel zullen wij eerstdaags verslag doen.




De Roos van Dekama, een Verhaal, uitgegeven door Mr. J. van Lennep. In II Deelen. Iste Deel. Te Amsterdam, bij P. Meijer Warnars. In gr. 8vo. 373 Bl. f 3-90.

Wij ontvangen hier eenen nieuwen historischen Roman van den begaafden Dichter der Nederlandsche Legenden, welke, even als deze in dichtmaat, dus in proza geschikt is, om ons met de zeden, gewoonten en denkwijze onzer Vaderen in de Middeleeuwen bekend te maken, en, wat dit oogmerk betreft, onzes inziens boven den Pleegzoon des zelfden Schrijvers uitmunt, daar het costuum der veertiende Eeuw hier nog beter bewaard is, dan daar dat der zeventiende. Wij hebben dit stuk dan ook met uitstekend genoegen gelezen. Het tooneel (althans in dit Deel) is te Haarlem, en verplaatst ons in die stad, ten jare 1345, onder de Regering van willem IV, den strijdbaren Zoon van dien uitstekenden willem den Goeden, voor wien de Hollanders niet te vergeefs het Vlaamsche juk afwierpen, daar hij, schoon een

{==27==} {>>pagina-aanduiding<<}
Henegouwer, gedurende het derde eener Eeuw het land in vrede en voorspoed deed bloeijen, zoodat onder anderen Amsterdam onder hem den eersten grond tot dien voorspoed leide, welken men het kort daarna ziet ontwikkelen. Maar Haarlem vooral, hetwelk doorgaans de Hofstad was, bloeide ongemeen onder dezen Vorst, wiens zeer aanzienlijke magt en verzamelde schatten zijnen krijgshaftigen Zoon, willem IV, tot allerlei nuttelooze buitenlandsche togten in staat stelden, en tevens om de zucht tot ridderlijke feesten en steekspelen, die hij, gelijk zijn Vader, bijzonder beminde, te kunnen botvieren. Volgens philippus à leydis, eenen tijdgenoot, heerschten onder willem IV ook nog binnenlandsche rust, vrijheid van alle standen, goed regt, en welvaart. Het is dan ook deze algemeene bloei, kort daarna door de vreesselijke Hoeksche en Kabeljaauwsche twisten zoo deerlijk afgewisseld met krijg en ellende, die, benevens uitdrukkelijke getuigenissen van een dergelijk feest in den Haag, een jaar vroeger, onzen Schrijver regt geeft, het steekspel, te Haarlem in 1345 gehouden, als een der luisterrijkste en algemeen door Edelen, Geestelijken, burgers en vreemdelingen van allerlei stand bezochte feesten te schilderen. - Op dit steekspel dan verschijnen ook drie Afgevaardigden van Friesland, hetwelk tot Holland in zeer dubbelzinnige betrekkingen stond, daar de Graaf zich als Heer, gelijk eenige Friezen hem als beschermer van hetzelve beschouwden, en anderen zich van alle betrekking tot hem wilden ontslaan. Op deze gansch niet onwaarschijnlijke vinding van het Friesche Gezantschap, ten einde de betrekkingen met den Graaf, (door een oproer te Stavoren
tegen zijne ambtenaren nog meer ingewikkeld geworden) op een' vasten voet te regelen, grondt zich nu de knoop des verhaals. De karakters der drie Friesche Gezanten, den alleen naar rust en zinnelijk genot verlangenden, maar zich toch als een belangrijk en bedrijvig persoon beschouwenden Abt van St. Odulf, den driftigen, onverzettelijken, strijdzuchtigen, maar juist niet schranderen adelen, den waarachtig edelen, krachtigen, verstandigen en daarom ook gematigden en vredelievenden, doch tevens moedigen aylva, en dat van den onmisbaren medehelper des Abts, den schijnbaar geringen en nederigen, maar doorschranderen, werkzamen en geenszins van zucht tot intrigue ontblooten Broeder syard, eindelijk en bovenal, de heldin des verhaals, matzy van dekama,

{==28==} {>>pagina-aanduiding<<}
de schoone, verstandige, zachtaardige en zedige, schoon gansch niet ongevoelige pupil van aylva en verloofde van adelen, - alle deze karakterschetsen zijn uitmuntend, en wij vinden in dit opzigt dezen Roman in 't algemeen bijzonder verdienstelijk. Zoo vindt men, bij veel overeenkomst, tevens niet weinig verschil van geäardheid in twee Italiaansche vondelingen, die zich door een toeval aan het hof van den Graaf en in deszelfs gevolg bevinden, en de ontsluijering van wier afkomst in het volgende Deel zal moeten plaats hebben (schoon wij het, althans van éénen derzelven, in dit Deel reeds met vrij wat zekerheid kunnen gissen.) De een, reinout, is vurig, driftig, ontembaar in elken hartstogt, vooral in liefde, gramschap, eerzucht en minnenijd; de ander, deodaat, niet minder moedig en edel, maar zachtaardiger en gematigder; zijn karakter, hoewel doorgaans vrolijk, was echter droefgeestig in oogenblikken, wanneer zijn boezemvriend en lotgenoot wrevelig werd en de hand aan het zwaard sloeg, wanneer het teedere punt hunner afkomst werd aangeroerd. Niet minder juist zijn de edelaardige, milde, zelfs kwistige, en vooral moedige, maar door heerschzucht en oorlogsdrift te ver weggesleepte Graaf willem IV, en de tevens dappere, ridderlijke, verstandige en bedaarde beaumont geteekend. Ook de bijkomende karakters, de verschillende Hollandsche Edelen, de wreede oda van Wassenaar en de zachtaardige ottilia van Naaldwijk, de goochelaar, (of kokeler in de taal van dien tijd), wiens verschijning onder de menigte, bij gelegenheid van het steekspel te Haarlem zamengevloeid, het verhaal opent, en wiens geheimzinnige verrigtingen en taal hem als een der personen doen kennen, die tot de ontwikkeling van
den knoop zullen bijdragen; zelfs zijn hansworst, - allen zijn elk in zijne soort goed uitgevoerd. Een in het eerst geheimzinnig persoon, in wien wij echter spoedig den uit Frankrijk teruggekeerden Bisschop van Utrecht, den moedigen en standvastigen jan van arkel, herkennen, zal zekerlijk in het volgende Deel eene groote rol spelen.
Het verhaal neemt, even als die van walter scott, steeds in belangrijkheid toe. Van eene vechtpartij te Haarlem, over vreemde geldspeciën, met eenen Fries en eene Friezin, die tot het gevolg der Gezanten behooren, en die door adelen ontzet worden, welke echter daardoor in moeite geraakt, en op zijne beurt door reinout en deo-
{==29==} {>>pagina-aanduiding<<}
daat wordt bevrijd, - worden wij bij de beide andere Friesche Gezanten, die adelen lang te vergeefs wachten, ingeleid. Deze worden op het lusthuis van den Graaf op den Vogelezang genoodigd, hetwelk tot eene allerbevalligste beschrijving van dat lievelingsoord van floris V doet overgaan. Hier is de Graaf incognito tegenwoordig, en wordt door den kokeler, (die tot vermaak der gasten ontboden is) door eenen tooverkelk met zijn kort aanstaande lot en dat zijner Grooten bekend gemaakt (volgens eene voorspelling, zoo men wil, bij 's Graven geboorte, van den ouden Grave van Gelder.) Intusschen hebben de twee Italiaansche vrienden, bij de uitnoodiging, in het oude Johanniter-klooster (het verblijf der Friezen) de welluidende stem van matzy gehoord. Reinout is dadelijk smoorlijk op haar verliefd; maar het geluk begunstigt den minder hartstogelijken, maar meer innemenden deodaat, die, zonder haar op te zoeken, het Friesche meisje meermalen ontmoet, zoo als in de hut eens boschwachters, waar zij diens mishandelde vrouw verpleegt, en op de duinen onder Aalbrechtsberg, het tegenwoordige Bloemendaal. Dit brengt reinout, die beiden op de terugkomst naar Haarlem
ontmoet, in de uiterste woede. Eer wij echter derzelver uitwerking zien, wonen wij de gehoorgeving der Friesche Afgevaardigden in de St. Jans-kerk, en vervolgens een feest bij op het tegenwoordige Raadhuis, toen het Grafelijke verblijf, waarheen matzy door den Grave gelokt wordt, die verlangt haar als een onderpand van de trouw der Friezen in Holland te houden. Daarop volgt de allezins voortreffelijke beschrijving van het tournooi op de groote Markt te Haarlem, toen het zand genoemd (waar de groote kerk nog niet bestond); eene beschrijving, die slechts voor die van walter scott in diens Ivanhoe behoeft te wijken. Wij zullen de nieuwsgierigheid der lezers door het verhaal der onderscheidene voorvallen op de twee dagen van hetzelve niet vooraf bevredigen. Op eenen maaltijd, op 's Graven jagtverblijf aan den Vogelezang gegeven, drijft reinout, geheel bedwelmd door minnenijd, zijnen vriend den dolk door het lijf. Deodaat valt voor dood neder, doch wordt nog met moeite gered. Matzy, die hem reeds bemint, en den woesten adelen nogtans als bruidegom moet erkennen, is wanhopig; en hier komt nu nog bij, dat willem den Frieschen Gezanten hun afscheid geeft, maar de Roos van Dekama niet uit Holland

{==30==} {>>pagina-aanduiding<<}
wil laten vertrekken. Aylva vertrouwt haar dus aan de zorg van den schranderen Vader syard, die haar verkleed naar het Sticht van Utrecht brengt, alwaar zij eene veilige schuilplaats vindt. Hier eindigt het eerste Deel, en wij zien met gespannen verwachting het tweede te gemoet. De inleiding bevat een verslag, hoe het handschrift, dat ten grondslag van dit verhaal strekt, achter een oud receptboek gevonden is; doch dit kunstje is reeds zoo menigmaal gebruikt, dat het als afgesleten mag worden beschouwd: wij zouden denken, dat het beter ware geweest, onmiddellijk met het verhaal zelve te beginnen.
Dat de Schrijver, bewoner in den zomertijd van een der schoonste oorden in Haarlems verrukkelijke omstreken, en daarbij met zoo veel talent van beschrijving toegerust, de gelegenheid zou aangrijpen om die oorden te schilderen, was te verwachten; doch hier, gelijk in dit geheele verhaal, is zekere Attische zuiverheid en terughouding van die overgroote weelderigheid in de beschrijvingen, welke een bijkans algemeen gebrek van den hedendaagschen stijl is, duidelijk te bespeuren. De wijze van verhalen is klaar, bevallig, onderhoudend, zelfs boeijend, en toch eenvoudig, in gewone bewoordingen, zonder grooten ophef van beelden, zonder het strooijen van overtollige bloemen. Wij wenschen den Schrijver daarmede geluk: het is, naar ons oordeel, eene wezenlijke verdienste, die dit werk boven den Pleegzoon vooruit heeft. De schilderingen van Haarlems omstreken zullen wel zoo veel mogelijk met de gesteldheid van dien tijd (1345) overeenkomen; en daartoe dient ook, ter opheldering, een daarbij gevoegd kaartje. Alleen komt het ons voor, dat de Haarlemmer Hout, volgens de beschrijving, (zie bl. 51 reg. 1) waar adelen reeds buiten den Hout komt, eer hij nog het oude Johanniter-klooster bereikt had, (ter halverwege van Heemstede) te klein is voorgesteld. Men erkent wel, dat daarin herten vrij in 't rond liepen (bl. 8), maar volgens eene Grafelijke rekening, te vinden bij den Heer de jonge, (Oorsprong der Hoeksche en Kabeljaauwsche twisten, bl. 36, noot) vond men daarin ook wilde ossen, en hij deukt, dat de Hout zich toen nog tot of nabij Hillegom uitstrekte, hetgeen met de hier gegevene beschrijving geenszins overeenkomt. Ook wenschten wij wel te weten, of de meirtjes, waarvan de Schrijver, als
toen nog bij Aalbrechtsberg of Bloemendaal bestaande, op bl. 173 gewaagt,

{==31==} {>>pagina-aanduiding<<}
slechts eene vinding zijn, dan of hij derzelver bestaan bij oude Schrijvers gevonden heeft.
Wij mogen, na dezen Roman gelezen te hebben, wanneer het slot aan den aanvang beantwoordt, ons geluk wenschen, dat ons Vaderland ook eenen walter scott of cooper bezit.




Bijvoegsels en Bijlagen tot de Beschrijving der Stad Tiel, door Mr. E.D. Rink, Regter enz. Te Tiel, bij A. van Loon. 1836. In gr. 8vo. 51 Bl. f :-60.

Wij hebben vóór eenigen tijd verslag gedaan van het, voor de geschiedenis van Gelderland belangrijke, werk des Heeren rink, en ontvangen nu nog eenige bijvoegselen en bijlagen, gedeeltelijk het een en ander bevattende, dat den Schrijver is voorgekomen tot opheldering en verbetering te kunnen dienen, gedeeltelijk een paar oorkonden, voor de geschiedenis der stad Tiel niet van belang ontbloot. Wij gelooven, dat allen, die het werk zelf bezitten en op prijs stellen, zich van deze bijvoegselen voorzien zullen. Bij deze aankondiging vestigen wij op een paar punten de aandacht.
De Heer rink heeft ons overtuigd, dat de oude loop der rivier de Linge geheel anders was dan thans. Zij begon boven de stad uit de Waal, en stroomde, tot nabij de Burensche poort, om haar henen, vervolgens haren loop nemende door de streek, waar nu de doode Linge is, welke, volgens bladz. 7, nog in het jaar 1533 de Oude Linge genoemd werd. En deze vroegere loop wordt ook door de Hollandsche Divisiekronijk bevestigd. Immers, waar deze over den oorsprong van Gorinchem spreekt, meldt zij: want de Wale was omtrent die stede van Tyel benauwt en geleyt, dat sy haren ouden cours en loop in der riviere van der Linge niet houden en mochte. Men had haar dus, door het opwerpen van eenen dam of anderzins, van de Waal afgesneden, die hierdoor tusschen Tiel en Gorinchem meer water afvoerde. - Minder te vertrouwen is de aanhaling uit deze Kronijk op bladz. 9, dat de kerk op Zandwijk vroeger een Heidensche tempel geweest is, door swigbert tot eene Christelijke kerk gewijd; want deze bijzonderheid is daar ontleend uit het leven van dien Heilig, zoo gezegd wordt, beschreven door marcellinus, eenen der Apostelen van Overijssel; een stuk, dat blijken draagt van

{==32==} {>>pagina-aanduiding<<}
onecht en van later' tijd te zijn, vervuld met allerlei fabelen en verdichtsels.
Bladz. 14-19 wordt de betrekking der stad Tiel op het Hanze-verbond aangeroerd. Waren de recessen van de Hanze-vergaderingen, die hier en daar nog in de archieven onzer Nederlandsche Hanze-steden schuilen, bekend: wij zijn er zeker van, dat over de geheele geschiedenis van dit verbond nog meer licht zoude opgaan, dan wij hebben. Zoo is er over de uitsluiting van een aantal kleine Geldersche en andere steden van het Keulsche kwartier in de jaren 1554 tot 1557 zeer veel te doen geweest. Doch daar het hier de plaats niet is, om eenige bladzijden met deze berigten te vullen, zoo vergenoegen wij ons, zoo kort mogelijk mede te deelen hetgeen alleen de stad Tiel raakt.
Op de dagvaart te Lubek in Julij 1554 werden nieuwe statuten voor het Hanze-kantoor te Londen gemaakt. Onder het voorlezen van dezelve verzochten de afgevaardigden van Nijmegen en Zutphen, dat ook de kleine, nabij hen gelegene en van ouds tot hen behoorende steden niet uitgesloten mogten worden, maar, gelijk de principale steden der Hanze, vrijheid genieten, met beroep op oude recessen van 1430 en later. Zoo dit evenwel geschiedde, moesten zij, volgens ontvangenen last, protesteren. De voordragt ging des niet te min door: onder de 66 steden, die tot de privilegiën der Hanze op het kantoor te Londen geregtigd zijn zouden, werd Tiel met vele andere steden voorbijgegaan. Dit besluit gaf aanleiding, dat op de volgende dagvaart te Lubek, in October 1554, afgevaardigden van Gelder, Erkelens, Doesburg, Doetichem, Tiel en Bommel verschenen, om te reclameren. Na vele discussiën kreeg Doesburg weder stem en zitting, waarvan deze stad bewees in de possessie te zijn; doch de overige werden met hare bewijzen tot de volgende algemeene dagvaart verwezen. De Nijmeegsche afgevaardigden, aan wier hoofd Burgemeester thomas van trigt was, vededigden de regten van Tiel en Bommel dapper. Deze steden, verklaarden zij, waren door hen, met overzending der uitgeschrevene artikelen, naar oud gebruik beschreven. Dezelve werden ook van ouds ten deele in de recessen, ten deele in de contributiën bevonden, hadden in vroegere tijden stem en sessie gehad, en begeerden niets anders, dan dat zij daarbij mogten gelaten worden. De twee uitgeslotene steden leverden beëedigde getuigenissen van oude
lieden in, dat zij, voor zich

{==33==} {>>pagina-aanduiding<<}
en andere burgers, in het Koningrijk Denemarken en te Brugge in Vlaanderen de privilegiën der Hanze genoten hadden. Toen het besluit evenwel doorging, dat het bij die bepaling blijven zoude tot eene volgende dagvaart, verlieten de afgevaardigden van Nijmegen de vergadering, en deden protest aanteekenen.
De stad Tiel rustte evenwel niet in het handhaven van haar goed regt. Zij wendde zich tot de vergadering van het Keulsche kwartier in Junij 1556, alwaar men begreep, dat de verzoekschriften naar Lubek op de algemeene vergadering moesten overgezonden worden, met aanbeveling aan de steden der Hanze, om hare volmagten op dat artikel mede te brengen. Op die vergadering te Lubek, in hetzelfde jaar, werd de zaak, die zoo vele belangen kwetste, wel behandeld, maar nog niet afgedaan. De verzoekschriften der uitgeslotene steden waren te laat ingekomen, en er was geen tijd geweest, om het gevoelen der committenten in te winnen. - Tiel en Bommel wendden zich intusschen al weder tot de kwartiersvergaring te Keulen van 1557, en zonden de Schepenen nicolaes holl en adriaan van oever derwaarts, om stem en zitting te nemen. Men begreep, dat, daar er over dit punt geschillen aanhangig waren, het beter zijn zoude, provisioneel van dezen eisch af te zien, en zich als van ouds door de Hoofdstad te laten vertegenwoordigen. Met dit besluit moesten de afgezondenen zich, hoe ongaarne ook, vergenoegen. Eindelijk werd dan toch op de dagvaart van hetzelfde jaar 1557 in het algemeen besloten: dat dieselvige kleine stetten by yrer angetogen alden possession und gebrauche, wie sy seggen und berichten, dat sy van alders her gehait, midler zeit blyven sullen.
Ziet daar een kort uittreksel uit het lang verhaal van eene zaak, in welke zoo vele Geldersche en Westphaalsche steden betrokken waren. Het kan tot aanvulling der berigten van den Heer rink en tot bewijs dienen, van welke waarde het gerekend werd, onder de Hanze-steden erkend te zijn. De Geldersche steden ten minste verzuimden de vergaderingen niet ligt. Alleen in het jaar 1530 waren geene afgevaardigden van dezelve te Lubek verschenen. Er staat aangeteekend: Item die Schryffen des Fursten van Gelre gelesen tot onscholt der van Nemegen, Ruremondt, Arnhem, Zutphen, Groenyngen, en vermeldende syn Genade, als diener en ondersaith

{==34==} {>>pagina-aanduiding<<}
Rom. Keys. Maj. van den synen niet dechte te lyden, mitten Lutheraenschen ketteren te communiciren. Item geantwoirdt by den Doctor van Bremen, dat noch ter tydt nyemandts voir ketter verwonnen were en dairum oick nyemandst behoirden te schelden.
Nog eene aanmerking omtrent het werk zelf. Sedert ons verslag van hetzelve is de Rijm-kronijk van jan van heelu door willems uitgegeven. De Heer rink zal nu zelf kunnen beoordeelen, wat er te denken zij van den aanval der Gelderschen in 1286 op de stad Tiel, en in het Bijvoegsel tot bl. 23 de woorden op de verte (zeker eene drukfout) veranderen op de veste en Gerwe in Senne, d.i. Sennewijnen, beneden de stad, alwaar de Gouverneur, jan van kuik, slag leverde. Zie de Kronijk bladz. 109. Het innemen der stad wordt verhaald op bladz. 114 volg. Bij eenen herdruk, dien wij het belangrijke werk spoedig toewenschen, zullen dergelijke nadere ophelderingen met de bijvoegsels en bijlagen in eens kunnen opgenomen worden. Er is in deze eene betere correctie, dan in de Beschrijving zelve.




Twee Gesprekken over Beleefdheid en Beschaving, door J. Boeke. Te Amsterdam, bij J. Muller en Co. 1836. In kl. 8vo. 103 Bl. f 1-20.

Het is, gelooven wij, eene groote kunst, om een goed en degelijk gesprek te voeren, waarvoor eigenlijk slechts weinigen berekend zijn. De eeuwige praatjes over het gure of schoone weder, over de vuile straten, over gomez, palmerston enz. zijn nog geene gesprekken - vele luide en overschreeuwende sprekers zijn niets meer dan tijdmoordenaars en tijddieven. Als dat nu zoo is, hoeveel moeijelijker is het nog om Gesprekken te schrijven! Indien een Schrijver zich daaraan waagt, moet hij noodwendig zich in tweeën, drieën of vieren verdeelen; zichzelven tegenspreken, met zichzelven twisten, haspelen en strijden, - anders wordt het gesprek een betoog, waar men, in plaats der verschillende bewijzen, verschillende namen nederschrijft, en daarmede is niet veel gewonnen. Even zoo als vele gesprekken in het dagelijksche leven ongemeen vervelend zijn, worden de ge-
{==35==} {>>pagina-aanduiding<<}
schrevene zamenspraken hoogst onaangenaam, wanneer de schrijvende spreker de rollen niet juist heeft verdeeld, en zich niet geheel verplaatst in den toestand der denkbeeldige sprekers. Intusschen durven wij verzekeren, dat de Heer boeke hierin gelukkig geslaagd is. Hij heeft een tweetal Verhandelingen, in den vorm van Gesprekken, voorgedragen, en, naar 't schijnt, moedigde de algemeene bijval hem aan, dezelve, in dien vorm, in het licht te geven. Het pleit voor de bekwaamheid, niet slechts van den schrijver, maar ook van den spreker, dat deze proeve niet mislukt is. De eerwaardige Steller schijnt zelf, luidens het Voorberigt, eenigermate geaarzeld te hebben, om zich van dezen vorm te bedienen, en durft dien ook niet onbepaald aanbevelen; maar als hij zegt: ‘Ik heb dien vorm zelfs niet gezocht,’ kunnen wij dat niet gelooven. De Heer boeke zoude denzelven niet gebezigd hebben, als hij daar niet te voren over gedacht, en dus daarnaar
gezocht had; en daaraan deed zijn Eerw. zeer wel. Op eenen zeer onderhoudenden, aangenamen en bevattelijken trant wordt, in het eerste Gesprek, de aard en de waarde der Beleefdheid, gesprekswijze, ontwikkeld, van alle zijden beschouwd, en in het regte licht geplaatst; in eenen bevalligen, somtijds vrolijken en luimigen stijl, vervangen de sprekers elkander; terwijl vooral het zedelijke en Christelijke moment niet is vergeten. Dit geldt geheel en al van het tweede Gesprek, over de Beschaving en haren voortgang, waarvan de behandeling, uit den aard der stof, iets meer wijsgeerig moest zijn; ook daar is alles helder en eenvoudig gedacht en behandeld. De Lezer eische niet van ons eene analysis dezer Gesprekken; dit zoude even moeijelijk als ontoereikend zijn; maar hij make zich met het bevallige boeksken bekend, en zie, dat men nog degelijken, voedzamen kost vindt opgedischt op die spreekgestoelten, welke zoo drok bestegen worden, maar waar ons dikwijls een watersoepje wordt aangeboden, zoodat de aandachtigste toehoorder, zonder de slaapwerende snuifdoos, eene prooi zoude kunnen worden van den alles overweldigenden slaap.
Wij kennen dus aan deze proeven wezenlijke letterkundige en aesthetische waarde toe: Wij herinneren ons, buiten deze Gesprekken, in dit genre niets uit lateren tijd, dan de Gesprekken in Sokratischen vorm van lublink weddik,

{==36==} {>>pagina-aanduiding<<}
en die van geel over het klassieke en romantische. Wij wenschen, dat ook dit onbebouwde gedeelte op het veld onzer Letterkunde, door eene hand zoo bekwaam en een hoofd zoo helder als die van den Heer boeke, verder moge bewerkt worden. Wij behoeven in dezen tijd een tegengif voor de ellendige, nietsbeduidende prullaria in rijm en onrijm, waarmede men ons gelieft te overstroomen, en elk antidotum zal door den Nederlander van gevormden en kieschen smaak in dank worden aangenomen, aanbevolen en gekocht.




De Dood van Orfeus. Lyrisch Treurspel in vijf Bedrijven, door Mr. S.J.E. Rau. Te Leyden, bij S. en J. Luchtmans. 1836. In gr. 8vo. XIII en 82 bl. f 1.:

‘Het volgend dichtstuk,’ zegt de Heer rau in zijn Voorbericht, ‘moet beschouwd worden als eene poging om ons Nederduitsch te buigen tot den stijl van hetgeen de Italianen Opera Seria noemen; een woord, dat men bezwaarlijk beter dan door den eenigzins weidschen naam van Lyrisch Treurspel uit kan drukken. De proeve maakt eenige aanspraak op toegevendheid, als zijnde misschien de eerste van dien aart, die op onze taal genomen is: want dit stuk was reeds voltooid [in 1832] en aan eenige vrienden voorgelezen, eer ons tooneel zich op de Saffo beroemen mocht.’ Ofschoon Rec. er voor zijn gevoel altijd iets stootends in vindt, zulke tragische onderwerpen in de manier van Opera of Zangspel te behandelen, moet hij echter den Heere rau de getuigenis geven, dat hij zijn onderwerp in die manier met veel smaak behandeld, en door zijne gelukkige bewerking veel van dat stootende weggenomen heeft. In hoe verre dit stuk voor de muzikale compositie en uitvoering geschikt is, hierover acht Rec. zich niet bevoegd genoeg om te oordeelen.
Tot beter verstand van dit Treurspel, laat de Schrijver gepast eene Inleiding voorafgaan, waarin hij de geschiedenis van orfeus kortelijk verhaalt, tot op het tijdstip, waarop het stuk begint, namelijk op den dag, die den nacht van het Bacchusfeest voorafging, en wel waarop de Thracische Koning eumolpus antwoord van de Godspraak van bacchus wachtte op zijne vraag, aan wien hij zijne dochter

{==37==} {>>pagina-aanduiding<<}
agriopé, die aan orfeus in het geheim liefde toedroeg, ten huwelijk zou geven, of aan linus, den vriend van orfeus, of aan aristéus, deszelfs beleediger, die, vooral door de slechte ingevingen van zijne zuster harpalyce, de aanleidende en schuldige oorzaak des doods van eurydice, echtgenoot van orfeus, geweest was. Uit het stuk zelf blijkt, dat dit antwoord was, agriopé te geven aan ‘den gastvriend, die het laatst de Huisgoden van eumolpus had gegroet;’ en dit bleek nu orfeus te zijn. Men gevoelt, welke verwikkeling uit dit een en ander ontstaan moet; te meer, daar orfeus eerst de beleediging van aristéus grootmoedig vergeeft, doch vermits deze, daarna door zijne zuster opgezet, agriopé, die eenen rei Bacchanten aanvoert, poogt te schaken, haar verdedigt, en hem doodelijk wondt; haar vervolgens aan zijnen vriend linus edelmoedig afstaat, en, naar het gebergte vertrekt, waar harpalyce hem met haren rei van Bacchanten nazet, en hem op eene steile rots zoo wegdringt, dat hij zich van daar in den Hebrus stort en zijnen dood vindt; hetwelk aristéus vernemende zich openlijk schuldig bekent en zijne wonden openrukkende sterft, waarop harpalyce zich op zijn lijk stort, en linus en agriopé zich troosten met hunne vereeniging en met de onsterfelijkheid van orfeus.
Dit is in het kort het beloop van dit Tragische Zangstuk, dat door eenige weinige ophelderende aanmerkingen gevolgd wordt. - Het dichterlijke zamenstel sluit over het geheel zeer goed aaneen, en houdt zich in zijne in- en ontwikkeling wel staande. Orfeus is waarlijk, wat hij wezen moet, in alles de held van het stuk. Nevens hem staat zijn vriend linus. Ook de overige karakters zijn goed volgehouden. Insgelijks verdient de wijze, waarop de dood van orfeus verhaald wordt, zoodat de vertooning van nog ergerlijker woestheid op het tooneel vermeden wordt, alle goedkeuring. - Alleen is Rec. niet vreemd van de vraag, die rau zelf, in de Aanmerking 9 bl. 80 oppert: ‘Hoe komt agriopé, de vriendin van orfeus, onder de Bacchanten?’ en deszelfs daar gegeven antwoord heeft hem niet volkomen bevredigd. Het is waar ‘dat haar dit feest tot een voorwendsel strekte,’ daar zij, (gelijk in de Inleiding gezegd ‘was) verlangende haar huwelijk uit te stellen, eene ge-
{==38==} {>>pagina-aanduiding<<}
lofte voorgaf, die zij gedaan had, van niet eerder te huwen, vóór zij het aanstaande feest van bacchus mede gevierd zou hebben;’ maar daarom behoefde zij zich nog niet aan het hoofd van eenen Bacchantenrei te stellen, al vooronderstelde men ook, ‘dat de leer van orfeus de denkbeelden van hare jeugd niet geheel had uitgewischt:’ ja dit behoefde zij des te minder, daar hare tegenwoordigheid en werkzaamheid, in die betrekking, tot de in- of ontwikkeling van het stuk, zoo veel Rec. zien kan, niet volstrekt noodig was. Het moge op zichzelf waar zijn, ‘dat de Dichter, die alles veredelt, aannemen mag, dat die feesten, hoewel niet overeenkomstig met de deftigheid der Orfische Godsdienst, verre waren van die ongebondenheid, waartoe zij in later tijd
vervielen, en die er thans een onaangenaam denkbeeld aan doet hechten;’ maar de Bacchanten staan toch in eenen al te slechten naam, en toonen zich, dat meer is, in dit zelfde geval in zulk een woest, wraakzuchtig en dolzinnig karakter, dat het niet verkieslijk schijnt, de vriendin van orfeus, zonder hooge noodzakelijkheid, een' van derzelver reijen te laten aanvoeren: neen! aan het hoofd van Bacchanten past wel eene harpalyce, maar geene agriopé. - Nog eene bedenking neemt Rec. de vrijheid in het midden te brengen, of de uitdrukking der overigen, na den afloop der zaak, niet wat zwak, en wel voornamelijk of de taal van linus en agriopé, na den dood van beider vriend orfeus, niet wat flaauw is, en zij zich spoedig genoeg troosten, daar hij zegt: ‘Lieve! met u zaam te weenen, is de troost, die me ov'rig is;’ waarop zij antwoordt: ‘Mag ik ooit u troost verleenen, 't streelt zijn groote ziel gewis,’ en beide zich dan vereenigen in deze woorden: ‘Ja, zijn zorg wilde ons vereenen: nu vereent ons zijn gemis;’ zoodat zelfs eumolpus dit schijnt te gevoelen, door hierop te zeggen: ‘Stilt met eedler troost uw klagten. Ziet die kalmte: ziet - hij rust.’ Van de genen, die beide zoo veel betrekking op den overleden' held gehad, en zoo veel aan hem te danken hadden, zou men iets hartstogtelijkers verwachten.
Andere aanmerkingen van eenig aanbelang heeft Rec. niet: maar hij heeft nog niets gezegd van de waarde der dichterlijke uitdrukking en versificatie; en ook in dit opzigt mag

{==39==} {>>pagina-aanduiding<<}
hij den Dichter rau grooten lof toekennen, wegens deszelfs doorgaans gelukkige poëzij en zoetvloeijende verzen. Ware het voor zijn bestek niet te lang, gaarne zou hij ten voorbeelde aanvoeren het verhaal, dat orfeus (bl. 23-25,) doet van den dood en de terugbrenging en het nieuwe verlies zijner eurydice, welks aanhef (gelijk rau zeer wel zegt) ‘bijna in den stijl eener romance is,’ maar kort daarop ‘door heftiger aandoeningen wordt afgebroken, en met de onregelmatigheid van het recitatief voortgaat,’ en dus eindigt (bl. 25):

Toen ik de stem vernam, mij zoeter dan het leven: 
Gij mint mij dan, mijn Orfeus, als weleer? 
Ach 'k minde u, zelfs in 't doodenrijk!’ Op 't hooren 
Van deze taal zoo onuitspreeklijk teer, 
Zoo lang gemist, kende ik mij zelf niet meer. 
Afgrijslijk oogenblik!.... 'k Zag om, en was verloren. 

Wil men een ander voorbeeld van niet minder teederen aard, men hoore de bede van linus voor orfeus, (bl. 33 en 34) dat de Goden denzelven door het bezit van agriopé gelukkig mogen maken, waarvan dit het slot is:

O! laat hem niet vermoeden, 
Hoe duur dit heil mij staat! 
Laat mij ze in stilte voeden, 
De wond, die steeds zal bloeden, 
Zoo lang mijn adem gaat. 
 
Mijn vreugd, mijn hoop, mijn leven, 
'k Heb alles prijs gegeven, 
Zoo 't u, mijn Orfeus, baat. 
Die wond moge eeuwig bloeden; 
Ik zal haar zwijgend voeden, 
Zoo lang mijn adem gaat. 

Eindelijk nog iets uit eene Aria van agriopé in het Bacchantenkoor (bl. 51):

Van Astréaas glans beroofd, 
Van twist- en moordzucht dronken, 

{==40==} {>>pagina-aanduiding<<}

Zag Pyrrhaas kroost zijn heil gezonken; 
In een zee van ramp verdoofd. 
 
Uit geurige waranden, 
Uit de blijde morgenlanden 
Tradt ge, o blonde Bacchus, voor! 
Hoe pasten de vrede 
En de liefde op uw schrede; 
De vreugde koos mede 
Uw lieflijk ad'mend spoor. (*) 

Met dubbel genoegen vermeldt Rec. deze schoone proeve der dichtgaven van den Heer rau, ofschoon hem persoonlijk geheel onbekend, daar zij hem den zachten en zuiveren smaak van wijlen deszelfs welsprekenden Vader herinnert, die zijn gevoel voor het schoone en verhevene zoo innemend in het hart zijner leerlingen wist over te storten, en aan wiens lessen steller dezes verslags, zoo hij van eenigen goeden smaak doortrokken mogt wezen, veel erkent verschuldigd te zijn. Moge de goede geest des waardigen Vaders den Zoon, die hem in den geest der Poëzij zoo loffelijk volgt, allezins blijven bezielen!




Het Beleg van Weenen. Geschiedkundige Roman, door Carolina Pichler. Naar het Hoogduitsch. II Deelen. Te Deventer, bij A. ter Gunne. 1836. In gr. 8vo. 630 Bl. f 5-80.

Men heeft wel eens beweerd, dat de Roman, als het werk van gevoel en verbeelding, bij voorkeur tot het departement der Vrouwen behoort. Zeker is het ook, dat zij te dien opzigte over het geheel boven de Mannen bevoorregt zijn, en dus eene meerdere geschiktheid tot dit vak van letterkunde zouden hebben. Doch tot een' waarlijk goeden Roman, die den toets der tijden zal kunnen doorstaan, wordt meer dan dit vereischt; en waar het handeling, wereld- en menschenkennis geldt, zal het zwakkere geslacht den palm der over-
{==41==} {>>pagina-aanduiding<<}
winning wel aan het meer sterke en handelende willen toekennen. Daar echter beider vermogens, als 't ware, in den Roman dienen vereenigd te zijn, is het geen wonder, dat de Vrouwen in geen vak van letterkunde gelukkiger met de Mannen gewedijverd hebben, dan in dit; en er zijn er, wier werken te allen tijde zullen geëerd en bewonderd, en misschien slechts een weinig lager dan die der eerste meesters in dit vak geplaatst worden. Wij rekenen in de eerste plaats hiertoe Mad. cottin; en in de tweede (wij aarzelen niet te bekennen, dat wij die zelfs boven Lady morgan, Miss edgeworth, henriëtte hanke, en verre boven Mesdames gay, girardin, de craon enz. schatten) carolina pichler, de Schrijfster van het voor ons liggende verhaal. Zoo wij hiervan niet reeds door haren Agathokles, de Zweden in Praag enz. overtuigd waren, zoude het Beleg van Weenen ons gevoelen volkomen bevestigen. Ofschoon in het oorspronkelijke ons reeds bekend, hebben wij deze vertaling met het grootste genoegen gelezen, en bij vernieuwing vonden wij dit verhaal aan alle vereischten van den geschiedkundigen Roman, die thans niet gering zijn, beantwoordende. Onzen lezers het vermaak der verrassing niet willende benemen, deelen wij geen dor geraamte van hetzelve mede; maar verzekeren hun slechts, dat, hoe
boeijend en belangwekkend de inhoud ook zij, zij evenwel niets gedwongens, onnatuurlijks of ongeloofbaars zuilen aantreffen. Het is alles handeling en leven, zonder overkropte drokte noch matheid, natuurlijk en met de geschiedenis als 't ware ineengevlochten; terwijl ons de Schrijfster eenen diepen blik in de harten harer personen vergunt, en het geheime raderwerk van driften en hartstogten voor ons openlegt. De verschillende karakters zijn dan ook juist geteekend en fiksch volgehouden; ofschoon, zoo wij eene aanmerking moesten maken, die het karakter van Pater isidorus zoude betreffen; hetwelk, naar ons gevoelen, te onnatuurlijk streng en ijverzuchtig schijnt, om met die belanglooze deugden vereenigd te zijn, welke hij later in beoefening brengt, en hetgeen ons belet met de algemeene achting in te stemmen, die hem ten laatste te beurt valt. Het verhaal van den Graaf zriny is inzonderheid belangwekkend, en de ontmoeting van denzelven met zijne echtgenoote op de vesting Kuffstein bij uitstek fraai en menschkundig. Alleen dit tooneeel is ons meer waardig dan

{==42==} {>>pagina-aanduiding<<}
vele zwaarlijvige romans. Om de menigte schoonheden en het gelukkig gebruik, dat de Schrijfster van de Geschiedenis gemaakt heeft, vergeven wij dan ook gaarne eenige kleine afwijkingen van dezelve. Wij twijfelen geenszins, of dit werk zal wel zijne lezers vinden, en prijzen het Leesgezelschappen en liefhebbers van solide Romans ruimschoots aan. De vertaling is zeer goed; de uitvoering had echter beter kunnen zijn; ook het vignet doet geene eer aan de steendrukkerij van den Heer boelens.

Nederlandsche Muzen-Almanak voor 1837. XIXde Jaar. Te Amsterdam, bij J. Immerzeel, Jun. f 3-50

Calliope, Jaarboekje voor 1837. Te Leyden, bij L. Herdingh en Zoon. f 1-80.

Almanak voor Hollandsche Blijgeestigen voor 1837. VIIde Jaar. Te Hoorn, bij de Gebr. Vermande. f :-60.

Miniatuur-Almanak voor 1837. Iste Jaar. Te Utrecht, bij L.E. Bosch. f :-90.

Bijbelsche Almanak voor 1837. Uitgegeven door het Ned. Godsd. Traktaatgenootschap. Te Amsterdam, bij C.A. Spin. f :-10.

Utrechtsche Volks-Almanak voor 1837. Iste Jaar. Te Utrecht, bij J.G. Andriessen. f :-75.

Groninger Volks-Almanak voor 1837. Iste Jaar. Te Groningen, bij J. Oomkens. f :-75.

Overijsselsche Almanak voor Oudheid en Letteren, voor 1837. IIde Jaar. Te Deventer, bij J. de Lange. f :-25.

De Schrijver van dit verslag, die de taak, om bovenstaande Jaarboekjes aan te kondigen, sedert verscheidene jaren, ten verzoeke van zijnen Vriend den Redacteur, blijmoedig op zich nam, zit met een stapeltje Almanakken voor zich, en.... zucht! Is hij dan in eene droevige, kritische of zwaarmoedige luim? Dat wel niet; maar hij heeft een aantal verzen,

{==43==} {>>pagina-aanduiding<<}
versjes en rijmen gelezen, en ziet zoo duidelijk onze poezij teruggaan, dat hij vreest den ouden tijd te zullen beleven, toen het de grootste lofspraak op een vers heette, dat het bijna met proza gelijk gesteld kon worden. Aan het getal ontbreekt het dit jaar niet, wel helaas! aan de gehalte. Men schijnt nu het brommende, winderige, zinledige tegen platheid en gewrongenheid, die eenvoudig moeten heeten, te willen verwisselen; et les extrèmes se touchent! Bij meerdere rust, ontbreekt ook de kleur van den tijd aan het werk, en van en op de zon, de maan, de saizoenen, de meisjes, en waarop verder al zoo gezongen wordt, is reeds zoo veel gezegd en gedicht, dat alleen hooge voortreffelijkheid belangstelling kan wekken in die onderwerpen, welke de ware Dichter alleen met bekoorlijke nieuwheid weet te bezielen. Gelukkig brengt de Noordsche Mythologie nog wat leven in dat stilstaande water, en heffen enkele aankomende talenten het hoofd niet zonder glans omhoog; dat geeft hoop voor de toekomst, en wij willen ons daar dan ook aan vasthouden, al bleek het later een stroohalm te zijn, en gaan, na het gezegde, over, om, zoo kort mogelijk, de lettervruchten te beschouwen, die ons worden opgedischt.
No. 1. teekent minder scherp het verval der poëzij, omdat de bekwame Redacteur in staat is daartegen eenigzins te waken. Evenwel wat zullen wij van de twee eerste stukken zeggen? Wanneer wij van den Dichter van halmael regels lezen als de volgende:

Hij moet den schuldige niet moeten schuld vergeven, 
Omdat hij, wat hij-zelf licht gistren heeft bedreven, 
In andren, heden, niet verdoemen durft noch mag. 

Wanneer wij den duisteren aanhef van het stuk gadeslaan, dat acht compres gedrukte bladzijden beslaat, mogen wij ons dan niet beklagen? Wanneer wij in het volgende versje vinden:

Neen, gézellinnen, laat ons lijden, 

Kan het dan den spotter niet invallen, ten gevalle van de maat, de g weg te laten? Zijn de twee eerste regels van bl. 11 geen gewoon proza? Waarom mag het publiek niet weten, dat Mr. c.h.b. boot zijne navolging aan bé-
{==44==} {>>pagina-aanduiding<<}
ranger verschuldigd is? de Heer J.v.W. is in zijnen ouderdom gemoedelijker, in den Almanak voor Hollandsche Blijgeestigen. Dan genoeg; wij willen niet gispen, noch den Redacteur, dien wij als zoodanig hoogachten, verbitteren of ontmoedigen, die het toch niet kan helpen, dat er niet meer Dichters zijn, die zijne welmeenende, kostbare en krachtige pogingen kunnen of willen ondersteunen. Laat ons liever, na onzen aanhef eenigermate geregtvaardigd te hebben, het voortreffelijke in dit bundeltje aanwijzen, hetwelk ons minder moeite en meer vermaaks oplevert, en waarvoor men ons geen bewijs zal vorderen. Onder de fraaiste zouden wij keuren de stukjes, In de Schuur, van brester; Bij een kind, van beets (*); De gekerkerde Moeder, blijkbaar, even als dat van brester, om het plaatje, door Mr. j.h. burlage vervaardigd; Aan de la Martine, door spandaw, en Moedervreugde, door hasebroek. Om ze niet te wegen, nemen wij ze bij de rij af, zoo als ze in den index voorkomen. Wie, na die stukjes gelezen te hebben, zijn geld beklaagt, beklagen wij op onze beurt. Er is nog wel meer poëzij in; maar de ruimte laat ons niet toe, om daarover iets te zeggen: alleen zij het den liefhebberen kennelijk, dat er ook een versje van den onnavolgbaren
bilderdijk, een Fransch gedichtje van zijne Egade, en een vers van den grooten nieuwland in te vinden zijn. Ook jonge, onbekende Dichters leverden zeer goede bijdragen, die nog betere beloven. Wij willen hun raden, eenvoudigheid aan verhevenheid, zuiverheid van taal aan helderheid van echt poëtische gedachten te paren. Overigens zouden wij allen Recensenten omtrent hen wel het bekende laisser faire willen toeroepen; want, voor zoo verre zij niet door jeugdigen waan opgeblazen zijn, leeren zij best door zichzelven, waar de schoen wringt. - De gravures zijn allergelukkigst uitgevallen. Tegenover den nieuwen titel prijkt het portret van Mr. jan ten brink met zijn fac simile, keurig door den schoonzoon van den voor de kunst te vroeg gestorven' velin bewerkt, die ook het plaatje naar schelfhout leverde. De staalsnijder tetar van elven gaf drie fraai uitgevoerde plaatjes naar pelgrom,

{==45==} {>>pagina-aanduiding<<}
haanen en craeyvanger, waarvan het eerste ons bijzonder beviel; terwijl bendorp zijn talent toonde aan nog twee andere stukken van craeyvanger, en er bovendien nog een goed uitgevoerd muzijkstukje in dit werkje voorkomt. - De kundige Verzamelaar heeft ook door eigene goede bijdragen, dus alles gedaan, wat men van hem met billijkheid mogt verwachten, om zijnen roem, die des Vaderlands, en zijn debiet te bevestigen; het laatste wenschen wij hem gulhartig in ruime mate, en bevorderen het gaarne, waar 't pas geeft.
No. 2. is wel een Jaarboekje, maar is van geen' dagwijzer, of wat men eigenlijk in een' Almanak zoekt, voorzien, en dus niet anders dan eene verzameling van verzen, welke de Uitgever jaarlijks denkt te vervolgen. Sedert lang zijn de kleine dichterlijke Handschriften hunnen Redacteur ten grave gevolgd, en wij zien eene soortgelijke onderneming verrijzen, die nu echter wel minder behoefte is dan vroeger, toen de Almanakken weinig in getal en min belangrijk van inhoud waren. Enkele stukken van dit werkje, aan de schoonstemmige Muze opgedragen, hebben wij met genoegen gelezen, onder anderen het fraaije Leerdicht naar het Engelsch, van lublink weddik, en het ouderlijke Huis van a.n. van pellecom, om van minder bekende namen te zwijgen. Vele stukken zijn echter wat lang voor zulk eene verzameling, waarin negen verzen meer dan de helft van het boekje niet moesten beslaan. Wij zouden den vorm ook liever in 8vo. gekozen, en het bij den welgegraveerden titel gelaten hebben. Wij moeten kort en dus oppervlakkig zijn; anders zouden wij dit werkje afzonderlijk gaarne beoordeelen, om onzen aanhef ook daaruit te regtvaardigen.
No. 3. ziet er dit jaar niet kwaad uit; de versjes zijn wel luchtig en kluchtig, maar bij lange na niet verwerpelijk, sommige zelfs fraai, waaronder wij het mundus vult decipi door P.H.v.A. (rum?) rekenen, en het bevallige stukje van J.v.W. (alré?) dat wij bij gelegenheid van een soortgelijk in No. 1. reeds aanhaalden en den liefhebbers tot vergelijking aanbevelen. Ook het proza is voldoende, en, daar de smaken verschillen, zullen velen zelfs zich misschien vermaken met de stukjes uit de Portefeuille van p. meesters.
No. 4. is een allerliefst toiletgeschenkje voor onze jonge Dames. In miniatuurformaat geeft het twee fraaije steen-
{==46==} {>>pagina-aanduiding<<}
drukjes naar regenmorter en eeckhout; nog een paar andere, die ook niet kwalijk uitgevoerd zijn; een muzijkstukje, een' lieven titel en bevallig omslag. De versjes zijn ook voldoende, waaronder een luimig stukje van e.a. borger. Meer kan men redelijkerwijze niet vergen. Wij wenschen het aardige boekje een lang leven.
No. 5. heeft jaren lang reeds zoo veel nuts gesticht, dat wij deszelfs verschijning slechts hebben aan te kondigen, en te verzekeren, dat de keuze van wijlen den waardigen Leeraar, die vroeger de zamenstelling van dit boekje bestuurde, op eenen Opvolger gevallen is, die in zijne voetstappen treedt, en den ontslapenen in ijver, smaak en godsdienstig gevoel tracht na te volgen. God zegene, door zijnen Geest, deze pogingen, gelijk Hij die zijns vromen voorgangers zegende, tot stichting en bevestiging van het rijk van Christus op aarde!
En nu gaan wij over tot de Provinciale Jaarboekjes, waarvan tot dus verre slechts een drietal tot ons kwam. Van den kleinsten af beginnende, zal
No. 6. het eerste voorwerp onzer beschouwing zijn. De Verzamelaar scheen zijn debiet te mistrouwen, en bevestigde het alzoo vooraf door meer dan 300 inteekenaren. Wij willen niet onderzoeken, of en, zoo ja, welke redenen er bestonden voor dat mistrouwen, even weinig als de stukjes beoordeelen, maar mogen wel zeggen, dat formaat, letter, druk en gelithographieerde prentjes nog al wat te wenschen overlaten. Intusschen is er veel in, dat voor den Utrechtenaar belangrijk kan zijn om te weten. Het Mengelwerk wisselt rijm met onrijm; tot het eerste leverde de grijze moens, welwillend, de inleiding; dan volgt een prozastukje tot overzigt der Provincie, en dan wat voedsel voor de wormen, van wolshuys, dat de lieve Dames maar moeten overslaan, dewijl hij alle hare uiterlijke bekoorlijkheden aanwijst, en, na al het ziet dit, ziet dat, alles naar de wormen zendt. Wij dachten daarbij aan Mr. j. van lennep's Idyllen:

Quand aura-t-il tout vu? 
Ziet gij die rarekiek van aakligheên eerst nu? 

't Moge waar zijn, maar beleefd of smakelijk is het niet,

{==47==} {>>pagina-aanduiding<<}
en wij kunnen tot troost der lieve meisjes verzekeren, dat geen jonkman in haar schoon dadelijk zulk een pierenvoedsel zal aanschouwen. Maar wij stappen van verdere recensie af, en stippen aan, dat het lokale van Stad, Provincie en Hoogeschool gedacht wordt, zoo wel in proza als gebondene maat, het geheel dus als Volks-almanak wel bestaan kan, en wij den volgenden jaargang te gemoet zien, die voorzeker wel met meerdere zorg zal bewerkt zijn, waartoe wij den Redacteur opwekken.
No. 7. begint zijn bestaan, maar treedt met vrij wat meer glans op. Een welgesteld berigt van den Uitgever stemt al aanstonds tot welwillendheid, en een uitvoerig bewerkte Kalender, met alles wat voor de provinciale Hoofdstad van belang is te weten, tot het openen en sluiten der poorten toe, laat niets te wenschen over. Daar er ook nog een Studenten-Almanak uitgegeven wordt, heeft men al wat de Akademie betreft daaraan overgelaten, 't geen wij zeer goedkeuren. Zoo toch kunnen beide blijven bestaan, zonder elkander te hinderen. De prozastukjes vooral hebben wij met veel genoegen gelezen; zij zullen, dunkt ons, volkomen aan het doel beantwoorden; de verzen heeft men op den koop toe; daaronder is er een van vondel op 85 jarigen leeftijd. Dat er hier en daar een provincialisme onderloopt, zal den Groninger niet hinderen, en geeft zelfs iets eigenaardigs, gelijk het stukje van Mr. s. reynders in de volkstaal hier juist op zijne plaats is. De steendrukplaatjes en het muzijkstukje zijn met zorg bewerkt. Jammer, dat in het afbeeldsel van rabenhaupt de draagband voor het zijdgeweer aan de regter zijde geplaatst is; of was die Veldheer links? Wij wenschen den Uitgever hartelijk een debiet aan zijne zorg geëvenredigd, raden hem tot eenige spaarzaamheid in het plaatsen van stedelijke of gewestelijke oudheden, opdat het hem eindelijk niet aan stoffe ontbreke, en dan voorspellen wij zijn werk een lang, aangenaam en nuttig bestaan.
No. 8. En wat zullen wij van onzen dikken geleerden heksluiter zeggen? Geleerd mag hij toch wel heeten, wanneer men er Noorsch, Latijn, Grieksch, Arabisch, en Hebreeuwsch in vindt, en wanneer de Dissertatiën met eene menigte van aanhalingen voorzien zijn, waaronder vele Latijnsche, waarvan geene vertaling wordt gegeven. Daarom behoeft het werk nog niet pedant of vervelend te zijn, of-
{==48==} {>>pagina-aanduiding<<}
schoon het als Almanak voor ongeleerden minder doelmatig moge schijnen. Wij verheugen ons intusschen over de verklaring van den Uitgever, dat het debiet van den eersten jaargang ruim genoeg geweest is, om op den ingeslagen weg voort te gaan; want ofschoon wij niet gelooven, dat het werkje kost voor alle monden kan heeten, zou het ons bedroeven, dat er geene genoegzame belangstelling bestond, om eene uitgave te doen voortduren, waaraan mannen van naam en geleerdheid edelmoedig hunne pogingen wijden, en waarin zooveel belangrijks voor oudheid en letteren, vooral van Overijssel, jaarlijks wordt bijeen gebragt. Wij hebben dan ook het werk met uitnemend genoegen gelezen, vooral de stukken van den geleerden halbertsma, en in het luimige den brief van den verklikker te Deventer in den Overijsselschen tongval, als ook dat van den kundigen Prof. beijerman, wiens stijl altoos iets piquants heeft, al schijnt hij zich aan onze benaming van geleerd te stooten. Wij zien met verlangen het Glossarium van het Overijsselsch te gemoet, dat, voor zooveel wij er kennis van dragen, eene voortreffelijke bijdrage, zoo wel voor algemeene als bijzondere taalkennis, zal wezen. Eenige voldoende steendrukafbeeldsels, een platte grond en kaart vermeerderen de bruikbaarheid van dit werk, waarvan de Kalender, tot algemeen nut, zeer doelmatig den middelbaren tijd op den waren middag voor elken dag des jaars aangeeft. Opregtelijk verlangen wij de jaarlijksche voortzetting van dezen
arbeid, al ware het dan ook niet onder de gedaante, waarin dezelve het eerst is te voorschijn getreden, en bevelen dien allen aan, die prijs stellen op lectuur van blijvende waarde.

Boekbesch. voor 1836. bl. 591. reg. 16. leze men, voor inhoud, invloed.
Mengelw. voor 1836. bl. 550. reg. 5. leze men, voor geene, eene.







{==49==} {>>pagina-aanduiding<<}

Boekbeschouwing.

Het Wezen en de Geschiedenis der Hervorming, voornamelijk in Duitschland en Zwitserland, in verband beschouwd met de verschijnselen in onzen tijd. In Voorlezingen door Dr. K.R. Hagenbach, Hoogleeraar te Bazel. Uit het Hoogduitsch vertaald. Iste Deel. Met eene Voorrede van J. Clarisse, Hoogleeraar te Leiden. Te Rotterdam, bij van der Meer en Verbruggen. 1836. In gr. 8vo. 360 Bl. f 3-30.

Onder de veelvuldige schriften over de Kerkelijke Geschiedenis verdient dit werk eene vereerende plaats. Ter aanprijzing van hetzelve, die het inderdaad waardig is, loopt de Voorrede van Prof. clarisse over het nut van de beoefening der Kerkelijke Geschiedenis, ook voor den ongeletterden, maar in de zaak van het Christendom belangstellenden Christen. Uit hagenbach's Voorwoord (*) blijkt, dat het Redevoeringen of Voorlezingen zijn, na de ramp van Bazel, in den winter van 1833-1834, op Zaturdag-avonden, tot bemoediging van vrienden uitgesproken, waarin de hoofdzaken der Duitsche en der Zwitsersche Kerkhervorming in wederkeerig verband tot elkander beschouwd worden. - Wij zullen den inhoud zoo beknopt mogelijk opgeven, om hierdoor onzen Lezer over de waarde des werks des te beter te doen oordeelen.
Voorlezing I handelt hoofdzakelijk over aanleiding, doel en plan dezer Redevoeringen, vooral met het oog op de tegenwoordige staatsgesteldheid van Zwitserland in het algemeen, en van Bazel in het bijzonder. De Schrijver zal zich (volgens bl. 15) niet op het zuiver

{==50==} {>>pagina-aanduiding<<}
wetenschappelijke, maar op het praktische standpunt plaatsen, en het beschouwde van den verleden tijd op den tegenwoordigen, bepaaldelijk op zijne naaste burgerlijke en kerkelijke betrekkingen, toepasselijk maken, en ter onderrigting, zedelijke opwekking, opbeuring of waarschuwing voorstellen. - Voorlezing II geeft eene nadere bepaling van het begrip der Hervorming en derzelver Geschiedenis, namelijk in het tijdperk van 1517, toen luther zijne stellingen aansloeg, tot aan 1555, of het einde dier eigenlijke Geschiedenis, ten minste in Duitschland, door den zoogenaamden Godsdienstvrede; en, daar zij in betrekking tot de vroegere Kerkelijke Geschiedenis staat, wordt hiervan eene korte, maar zeer lezenswaardige schets gegeven, om te doen zien, ‘waarop zij betrekking heeft, hoe de behoefte aan dezelve is toegenomen, en hoe zij van de verschillendste kanten reeds bij voorraad bewerkt geworden is.’ - De drie volgende Voorlezingen bevatten de, zoo als de Schrijver het noemt, negative voorbereiding tot de Hervorming, dat is die, welke ontstond door de ontaarding en verderving; en wel Voorlezing III de ontwikkeling der Hierarchie en des Pausdoms, bijzonder sedert den tijd van gregorius VII, benevens die gebeurtenissen en inrigtingen, welke tot de geheele vorming der kerkelijke Univerzeel-Monarchie hebben bijgedragen. Voorlezing IV geeft ‘de voorstelling der misbruiken, zoo als zij zich, onder den invloed van ditzelfde Pausdom, in leer en eerdienst,’ en Voorlezing V ‘zoo als zij zich in volksgeloof en zeden hebben geopenbaard.’ - Het schijnt ons der moeite waardig, tot eene proeve van des Schrijvers heldere en liberale denk- en beschouwingswijze, iets uit het begin der 4de Voorlezing (bl. 90-93) hier over te nemen:
‘Er bestaat eene wijze van de Geschiedenis te beschouwen, welke het zichzelve en anderen daardoor gemakkelijk maakt, dat zij slechts onverbondene beelden aan elkander voegt, zonder verdeeling van licht en schaduw, met schitterende kleuren de tegenstel-
{==51==} {>>pagina-aanduiding<<}
lingen afmaalt, en ons eenen bestendigen strijd tusschen hemel en hel voor oogen stelt. De verbeeldingskracht schept in zulke voorstellingen behagen, doch het navorschend verstand blijft onbevredigd. En desniettegenstaande is deze wijze van geschiedbeschouwing vaak op de geschiedenis der Kerk en der Hervorming toegepast.’ - ‘Niet moeijelijk zou het dus ook mij gevallen zijn, u in de laatste ure de verschijnselen in het Pausdom, door het zamenvlechten van het afschuwelijkste en vreeselijkste, dat de geschiedenis der middeleeuwen oplevert, in een hatelijk daglicht te stellen, en ik had mij veelligt daardoor, op eene gemakkelijke wijze, of den roem van eenen ijverigen Protestant, of toch ten minste van eenen levendigen en kortswijlenden verhaler kunnen verwerven. Doch het schetsen van dergelijke grove fresco-beelden houde ik voor eene lage zegepraal der historische kunst. Liever ondernam ik de moeijelijker taak, om eene zooveel mogelijk getrouwe schets van mijn onderwerp, met deszelfs licht- en schaduwzijden, te ontwerpen, en het geheel met deszelfs deelen allengs voor uwe oogen te doen geboren worden; en ook thans, indien ik het onderneme u de misbruiken voor oogen te stellen, die onder den invloed van het Pausdom in leer en eerdienst zijn ingeslopen; indien ik, met
één woord, het onderneme, over het Catholicismus tot u te spreken, moet ik het als eene gunst afsmeeken, om op eene dergelijke vredelievende wijze de zaak grondig te mogen onderzoeken. - Men zou zich van den aard van het Catholicismus een geheel verkeerd denkbeeld vormen, indien men geloofde, dat, tot den tijd der Pauselijke alleenheersching toe, de leer van het Evangelie in hare volle zuiverheid is bewaard gebleven, en dat toen een sluw priester, of cene kaste van priesters, den lichtenden kandelaar van het Evangelie omgestooten, en eene bedriegelijke nachtlamp in de plaats gesteld hebbe. Doch veel meer is het zuivere licht

{==52==} {>>pagina-aanduiding<<}
reeds langen tijd te voren verduisterd geweest, en in dit bedriegelijke schemerlicht groeiden de Bisschoppen en Pausen zelve op. Zij zogen de valsche begrippen van hunnen tijd in, welke zij dan zelve, met meer of minder schuld, weder hielpen verwarren; zij ontvingen verbleekte munten, en bragten nog slechtere in omloop; en zoo ontstond allengs dat bedriegelijk weefsel van menschelijke instellingen, waarmede de oorspronkelijke leer van christus meer en meer omsluijerd werd. Derhalve, in plaats van op enkele mannen, op de Pausen, onzen haat te werpen, willen wij veel liever in ootmoed de kortzigtigheid van het menschelijk verstand en de onzuiverheid der menschelijke harten bejammeren; deze beide maken het toch zoo ligt mogelijk, dat zelfs het reinste en Goddelijkste binnen korten tijd verbasterd, en de waarheid in dwaling herschapen kan worden.’
Met Voorlezing VI begint de beschouwing van de positive voorbereiding tot de Hervorming, dat is, van ‘de aanstalten, die gemaakt werden om het kwaad te verhelpen,’ en wel eerst van de voorbereidende verschijnselen, die zich hiertoe vóór luther en zwinglius opdeden, en welke hier onderscheiden worden in de fanatisch-revolutionaire (radicale), de gematigdliberale (kerkelijk-aristocratische), en de Evangelisch-Apostolische (eigenlijk reformatorische) pogingen. - Tot hetzelfde einde worden in Voorlezing VII verscheidene gebeurtenissen vermeld, die er sedert den dood van huss en de Kerkvergadering van Constans voorgevallen zijn, en eenen voorbereidenden invloed ter hervorming der Kerk gehad hebben, zoo als de krijg der Hussiten, de Kerkvergadering te Bazel, de herstelling der Wetenschappen en Kunsten, met betrekking tot het godsdienstige leven, en eindelijk de Boekdrukkunst. - Op dezelfde wijze, en met hetzelfde oogmerk, worden in Voorlezing VIII eenige voortreffelijke Mannen voorgesteld, die, ten tijde van de herstelling der Wetenschap-
{==53==} {>>pagina-aanduiding<<}
pen, belangrijken invloed hebben uitgeoefend, en hierdoor aan de Hervorming eene voorbereidende dienst bewezen. Gepast verdeelt de Schrijver hen in twee klassen, namelijk in zulken, die zich meer op eene gemoedelijke stichting beijverden, en in zulken, die meer op eene beschaving des verstands doelden, ofschoon ook hier en daar sommigen stichting en onderwijs zochten te vereenigen. Tot de eersten behoorden de Mystici, en met name tauler, ruysbroeck, thomas à kempis: tusschenbeide stonden joannes wessel gansfort en
joannes van wesel burkhard: onder de laatsten staat de Schrijver voornamelijk stil bij reuchlin en erasmus, bij den laatsten althans, voor zoo verre hij reeds vóór de eigenlijk gezegde Kerkhervorming werkzaam was. - Alle deze voorbereidende pogingen, vooral die der twee laatstgenoemde mannen, worden in Voorlezing IX in verhouding tot luther beschouwd; en zeer juist wordt aangetoond, dat (gelijk hagenbach zegt, bl. 245) ‘in de innige vereeniging der beide grondstoffen, van het gemoedelijke met het verstandige, van het godsdienstige met het wetenschappelijke, van vroomheid des harten met beschaving des verstands, het krachtige levensbeginsel, ik zou haast zeggen, het geheim der Hervorming ligt.’ Hierop wordt tusschenbeide de staatkundige toestand van Europa te dien tijde, en bijzonder van die landen, waar de Kerkhervorming zich het eerst vertoonde, beschouwd. Eindelijk wordt een schoon overzigt van luther's jeugd, of eigenlijk van zijn leven, tot op het jaar, dat hij als Hervormer optrad, gegeven. - Wat hiertoe de naaste aanleiding gaf; in welke aanvankelijke betrekking dit hem met den Paus en deszelfs afgezanten, cajetanus en miltitz, bragt; door welke ambtgenooten (carlstadt en melanchthon) hij geholpen werd; en welk in 't kort het beloop van den Leipziger redetwist met eck was, wordt in Voorlezing X verhaald, welke met eene schildering van luther, carlstadt en eck,

{==54==} {>>pagina-aanduiding<<}
door hunnen tijdgenoot petrus mosellanus, besloten wordt. - In Voorlezing XI wordt luther geschetst, en in zijne waarde verstandig en onpartijdig beoordeeld, zoo als hij te Wittenberg de Pauselijke Bul verbrandt, zich op den Rijksdag te Worms verantwoordt, op den Wartburg leeft, en den Bijbel vertaalt. Waar en treffend is de volgende aanmerking, die op bl. 322 en 323 gevonden wordt, en ook bij de verdere beschouwing van luther's loopbaan te pas komt: ‘Indien er eene wet in de geschiedenis bestaat, volgens welke iedere persoonlijkheid hare maat, welke zij niet te buiten kan gaan, in zichzelve omdraagt, dan heeft de persoonlijkheid van luther op den Rijksdag te Worms haar hoogste toppunt bereikt; en had het der Voorzienigheid behaagd, hem met zijne verwijdering op den Wartburg voor altijd aan de oogen der wereld te onttrekken, dan ware zijn einde aan eene vergoding gelijk geweest. Maar de geschiedenis is juist geen schouwspel, en niet hetgeen voor den ledigen aanschouwer uitwerking heeft, maar hetgeen ieder in den stand, waarin God hem geplaatst heeft, nuttig is, dat is het, hetwelk ook in lief en leed blijft bestaan, in poëzij en in proza, met alle licht- en schaduwzijden, zoo als eene hoogere Wijsheid zulks goedvindt.’ - Het is jammer, dat het laatstgenoemde onderwerp, de Bijbelvertaling van luther, in deze Voorlezing niet afgehandeld, maar in de volgende XIIde of laatste van dit eerste Deel voortgezet, en, na een vlugtig aanroeren van melanchthon's Loci Communes, met andere meer op zichzelve staande onderwerpen vereenigd wordt: het geheel intusschen, dat over luther's Bijbelvertaling en denkbeelden over den Bijbel gezegd wordt, is der lezing zeer waardig. Het overige dus van
deze laatste Voorlezing bevat het begin der Hervorming in Zwitserland, en daarbij dus natuurlijk de verdiensten van zwinglius, voor zoo verre hij reeds vóór luther, en naderhand nog eenigen tijd, zonder van hem te weten,

{==55==} {>>pagina-aanduiding<<}
in denzelfden hervormenden geest gearbeid heeft, waaruit het karakteristieke onderscheid van de Duitsche en Zwitsersche Hervorming kenbaar wordt.
Zietdaar eene korte schets van den belangrijken inhoud dezes eersten Deels, welke ons naar het tweede, in verwachting, dat het zich even goed staande zal houden, met belangstelling doet haken. Aanmerkingen van eenig belang over het een of ander, uit verschillende wijze van zien als anderzins ontstaande, heeft Referent niet, welke der moeite waardig zouden zijn mede te deelen: hij betuigt integendeel in langen tijd geen werk over zulk een meermaals behandeld onderwerp gelezen te hebben, dat zich door belangrijkheid van inhoud, Christelijke gematigdheid en ware liberaliteit, en eenen doorgaans goeden stijl, zoo zeer aanbeveelt, en hem hetzelve, als eene verstandige en godsdienstige lectuur, met vertrouwen doet aanprijzen.

Geschiedenis der Israëliten vóór de tijden van Jezus. Door J.J. Hesz, Bedienaar des Goddelijken Woords te Zurich. Uit het Hoogduitsch overgezet. Tweede Druk. Eerste Deel. Te Deventer en Franeker, bij A.J. van den Sigtenhorst en G. IJpma. 1836. In gr. 8vo. XXIV en 406 bladz. f 3-75.

Voor iederen beoefenaar der Bijbelsche Geschiedenis, Godsdienstleeraars zoowel, als onderzoeklievende leeken, zijn en blijven de werken van hesz van onschatbare waarde. Uitmuntende door heldere en oorspronkelijke inzigten in den aard en zamenhang der Goddelijke leidingen, zonder ijdele spelingen van een weelderig vernuft; schrandere aanmerkingen over karakters van tijden en personen, zonder uit de lucht gegrepene tafereelen; diepe eerbied voor de Goddelijke Openbaring, gunstig afstekende bij zoo vele gewaagde stellingen en gissingen, die niet het minst uit Duitschland zijn overgewaaid; naauwkeurigheid, zonder overlading; bezadigd-
{==56==} {>>pagina-aanduiding<<}
heid, zonder angstvalligheid; vrijmoedigheid, zonder vermetelheid; een aangename en vloeijende verhaaltrant: dit alles behaagde ons steeds in de schriften van den Zwitserschen Godgeleerde, en maakte die alle bij onze landgenooten - in wier geest van beschouwing hij van alle buitenlanders het allermeeste valt - hoog gewaardeerd. Ook de Geschiedenis der Israëliten werd in onze taal overgebragt, en van die uitgave (te Amsterdam bij p. meijer, 1777 volgg.) vele exemplaren verspreid. Sedert geruimen tijd was zij uitverkocht. Geen wonder, dat de tegenwoordige eigenaars van het kopijregt besloten, eenen nieuwen druk ter perse te leggen. Het is het eerste Deel dier onderneming, dat wij aankondigen. Daar hesz niet, gelijk zulks met vele zijner andere werken het geval is, deze Geschiedenis later heeft omgewerkt en verrijkt met de vorderingen in taal- en oudheidkunde, sedert het opstellen gemaakt, zoo behoefde het ook niet op nieuw vertaald te worden. En de Eerw. molhuisen, die het opzigt over dezen druk heeft, wilde eerst dergelijke bijvoegsels hier en daar aan den voet der bladzijden plaatsen. Het gevoelen van den Hoogleeraar heringa en anderen,
op wier oordeel hij hoogen prijs stelt, besliste voor de onveranderde uitgave. Wij gelooven met hem de moeijelijkheid van deze onderneming, doch gelooven tevens, dat het opgeven van dit denkbeeld onze landgenooten beroofd heeft van eene aangename vrucht der geleerdheid en schranderheid van den Deventerschen Kerkleeraar, die zeer wel in staat was, om met goed gevolg aan dit werk van hesz iets soortgelijks te doen, als waarmede wijlen de Eerw. rietveld de Geschiedenis en Schriften der Apostelen van denzelfden Schrijver verrijkte. De eenige verandering is dan nu, dat deze druk naar de hedendaagsche spelling is ingerigt. Overigens verdient de uitvoering allen lof; papier en letter zijn fraai, waarom wij deze uitgave met ruimte aanprijzen, den Eerw. molhuisen voorspoed over dit zijn nuttig werk, en den Uitgeveren door ruim vertier alle aanmoediging wel-
{==57==} {>>pagina-aanduiding<<}
meenend toewenschen. Het gemak, dat wij en anderen gehad hebben van het vergelijkingstafeltje der bladzijden van den eersten en tweeden druk van muntinghe's Geschiedenis der Menschheid, doet ons hier iets dergelijks wenschen.
Na de inhoudsopgave, vroeger in ditzelfde Tijdschrift (*) van den eersten druk dezes Deels gegeven, kunnen wij van dezen herdruk niets meer zeggen, dan dat dit eerste Deel, behalve de Inleiding over de oudste geschiedenis, de lotgevallen van abraham bevat. Met verlangen zien wij de verdere uitgave van dit sieraad onzer boekerij te gemoet, en hopen maar, dat de uitgave niet langzaam voortga.




Proeve van een Handboek voor jonge lieden, tot godsdienstig bestuur van iederen dag van het jaar, volgens eene daarbij opgegevene Bijbelspreuk. Door A.B. van Meerten, geb. Schilperoort. IV Deelen. Te Zaltbommel, bij J. Noman en Zoon. 1836. In gr. 8vo. Te zamen 732 bl. f 7-20.

De aard van dit Handboek is uit den titel duidelijk genoeg. Het komt naast aan de Aanleiding tot huiselijke Godsdienstoefening van Prof. clarisse, en het Dagboek bij den Bijbelschen Almanak; doch de vertoogjes zijn veel korter (elk slechts twee bladzijden), en de inhoud meer bepaald voor jonge lieden ‘tusschen de 12 en 18 jaren.’ Die den onderhoudenden stijl van Mevr. van meer ten kent, en meer van hare godsdienstige geschriften gelezen heeft, twijfelt er niet aan, of dit Handboek bevat zeer veel nuttigs en schoons. Dat het in de eerste plaats geschreven werd voor hare leerlingen, erkent zij in het Voorberigt, en verrraadt zich sterk in sommige vertoogen, b.v. 3 Januarij.

{==58==} {>>pagina-aanduiding<<}
Echter verdient het werk, ook in algemeener kring, van vele zijden aanprijzing.
De keus van teksten en onderwerpen is over het geheel gelukkig. Van jaargetijden, Christelijke feesten en andere gedenkdagen is oordeelkundig partij getrokken; b.v. 18, 21 en 24 Junij, 24 Augustus, 6 December, om geene meerderen te noemen. Het verwonderde ons eenigzins anderen te missen; zoo vonden wij den 31 October geen woord van de Kerkhervorming. Ook zouden aanhalingen van toepasselijke coupletten uit Psalm- en Gezangboek aan het slot van ieder vertoog geen onaangenaam toevoegsel geweest zijn. Boven het vertoog van 10 September: onnadenkendheid onder het gebed, zouden wij liever Matth. VI:7a: Als gij bidt, zoo gebruikt geen ijdel verhaal van woorden, als tekst geplaatst hebben, dan Luc. XXIV:30: En hij (jezus) nam het brood en zegende het. Het opschrift boven het vertoog van 17 October: God, is zeer onbepaald en ondoelmatig. En wie zou in Psalm CXLVII:17: hij werpt zijn ijs daarhenen als stukken, eene aanbeveling van voorzigtigheid (25 Januarij) zoeken, die niet weet, dat het vertoog over het schaatsenrijden loopt? De vertoogen van 16 Januarij en 20 Februarij zijn beide beschouwingen van den Sterrenhemel. Gaarne hadden wij een van deze beide onmiddellijk vóór 5 Januarij: wat is Sterrewigchelarijkunde? (tekst Matth. II:2, ook al vreemd gekozen) geplaatst gezien. Maar ongevoelig zouden wij, tegen onze bedoeling, de waardige Schrijfster gaan berispen; het aanwijzen van weinige vlekjes zij haar een bewijs, dat wij dit geschrift met opmerkzaamheid
gelezen hebben.
Als drukfouten teekenden wij aan: Deel I, bladwijzer, zijn de teksten van 10 en 11 Januarij omgekeerd geplaatst, en op den 4 Januarij in den bladwijzer staat Joh. III:2b., moet zijn 3 Joh. 2b., Deel IV, bladz. 113, staat 19, lees 26 November. Meerdere herinneren wij ons op dit oogenblik niet. Kortom, de Schrijfster, die het werk aan hare kostleerlingen heeft

{==59==} {>>pagina-aanduiding<<}
opgedragen, heeft hare opgenomene taak, over 't geheel, gelukkig volbragt.
Maar met dat al bevalt ons in het algemeen de inrigting van zulke Handboeken minder. Het is trouwens bepaald slechts voor één eenig jaar juist geschikt. Dit laat zich inzonderheid bemerken op de zon- en veranderlijke Christelijke feestdagen; hier onder anderen ook op 1 October. Dit neemt nu de bruikbaarheid in andere jaren niet geheel weg, maar maakt toch, dat men het vertoog b.v. van 1 April niet jaarlijks op dien dag kan gebruiken, en dus tot eenige verschikking genoodzaakt is. Maar, behalve dat, de Schrijfster zegt met regt: ‘Het kan niet anders, of de een of ander uwer zal wel eens een vertoog ontmoeten, minder geschikt naar zijne behoefte op dien dag. Legt het daarom niet verdrietig ter zijde, en denkt niet: wat heb ik nu daaraan? Er zal nog wel altijd iets in zijn, waaruit gij wat nuttigs zult kunnen leeren, en het is in allen gevalle altijd eene spreuk uit het woord van God; en geene daarvan is vergeefs geschreven (*). Zijt gij dan nog niet voldaan, zoekt u dan daarna een onderwerp, hetwelk beter past bij uwe tegenwoordige stemming.’ Zoo kan ook een vertoog over fraai weder op eenen regendag vallen, en omgekeerd. En om er nog dit bij te voegen, hoe vele dagen doen eene bepaalde strekking van het vertoog verlangen! Men neme den verjaardag der jeugdige lezers en lezeressen; die hunner ouders en dergelijke. Alle deze bezwaren zijn niet wel weg te nemen, maar toch, dunkt ons, wel veel daarvan. Naar ons denkbeeld behoorde men niet van 1 Januarij tot 31 December voort te gaan, maar liever het Handboek in twee afdeelingen te splitsen. Het eerste gedeelte bevatte alle bijzondere vertoogen, niet naar den dag des jaars, maar naar de gelegenheid gerangschikt; b.v. de lijdensweken; goede vrijdag; de aanneming tot lidmaat;
verjaardag; vaders

{==60==} {>>pagina-aanduiding<<}
(moeders) jaardag; na een onweder; na een' dag van teleurstelling in gehoopt vermaak; de eerste dag der vacantie; bij het ziekbed eener vriendin; de sneeuw; de prijsuitdeeling en meerdere dergelijken: terwijl de tweede afdeeling algemeene vertoogen zou kunnen behelzen. Rec. gelooft niet, dat de waardige van meerten dit denkbeeld geheel verwerpelijk zal achten. Zelfs ware het misschien geen onnuttig bijvoegsel tot dit werk, er eenige bijzondere gelegenheidsvertoogen voor hare jeugdige lezers en lezeressen, gelijk: mijn verjaardag en dergelijken, op te laten volgen, tot afzonderlijke lectuur op die dagen. Het hier aangekondigde werk stichte intusschen veel nut. Het behoort tot die, van welke wij eenen goedkoopen druk in klein 8vo. wel - gelijk van anderen, die aldus verschijnen, niet - wenschen zouden.




Handboek der bijzondere Pathologie en Therapie van Dr. J.W.H. Conradie (Conradi) Hoogleeraar te Göttingen enz. IIden Deels 1ste Stuk, bevattende het leerstuk der ziekelijke ontlastingen. Te Amsterdam, bij S. de Grebber. 1835. In gr. 8vo. 258 Bl. f 2-50.

Institutio de morbis acutis, sive doctrina inflammationis et febrium; auctore Ger. Corn. Bern. Suringar, M.Ch. et A.O. Doctore et Med. pract. in Schola clinica et in ill. Amst. Athenaeo Professore. Amstelodami, apud C.G. Sulpke. 1836. 8vo. XIV, 220 p. f 2-20.

Enchiridion Medicum. Handleiding tot de Geneeskundige Praktijk. Erfmaking van eene vijftigjarige ondervinding. Door C.W. Hufeland. Uit het Hoogd. vertaald. Iste Stuk. Te Amsterdam, bij H.D. Santbergen. 1836. In gr. 8vo. 128 Bl. f 1-30.


{==61==} {>>pagina-aanduiding<<}

Wij ontvingen kort achter elkander drie werken, welke alle eene practische strekking hebben. Het eerste is de voortzetting der vertaling, door ons, naarmate de gedeelten bij opvolging het licht zagen, beoordeeld. Het andere is een aangenaam verschijnsel, een oorspronkelijk werk in de Latijnsche taal geschreven, geschikt om ook buiten de grenzen van ons vaderland bekend te kunnen worden. Het derde is wederom eene vertaling van eene belangrijke lettervrucht van den algemeen bekenden c.w. hufeland, thans met regt eene erfmaking geworden, dewijl, sedert de vertaling ondernomen werd, de brave man zijne aardsche loopbaan besloten heeft.
Ofschoon van de vermelde werken een gelijktijdig verslag zullende geven, kan het echter onze bedoeling niet wezen, dezelve onderling te vergelijken, dewijl zij, wel dezelfde strekking hebbende, wat aanleg en bewerking betreft, toch grootendeels van elkander verschillen.
Het eerste stuk des tweeden deels van het handboek van conradi behelst de bloedvloeijingen en de opstopping of onderdrukking van het te ontlastene bloed; hieraan worden negen hoofdstukken gewijd. Wij willen omtrent de bloedvloeijingen in het algemeen slechts aanmerken, dat de wijze, om de uittreding van het bloed te verklaren, nog meer zal behooren gewijzigd te worden, naarmate meer zal blijken van de juistheid der Exosmose en Endosmose; terwijl in sommige gevallen de wetten der eenvoudige indringing (imbibitio) misschien toereikend zullen wezen. Wat de verdeeling der bloedvloeijingen in active en passive betreft, zouden de eerste meer van de werking van het slagaderlijk stelsel afhankelijk behooren beschouwd te worden; terwijl de laatste meer met het aderlijk stelsel in verband staan. Ten opzigte der vermelding van longenberoerte ware het misschien beter, zulk eenen toestand eene bloedsophooping met verlamming der longenwerking te noemen. Over het geheel verdienen de bloedvloeijingen uit de longen nog meer ontleedkundig nagespoord te worden, voor-
{==62==} {>>pagina-aanduiding<<}
al in verband tot de longknobbels. Met name zoude hetgeen in navolging van anderen over de korte vaten (vasa brevia) wordt gezegd eene betere toelichting verdienen; dit sedert lang aangenomen en telkens herhaalde gevoelen wordt door de ontleedkundige ziektekunde niet gestaafd: Desniettegenstaande kan eene ziekelijke gesteldheid van de milt grooten invloed op bloedvloeijingen uit de maag uitoefenen. Waar bloedvloeijingen met den morbus atrabiliarius bestaan, is de maag, wanneer er bloedbraking ontstaat, het werktuig, door hetwelk bloed of bloed gelijke stof wordt ontlast; maar de maag is meer medelijdend aangedaan, dan wel oorspronkelijke zetel der ziekte: ziekelijke aandoeningen van het aderlijk stelsel in den
onderbuik gingen reeds lang vooruit, en hebben dit verschijnsel voorbereid. Het is derhalve bij vele lijders slechts als het laatste tooneel der uitgeputte natuur te beschouwen. Daarom is het bij het mannelijk geslacht, onder zulke omstandigheden, meestal een gevaardreigend verschijnsel, hetwelk eerlang, onder de verdere verschijnsels eener algemeene vochtsontaarding, den dood van den lijder ten gevolge heeft. Bij die zich aan eene ongeregelde leefwijze hebben schuldig gemaakt, is het doorgaans een der voorboden des doods.
§ 814. Dat aanbeijen meestal door velerlei slepende toevallen van den onderbuik voorafgegaan worden, verdient eene bijzondere behartiging; te dikwijls worden zij slechts als eene plaatselijke aandoening beschouwd en vaak geheel miskend. Men blijft bij het denkbeeld van aanbeijen staan, en ziet gewigtiger aandoening of ontaarding over het hoofd.
In het tweede gedeelte worden de verschillende soorten van buikloop, en andere ziekelijke afscheidingen en ontlastingen beschreven. Dit gedeelte bevat tien hoofdstukken. De Cholera vindt hier tevens hare plaats. Achter dit deel worden wederom eenige voorschriften gevonden van No. LXXII-LXXXV. Omtrent No. LXXXIV geven wij in bedenking, dat eene gift van tien grein Extractum nucis vomicae, in eene oplos-
{==63==} {>>pagina-aanduiding<<}
sing van zes oncen vocht, alle twee uren een eetlepel, te onbepaald wordt voorgeschreven, en het niet raadzaam is, op zulk eene wijze met dit krachtig geneesmiddel te beginnen. Jonge kunstoefenaars nemen dergelijke voorschriften op gezag over, en kunnen daardoor gevaarlijke mistastingen begaan. Het is vooral tegenwoordig noodig de aandacht hierbij te bepalen, dewijl bij velen zekere vooringenomenheid met soortgelijke middelen levendig is. En hier mogen met regt de woorden van den Hoogleeraar suringar herdacht worden, (Praef. pag. XII en XIII.) Bij den zoogenaamden Indischen, Aziatischen, Oosterschen Braakloop worden eenige der duizende over dit onderwerp geschrevene, echter niet altijd de beste werken opgegeven. De Vertaler voegt er bij: het algemeen rapport der Commissie tot het onderzoeken van den aard en de meest geschikte wijze van behandeling van den Aziatischen Braakloop, 's Gravenhage, 1832; hij had de Historische Lessen over de Cholera, door c. pruys van der hoeven, vooral wel mogen vermelden. Zonderling is in de verdeeling der hoofdstukken; dat op het 7de, onvermogen om de pis op te houden, niet onmiddellijk volgt het nu 10de, van de pisopstopping; terwijl tusschen beide behandeld worden, in het 8ste en 9de, de
witte vloed en de zaadvloed. Het hoofdstuk over den zaadvloed is vrij oppervlakkig, en kan vooral tot verkeerde denkbeelden aanleiding geven, wanneer men enkel bij den naam van Gonorrhoea blijft staan, waaronder doorgaans een geheel andere ziektevorm verstaan wordt. In Handboeken van dezen aard behoorden vooral dergelijke dubbelzinnige uitdrukkingen vermeden te worden; en de Vertaler zoude wèl gedaan hebben, dit met een enkel woord aan te wijzen.

(Het vervolg en slot hierna.)






{==64==} {>>pagina-aanduiding<<}

Specimen Psychologico-medicum de Somniis, quod, pro gradu doctoratus summisque in medicina honoribus ac privilegiis, in academia Rheno-trajectina, alteris saecularibus academiae concelebrandis, more majorum consequendis, publico ac solemni examini submittit E. Fabius, die 8 Jun. 1836. 8vo, XXIV et 208 pag.

Hoe aanzienlijk de bloel der Utrechtsche Hoogeschool is, hebben de schoone dagen der jongstverledene zomermaand aangetoond. Een niet gering bewijs daartoe leveren de Dissertatiën dier uitmuntende jongelieden, aan welke, door de onderscheidene Faculteiten, de eere was toegedacht, door luisterrijke Promotiën, naar de aloude wijze met de kap, de roem der Hoogeschool te handhaven. Zoo verdedigde, met meer dan gewone toejuiching van alle de aanwezigen, op den 8 Junij, de Heer e. fabius eene Verhandeling over de Droomen, welker inhoud wij gaan uiteenzetten.
Reeds de Opdragt of Voorrede neemt voor den Schrijver en deszelfs werk in. Zij bevat, in sierlijken stijl en uitmuntend goede Latijnsche taal, de levendigste uitdrukking van gevoel en dankbaarheid aan des Schrijvers achtingwaardigen Vader, Ds. j.c. fabius, toen naauwelijks van eene hevige ziekte herstellende, en aan zijne voortreffelijke Leermeesters. Aan dien dierbaren Vader draagt de Schrijver zijn werk des te eer op, daar deze weleer hetzelfde onderwerp behandelde, en hem reeds vroeg dien lust voor psychologische onderzoekingen inboezemde, welke later door het bijzonder onderrigt en verkeer van de Hoogleeraren voute, schröder en schroeder van der kolk nog verhoogd werd. Aan deze en aan de overige Hoogleeraren van het Amsterdamsche Athenaeum en de Utrechtsche Akademie, wier onderwijs en vriendschap hij mogt genieten, betuigt de Schrijver zijnen innigen dank, maar vooral aan zijnen geliefden Vader, wien hij, bij zooveel goeds, ook de vriendschap van uitmuntende Mannen als Prof. schröder, alexander, rooijens en anderen, verschuldigd is. Veel konde men dus van den Schrijver verwachten, toen de Geneeskundige Faculteit, bij het tweede Eeuwfeest der Utrechtsche Hoogeschool, hem tot de plegtige promotie met de kap uitnoodigde. Daar echter de korte tijd tusschen deze uitnoodiging en het Eeuwfeest, door

{==65==} {>>pagina-aanduiding<<}
de ernstige ziekte van des Schrijvers Vader, voor den arbeid verkort en verbitterd werd, verontschuldigt hij de onnaauwkeurigheid, in de uitvoering diens arbeids hier en daar overgebleven.
De Schrijver geeft ons een overzigt van zijn werk in den Introitus. Hij begint met het belang van het waarnemen der droomen aan te toonen. Ter beoordeeling der droomen dient men echter den toestand van ziel en ligchaam gedurende den slaap te kennen. Daarom gaat Cap. I de Somno vooraf, waarop de Somnia in Cap. II volgen; het somnambulismus wordt in Cap. III behandeld; de Somnia vaticinia in Cap. IV; de oorzaken der droomen worden in Cap. V uiteengezet, waardoor wij op de hoogte komen, om met den Schrijver in de Conclusio te besluiten, dat de droomen ontstaan door de inwerking der organische op de hersenkrachten, waardoor de phantasie in werking gebragt wordt. ‘Restat,’ dus besluit de Schrijver, ‘ut causam profiteamur, quidni in medicâ hujusce argumenti parte substiterimus, verum et partem psychologicam attigerimus. Scilicet uti nobis licuit privatissimâ institutione clar. schröder, quem et de hoc specimine saepius nos consuluisse laetamur. Praeterea vero etiam Psychologiam medico utilissimam esse, quis est qui dubitet. Videmus et quanto jure clar. gaubius olim regimen mentis medicorum esse ostendit; ad perfectam enim valetudinem requiritur mens sana in corpore sano; utriusque ideo curam gerat medicus. Speramus quippe, fore ut e Dissertatione etiam meâ pateat, animum efficaciter in corpus, et hoc in illum agere.’
Cap. I, de Somno, handelt over den slaap en deszelfs oorzaken, en over den toestand van het organische, animale en psychische leven, met derzelver wederkeerigen invloed, gedurende den slaap.
§ 1. p. 1. Somni descriptio. Het nuttige des slaaps wordt in weinige woorden krachtig voorgesteld; deszelfs drie stadia en hetgeen hun eigen is worden daarna beschreven, met aanmerkingen over het nuttige van de sluiting der oogleden, over den tijd voor den slaap min of meer geschikt, over de hardere of zachtere bedden, over de ligging des ligchaams, de meerdere of mindere rust der ziel, enz. Het gevoelen van Prof. meckel, dat de sluitspieren, gedurende den slaap, passief zijn, wordt daarbij scherpzinnig wederlegd.
§ 2. p. 12. somni causae. Bijna niets weten wij van de

{==66==} {>>pagina-aanduiding<<}
naaste oorzaak des slaaps, meer van de verwijderde oorzaken. Gewoonte, vermoeijenis, verstrooijing, verveling, een overvloedige maaltijd, sterke koude, een koud bad, wijn, een matige bijslaap, ziedaar zoo vele oorzaken, welker invloed de Schrijver ontwikkelt. De slaapverwekkende kracht der narcotica, maar vooral van het opium, wordt daarna met oordeel en kennis van zaken aangetoond, hoewel wij daarbij van de onlangs ontdekte codeïne geen gewag gemaakt vinden. Ook de ziekten, welke zoo dikwijls slaap voortbrengen, komen bij den Schrijver in aanmerking. Met dit alles echter blijft de natuur van den slaap onverklaard.
§ 3, p. 26, geeft ons eene beschouwing van het organische leven, als minder werkzaam gedurende den slaap. Bij groote duidelijkheid en beknoptheid, is welligt de wederlegging van hen, die de dierlijke warmte gedurende den slaap verhoogd rekenen, eenigzins spotachtig. De physiologie van het organische leven is den Schrijver niet te ontzeggen, die door eigene vroedkundige opmerkingen zijne stelling mede bewijst.
§ 4. p. 30. Ook de werking van het animale leven is in den slaap verminderd. Immers gedurende denzelven worden de hersenen en het ruggemerg gevoed. De Schrijver volgt hierin de meening van neumann, en neemt daarbij de betrekking van den algemeenen bloedsomloop, vooral in de borst, tot de hersenen en den slaap in aanmerking, waarover later (Cap. V) nog uitvoeriger.
§ 5, p. 33, over de wederkeerige werking van ziel en ligchaam in den slaap, bevat eene korte uiteenzetting der verschillende gevoelens, waarbij de werken van muller en weber met vrucht gelezen zijn.
§ 6, p. 38, handelt over het psychische leven gedurende den slaap. De droom van zwingli is met juiste keuze hier bijgebragt, zijnde deze classiek, en uitmuntend geschikt, om aan te toonen hetgeen de Schrijver wil.
Cap. II, de somniis vulgaribus, is geheel aan de gewone droomen gewijd.
§ 7, p. 40. relatio somnum inter et somnia. De Schrijver begint met te bewijzen, dat alle de vermogens der ziel, ‘si claram et distinctam sensuum perceptionem excipimus,’ gedurende den slaap kunnen werken. Onze ziel is ook in den slaap altijd werkzaam; en echter kunnen de vermoeide zielskrachten door den slaap hersteld worden. Ten aanzien van

{==67==} {>>pagina-aanduiding<<}
de betrekking tusschen slaap en droomen, neemt de Schrijver, met kant, als zeker aan: ‘dass kein Schlaf ohne Traum seyn könne, und wer nicht geträumt zu haben wähnt, seinen Traum nur vergessen habe.’
§ 8. p. 45. Kunnen alle de vermogens der ziel gedurende den slaap medewerken tot het ontstaan der droomen, dan doet zulks voornamelijk de phantasie. Deze wordt dan ook terstond als de hoofdbewerkster der droomen voorgesteld. ‘Nam ut sensus externus, tum cum somni sumus expertes, perceptione rerum omnes animi suscitat vires, materiam judicandi intelligentiae praebet, vitam nostram format et dirigit, gaudium vel molestiam affert, cupiditatem, commotiones animi, ita tunc cum somno sumus dediti, phantasia est, quae reliquas animi vires ad agendum impellit, quae imagines aut alias fabularum species format, quas contempletur et de quibus judicet intelligentia. Phantasia ergo constituit somnium, illudque dirigit atque temperat, animum moleste aut jucunde afficit, cupiditatem, spem, iram aliasque movet animi perturbationes.’
Na deze zoo doorwerkte § volgt § 9, p. 51, over de associatie der denkbeelden in de droomen. Wij zien hier de wetten der associatie duidelijk voorgedragen, met fraaije voorbeelden en plaatsen uit Dichters en andere Schrijvers verrijkt. Deze formen van vereeniging der denkbeelden worden daarna (p. 57) tot die der gelijkheid teruggebragt, met aanmerkingen over den invloed der overige zielsvermogens op deze vereeniging der denkbeelden.
§ 10. p. 60. De droomen verschillen natuurlijk, naarmate de scheppende of wel de terugroepende verbeeldingskracht dezelve voortbrengt. De scheppende verbeeldingskracht heeft wel het meeste aandeel in de vorming der droomen. Hierbij neemt de Schrijver te regt den invloed, door de jaren, het beroep, de studie, het dieet op de scheppende verbeeldingskracht, en dus ook op de droomen, uitgeoefend, in aanmerking. Daarna wordt het oordeel, als al of niet in den droom werkzaam, beschouwd. Het droomen is aan dieren en menschen gemeen.
§ 11. p. 67. Hier vinden wij sterke voorbeelden bijgebragt van droomen door terugroepende verbeeldingskracht voortgebragt. De droomen van zwingli, van goens, von seckendorff, den ouden scaliger zijn juist gekozen en goed verhaald. Overigens leert hier de Schrij-
{==68==} {>>pagina-aanduiding<<}
ver, hoe het komt, dat men niet meermalen droomen heeft, welke met het verledene volkomen overeenstemmen, en hoe men zich die droomen voorstellen moet, in welke een ander vroegere daadzaken schijnt te verklaren.

(Het vervolg en slot hierna.)




Bijdragen voor Vaderlandsche Geschiedenis en Oudheidkunde, verzameld en uitgegeven door Is. An. Nijhoff, Korrespondent van het Kon. Nederl. Instituut, Opzigter van het Provinciaal Archief van Gelderland. Iste Stukje. Te Arnhem, bij Is. An. Nijhoff. 1836. In gr. 8vo. IV, 74 en 20 bl. f :-90.

Te regt merkt de Heer nijhoff in het Voorberigt dezer Bijdragen op, dat, bij de meer en meer ijverige beoefening der Vaderlandsche Geschiedenis en Oudheidkunde, er eene wezenlijke behoefte bestaat aan eene soort van Tijdschrift, Archief, Magazijn, of hoe men het noemen wil, opzettelijk aan dat vak van studie toegewijd. Het was om aan deze behoefte te gemoet te komen, dat hij niet alleen het plan tot eene zoodanige Verzameling ontwierp, maar ook dadelijk verwezenlijkte, dóor uit zijnen eigen' voorraad en dien van zijne Medeärbeiders dit eerste stuk in het licht te geven, welks inhoud reeds zoo belangrijk is, dat wij het ons een genoegen rekenen, van hetzelve eenigzins breedvoerig verslag te kunnen doen.
Het eerste en breedvoerigste stuk is van den Heer nijhoff zelf, en bevat een Overzigt van het Archief afkomstig van het Graafschap Kuilenburg (bl. 1-48.) Dit Graafschap maakte tot in den jare 1795 (zonderling genoeg) een onafhankelijk gebied uit. ‘De Graaf, alleen door den leenband aan het Vorstendom Gelre, ook, wegens sommige bezittingen, aan het Graafschap Holland gehecht, oefende alle de regten der landsvorstelijke hoogheid of souverainiteit uit, droeg niets bij tot stijving der Gemeenelands- of Generaliteitsmiddelen, en kon alleen als Bannerheer, wegens zoodanige heerlijke goederen, welke hij op Geldersch grondgebied bezat, geenszins als Graaf van Kuilenburg, in de Landschaps-vergaderingen van Gelderland zitting en stem heb-
{==69==} {>>pagina-aanduiding<<}
ben.’ Het is dus niet vreemd, dat Kuilenburg een belangrijk eigen Archief bezit. Voorheen werd dit in eenen toren van het kasteel zorgvuldig bewaard (of liever verborgen), maar bij de slooping van dat gebouw in 1812 naar het Raadhuis te Kuilenburg overgebragt, waar het zich nog bevindt. De Heer nijhoff werd door den Koning belast met de schifting en inventarisatie van hetzelve, en vond zich daardoor, gelijk men zien zal, in de aangename gelegenheid, om menig belangrijk en onbekend stuk op te delven.
Vooraf gaat eene beknopte opgave van de opvolging der Heeren van Kuilenburg, beginnende met Hubertus van Beusinchem, van wien reeds op het jaar 1281 wordt melding gemaakt. In de volgreeks dezer Heeren merkten wij bijzonder op Floris van Palland, ten wiens behoeve Kuilenburg in 1555 door Keizer Karel tot een Graafschap verheven werd, en die naderhand een der voornaamste Hoofden der verbondene Edelen was; zijnen Zoon Floris II, Gedeputeerde wegens Gelderland bij de Staten-Generaal, die in 1639 overleed, en den in onze Geschiedenis zoo bekenden, maar doorgaans ongelukkigen Veldmaarschalk George Frederik, Graaf van Waldek, overleden in 1692.
Daarna tot de beschouwing van het Archief zelf overgaande, volgt hij de orde, die bij de rangschikking van hetzelve gehouden is, en behandelt dus: 1o. de Charters, of oorspronkelijke parkementen brieven; 2o. de Rekeningen; 3o. de papieren, die strekken kunnen tot opheldering der Geschiedenis van de Graven van Kuilenburg en van hunnen tijd; 4o. die, betreffende de Domeingoederen dier Graven in de Nederlanden; en 5o. die, welke tot de buitenlandsche bezittingen der geslachten, die Kuilenburg bezeten hebben, betrekking hebben.
Onder elke dezer vijf rubrieken worden zoo vele belangrijke stukken aangehaald, dat men zich inderdaad getroffen gevoelt door den rijkdom van het Archief eener enkele Stad. De Heer nijhoff heeft meer bijzonder de eerste en derde rubriek uitgewerkt. Het bestek van een verslag laat ons niet toe, hem hierin op den voet te volgen, en wij zullen dus, om onze Lezers te overtuigen, dat wij tot dusverre niet te veel gezegd hebben, slechts het een en ander uit de derde afdeeling aanhalen. Deze is zoo uitgebreid, dat zij in tien groote onderafdeelingen is moeten verdeeld worden. Een woord over de 2de, 3de en 7de.

{==70==} {>>pagina-aanduiding<<}

De tweede bevat de stukken uit den tijd van Floris van Palland, den beroemden voorstander der gewetensvrijheid onzer Voorvaderen, die door Alva ingedaagd en verbannen, en wiens huis te Brussel ten gronde geslecht werd. De stukken, hier in overvloed voorhanden, kunnen niet alleen dienen ter opheldering van vele gewigtige punten onzer Geschiedenis, maar zouden zelfs voldoende zijn om een aaneengeschakeld Levensverhaal van dezen verdienstelijken Vaderlander op te stellen, verrijkt met een groot aantal onuitgegevene brieven van van der Does, Leoninus, Barneveld en andere beroemde mannen.
Nog belangrijker is de derde onderafdeeling, die aan zijnen Zoon en Opvolger Floris (II) is toegewijd. Gedurende veertig jaren was deze Staatsman bestendig in het beheer der algemeene zaken betrokken. Omtrent alle de openbare aangelegenheden in de eerste helft der XVIIde Eeuw vindt men hier eene menigte oorspronkelijke en deels geheel onbekende stukken, onder anderen over het twaalfjarig bestand, de regtspleging over Oldenbarneveld enz. Voorts onderscheidt zich deze onderafdeeling door eene zeer uitgebreide verzameling van brieven van Vorstelijke personen en Staatsmannen aan den Graaf van Kuilenburg.
Vooral niet minder gewigtig is de zevende onderafdeeling, die den straks gemelden George Frederik, Graaf van Waldek, betreft. Hier vinden wij ons verplaatst in de tweede helft der XVIIde Eeuw, het tijdvak van den bloedigen kampstrijd met Lodewijk XIV., tegen wien de Graaf van Waldek, als Veldmaarschalk van onzen Staat, zoo menigmaal overstond. Dagverhalen der krijgsgebeurtenissen, eigenhandige memoriën, ontwerpen en schetsen van veldslagen en belegeringen, bedenkingen ten aanzien der misslagen door de beide Legers begaan, briefwisselingen met Keizer Leopold, met den Koning van Frankrijk in 1666 en 1667, met den Prins van Oranje, de Witt en een groot aantal andere Vorsten en Staatsmannen (waarvan sommige brieven in cijfer, met den sleutel daarbij): ziedaar slechts een gedeelte van hetgeen deze onderafdeeling inhoudt, maar 't welk genoegzaam is, om ieder van den rijkdom en bruikbaarheid van dit Archief voor de Geschiedenis te overtuigen.
De Heer nijhoff heeft met deze Verhandeling eene wezenlijke dienst aan de studie der Geschiedenis bewezen, en het ware te wenschen, dat zij, die een dergelijk, al ware

{==71==} {>>pagina-aanduiding<<}
het veel minder belangrijk, Archief onder zich hebben, zijn voorbeeld volgden, en, in denzelfden smaak, een der volgende stukken met een beredeneerd verslag van het aanmerkelijkste uit hun Archief versierden.
Buiten deze Verhandeling vindt men hier nog: Onuitgegevene berigten over den afval van Graaf Willem van den Berg, medegedeeld door l.j.f. jansen (bl. 49-69.) Deze berigten bestaan uit vijf opmerkelijke stukken, voorafgegaan door eene inleiding van den Heer jansen, waardoor het karakter van den Graaf van den Berg niet weinig opgehelderd wordt. 2o. Een zeldzaam testament uit de XVde Eeuw, medegedeeld door den Baron van der borch van verwolde (bl. 70-73.) 3o. Eene (zonderlinge) uitnoodiging ter viering van eenen Klokkendoop te Doetinchem in 1530; en eindelijk nog twee zeer uitgebreide Aankondigingen (of lievet oordeelkundige Verslagen) van twee gewigtige werken, te weten de Archives de la Maison d'Orange Nassau van den Heer groen van prins terer, en de Geschiedenis van het Nederlandsche Zeewezen door den Heer de jonge.
Wij wenschen en hopen, dat deze onderneming, die zoo wèl begonnen is, niet bij gebrek aan deelneming zal blijven steken, en vertrouwen dus, dat elk beminaar of beoefenaar onzer Geschiedenis, die van het wezenlijk belang van zoodanig geschrift doordrongen is, niet aarzelen zal, zich dit eerste stuk aan te schaffen.




Verhaal van eenen tweeden Zeetogt, en van verscheidene Landreizen, in de Noordpool-gewesten, ondernomen tot opsporing eener noordwestelijke doorvaart, door Sir John Ross, Kapitein ter zee, enz. Uit het Engelsch vertaald door J. Olivier, Jz. Iste en IIde Deel. Te Zutphen, bij W.J. Thieme. 1836. In gr. 8vo. Te zamen XL en 623 bl. f 7-50.

Wanneer men het belang der ontdekking eener doorvaart door de Pooizee, om het Noorden van Amerika heen, afmeet naar het nut, dat koophandel en zeevaart er van zouden kunnen trekken, dan is het niet te ontkennen, dat dit belang niet kan opwegen tegen de tallooze ontberingen, op-
{==72==} {>>pagina-aanduiding<<}
offeringen en gevaren, waaraan de moedige ondernemers dier ontdekking zich meermalen hebben blootgesteld; te minder, daar, zoo als onze Schrijver met regt opmerkt, niemand ligtelijk de doorvaart in het vervolg zoude willen beproeven, ‘gesteld al eens, dat wij het geluk mogten hebben, die thans werkelijk te ontdekken.’ Uit dit oogpunt alzoo is het niets meer en niets minder dan dwaze roekeloosheid, eigen en anderer leven op het spel te zetten voor de glorie eener misschien schitterende, maar toch in den grond nuttelooze onderneming. Kan het, zou men zeggen, een verstandig mensch in de hersenen komen, om de glorie alleen van iets gevonden te hebben, dat tot hiertoe onbekend was, eene koude te tarten, die men zich op onze breedten naauwelijks verbeelden kan; door ijsgevaarten te boren, waarvan twee krachts genoeg zouden hebben, om eene gansche vloot te pletteren te nijpen; de onherbergzaamste oorden der wereld te bezoeken, en onder duizend gedaanten den dood onder de oogen te zien!
Maar daar is ook eene andere - men zou mogen zeggen, hoogere - beschouwing der zaak. Bij iedere ontdekking moet - het kan niet missen - de kennis der Natuur, en alzoo het schoonste vak van menschelijke kundigheden, oneindig winnen. De aardrijkskundige (niet de bloote opteller van landen en volken en derzelver bevolking, maar de onderzoeker van de natuurlijke gesteldheid des aardbols) stelde sedert lang in de oplossing van het vraagstuk eener noordwestelijke doorvaart het levendigste belang, en verwachtte daarvan de oplossing eener menigte vragen. En ligt er ook niet iets geestverheffends in het denkbeeld, dat de mensch zich heeft toegerust met de wetenschappen en kundigheden, die hem in staat stellen, aan de barheid van het klimaat en de ongunst van de natuur onverschrokken het hoofd te bieden, en gevaren te overwinnen, welke te trotseren te meer het gemoed verheft, naarmate de zegepraal over de elementen te duurder gekocht is. Uit het eerste oogpunt de reis beschouwende, die in dit werk beschreven wordt, zonden wij meenen, even kleingeestig te zijn, als de man was, dien wij eens in goeden ernst hoorden beweren, dat de onkosten, aan herschel's beroemden veertigvoetigen Teleskoop besteed, even goed in het water hadden kunnen gesmeten worden, omdat het werktuig dienen moest tot het kijken naar sterren, bij welke niemand eenig belang heeft, en zonder

{==73==} {>>pagina-aanduiding<<}
welker kennis men zeer wel gezond en gelukkig leven kan! Die man zou in de onderhavige reis ook al niet veel belang gesteld hebben. Daar wij echter van onze lezers eene andere verwachting hebben, zullen wij van het werk eenig verslag geven.
Kapitein ross werd reeds eenmaal vroeger, wij meenen in 1818, met de Isabella, in gezelschap van Kapitein parry, (met den Alexander) door de Engelsche Regering op ontdekkingen in Straat-Davis en de Baffinsbaai uitgezonden. De eerste bevestigde de ontdekkingen, vroeger gedaan door den Zeevaarder, naar wien de evengenoemde baai haren naam draagt, en voegde er eenige nieuwe ontdekkingen bij, waarvan die der Eskimo's op 76o N.B. en de Lancaster-sond de voornaamste waren. Op die reis echter was of werd ross reeds van gevoelen, dat de gezochte doorvaart niet bestond. De latere (tweede) reis van parry is uit zijn reisverhaal en dat van den Scheepschirurgijn fisher, beide in onze taal overgezet, ook bij ons genoegzaam bekend, en 's mans derde (1822-1825) en vierde (1827) reis deden weinig af. ‘De slotsom van alle deze reizen (zegt Kapt. ross, Inleiding, bl. XXII, na een verslag van de vroegere ondernemingen van dezen aard) bewijst, dat men in de ontdekking ‘en verkenning der kusten tusschen Groenland en Azië trapsgewijze vorderingen had gemaakt; zoodat, toen ik mijne laatste reis, in 1829, ondernam, er niet meer dan 150 Engelsche [47 geographische] mijlen aan de westzijde, bij de Behringstraat, en 500 zulke [177 geographische] mijlen aan de oostzijde, tusschen kaap Garry en kaap Turnagain [Keer weer], onbezocht waren gebleven.’ Het is uit de nieuwspapieren algemeen bekend, dat onze reiziger in 1829 noordwaarts opzeilde, en dat zijn langdurig wegblijven deed vreezen, dat hij nimmer weder teregt zou komen; weshalve Kapt.
back werd uitgezonden om hem op te zoeken, doch dat de moedige ross zijn vaderland eindelijk gelukkig weder heeft bereikt. De gevolgen zijner reize bestaan ‘in de ontdekking van het Koning-Willemsland, van de landengte en het schiereiland Boothia, van de westelijke zee Koning-Willem, en van de ware ligging der Noordpool (? of bedoelt de Schrijver de magnetische Noordpool?); en dat, met betrekking tot het vinden eener noordwestelijke doorvaart, het volkomen bewezen is, dat er door de straat van den Prins-Regent, en be-
{==74==} {>>pagina-aanduiding<<}
zuiden de breedte van 74o geene zoodanige doorvaart bestaat. Ook heeft deze reis verscheidene belangrijke waarnemingen betrekkelijk het magnetismus, de natuurlijke historie en andere takken der wetenschappen opgeleverd.’ Om dit alles in de bijzonderheden te weten, moet men het werk zelf lezen. Wij moeten ons, zoo als van zelf spreekt, bepalen tot eenige dingen, welke wij ons onder het schrijven van dit verslag herinneren.
De uitrusting. De vroegere reis van ross had hem bekend gemaakt met vele voorzorgen, die men nemen moest, om in staat te zijn tot het varen om de Noord en het overwinteren in de Poolgewesten. De reis werd ondernomen met de Victory, een sterk gebouwd schip, van geringen diepgang, dat ook van eene stoommachine was voorzien, doch over welker gebreken, ja geheele onbruikbaarheid, hier herhaalde en luide klagten worden aangeheven; hetgeen te meer jammer is, omdat de Bevelhebber van oordeel was, dat juist een stoomvaartuig het beste middel was, om in de ijszeeën met gelukkig gevolg ontdekkingen te doen en snelle vorderingen, gedurende de weinige zomerweken, te maken. Overigens bestond de expeditie oorspronkelijk uit drie schepen, waarvan het tweede, de John, bestemd tot proviandschip, ten gevolge eener muiterij onder het scheepsvolk achterbleef, en zijne lading op de Victory overscheepte; en het derde, de Krusenstern, op sleeptouw. Leeftogt en scheepsvoorraad werd voor langen tijd medegenomen. Van instrumenten waren zij ruim voorzien. Het eenige, waarvan geene melding gemaakt wordt, zijn inclinatie-naalden voor de magnetische kracht. Bovendien leende het Gouvernement een aantal zeer bruikbare boeken en instrumenten, die op vroegere dergelijke togten waren gebruikt geworden. De onderneming geschiedde voor rekening van een bijzonder persoon, den Heer booth. Het Parlement had toen reeds de vroegere uitloving der premie van 20,000 £ St. voor de ontdekking eener N.W. doorvaart ingetrokken.
Van de lotgevallen der togtgenooten kunnen wij natuurlijk weinig zeggen. Dit gedeelte is voor geen uittreksel vatbaar. De Bevelhebber vindt alle reden, om zijne Officieren en manschappen hoogelijk te roemen, en zijn neef, james clark ross, eerste Officier, maakte zich vooral zeer verdienstelijk, inzonderheid door het doen van landtogten in de noordelijke gewesten. De gezondheid der bemanning liet

{==75==} {>>pagina-aanduiding<<}
niets te wenschen over, en van het scorbut, dien geesel van langdurige zeereizen, had men weinig last. Men schikte zich goedwillig in alles, zelfs, wat van hunne beschaving getuigt en met Hollandsche matrozen niet heel gemakkelijk gaan zou, naar het intrekken der uitdeeling van sterken drank; iets, waarvan ross den gunstigen invloed op de gezondheid en werkzaamheid in het hooge Noorden duidelijk bespeurde; hetgeen eene wederlegging is van het verkeerde begrip, alsof rum en brandewijn goede middelen zouden wezen tegen de konde. De voeding was overigens allerdoelmatigst ingerigt. En door de voortreffelijke inrigtingen, die men bij het naderen van den winter gemaakt had, was het, dat men aan boord geen den minsten last van koude noch van vochtigheid had, maar bij drooge lucht eene temperatuur van 45o à 50o kon onderhouden, welke dan ook de doelmatigste geacht werd. Van de Eskimo's hadden zij vele dienst, zoo tot het wijzen van den weg bij landtogten, als tot het inruilen van versche vleesch- en vischspijzen tegen vijlen, messen en dergelijke voorwerpen. De tijd werd doelmatig verdeeld en allezins nuttig doorgebragt. In den winter hield men elken avond onderwijs in het lezen, schrijven, rekenen, de zeevaartkunde enz. De Zondag werd zooveel mogelijk, naar het gebruik bij de Engelsche zeemagt, dat ook bij ons wel beter mogt nagevolgd worden, godsdienstig gevierd; en Kapt. ross denkt edel genoeg, om daaraan niet het minst den goeden geest en b.v. het onthouden van vloeken zijner equipage toe te schrijven. Met één woord, zij hadden geene behoefte aan de tijdkortingen, in de reis van parry beschreven.
Natuurkundige en andere waarnemingen werden niet verzuimd. Maansdoorgangen en sterrebedekkingen dienden tot het verifiéren der lengte; zelfs werd een observatorium bij het winterverblijf aangelegd. De waarnemingen aan Barometer en Thermometer werden, zoo als van zelf spreekt, zorgvuldig aangeteekend. Van naturalia legde men eene verzameling aan. Noorderlichten werden veelvuldig gezien en beschreven. Had Kapt. parry bevonden, dat het geluid zich op die hooge breedten verder voortplantte, dan in onze streken; ross deed proeven op deszelfs snelheid, maar kon, door het groote verschil der uitkomsten, desaangaande niets zekers bepalen. De watergetijden waren uiterst ongeregeld, zoo wat de rigting, als wat den tijd en de hoogte

{==76==} {>>pagina-aanduiding<<}
aangaat. Als een merkwaardig weêrkundig verschijnsel werd bevonden, dat de koudste dagen altijd plaats hadden omstreeks den tijd van volle maan of kort daarna, en dat onmiddellijk na het kwartier de temperatuur doorgaans het hoogste was. Zij namen ook waar, dat de hoogste temperaturen met noordoostelijke winden, en de laagste met de zuidelijke plaats vonden. Dit was juist het tegendeel van hetgeen men verwachten zou, en ook vroeger ondervonden werd. Het werd toegeschreven aan ondersteld open water in het Noorden en vaste ijsmassa's in het Zuiden. Maar wij kunnen alles niet opnoemen.
En wat nu den vorm dezer reisbeschrijving aangaat, het is een eenvoudig dagverhaal. Aan de eene zijde heeft dit veel voor, maar ook aan den anderen kant het een en ander tegen zich. Het geeft b.v. aanleiding tot vele herhalingen, als: ‘De Zondag werd heden, als naar gewoonte, godsdienstig gevierd.’ ‘De storm belette heden het volk in de opene lucht te werken.’ ‘Het sneeuwde heden met sterken wind,’ enz. Zeer schrandere aanmerkingen over vele onderwerpen ontbreken echter niet, en met moeite wederhouden wij ons van het aanvoeren van enkele stalen hiervan.
Bedenkingen en aanmerkingen hebben wij niet zeer vele. De voornaamste betreft de kaart in verband tot het reisverhaal zelf. Ondanks alle zorgvuldigheid, is het ons op vele plaatsen niet gelukt, er regt wijs uit te worden; hetgeen hier en daar niet anders dan de schuld, of van de kaart, of van het verhaal wezen kan. Vele plaatsen, in het laatste genoemd, worden op de eerste niet aangewezen, niettegenstaande dezelve tot verwarring toe met namen overladen is, van welke zeer vele in het derde of laatste Deel vermeld zullen moeten worden, of anders hier niet behoorden. Met de opgegevene Lengte en Breedte kan men op de kaart dikwijls ook niet teregt. ‘Zij waren,’ staat Deel II, bl. 201, ‘langs de kust westwaarts gereisd tot 90o Lengte, of omtrent 150 mijlen ten westen van ons tegenwoordig bestek.’ En het schip lag (Deel I, bladz. 259) 92o 1′ 6″ Lengte bewesten Greenwich; derhalve is het aangehaalde punt niet westwaarts, maar oostwaarts. Doch neen! zij waren wel degelijk in eene westelijke rigting voortgereisd; maar de lengtebepaling deugt alzoo niet. Kaap Culgruff staat op de kaart bij Matty-eiland. Volgens het reisverhaal moest dezelve gevonden worden bij het ‘verste punt door den Komman-
{==77==} {>>pagina-aanduiding<<}
deur ross bereikt;’ alzoo meer dan 2o westelijker. Dezelfde Officier is (Deel II, bladz. 142) 0o 38′ 33″ bewesten het schip, en op de volgende bladzijde bepaalt hij naauwkeurig de plaats, waar hij zich bevond (het is dezelfde), op 19o west van het schip. Het laatste is buiten bedenking eene misstelling. Eene drukfout zal ook Deel II, bladz. 172, ouderliefde voor kinderliefde
of ouderlijke liefde zijn. Wat is: het schip was bijna perpendiculair? Deel II, bl. 250. Het opschrift boven Hoofdstuk 27 lezende, verwachtten wij ‘waarnemingen tot bepaling van het verschil in hoogte tusschen de oostelijke en westelijke zeeën,’ alsmede ‘miswijzing der magneetnaald en groote sterkte der magnetische kracht,’ maar vonden niets hiervan. Over het geheel vonden wij weinige of geene magnetische waarnemingen. Een paar aanteekeningen op de kaart doen ons echter vermoeden, dat wij dezelve in het laatste Deel, ‘dat spoedig volgen zal,’ zullen aantreffen.
Vertaler en Drukker verdienen lof.





Algiers en Parijs in 1830. Naar het Hoogduitsch van R. Rellstab. Door Steenbergen van goor. Iste Deel. (de Aventure), IIde en IIIde Deel (de Julijdagen van 1830.) Te Amsterdam, bij G. Portielje. 1836. In gr. 8vo. Te zamen 881 bl. f 8-80.

De bekwame Schrijver, die ons het jaar 1812 als een annus fulminans deed kennen, heeft, in het werk, dat wij thans aankondigen, de verovering van Algiers op eene romantische wijze behandeld, en daaraan eene familiegeschiedenis geknoopt, wier lotgevallen, op eene avontuurlijke, maar toch niet geheel onwaarschijnlijke wijze, daarmede zamenhangen. Hierdoor komt er leven en beweging in het tafereel, en wordt belangstelling gewekt, zoowel in personen, als in gebeurtenissen, die de Schrijver op een' kunstmatigen en onderhoudenden trant dooreenvlecht. Spaarzaam met het scheppen van personen, doet hij dezelve, in verschillende positiën, telkens weder ten tooneele verschijnen, en weet hij de belangstelling in hun lot levendig te houden, tevens karakters te schetsen, plaatsbeschrijvingen in te voegen, en de zaken in zoodanig oogpunt te stellen, als hij wenscht, dat

{==78==} {>>pagina-aanduiding<<}
wij dezelve zullen beschouwen. Even spaarzaam met plaatsen als met personen, bepalen zich dezelve tot Toulon en Algiers met deszelfs omstreken, en brengt hij ons te midden der vloot, tot de verovering bestemd; op de Aventure, die met de Silène schipbreuk leed, onder de Bedouinen, in het Fransche leger, en in Algiers zelf, bij de bestorming en inneming dier stad; bij al die gebeurtenissen zien wij zijne personen op eene verrassende wijze te voorschijn komen, in duizende gevaren deelen, daaraan meestal wonderlijk ontkomen, om nieuwe te gemoet te snellen.
Onder het schrijven van zijn romantisch verhaal vielen de ontzettende Julijdagen te Parijs in, en een man als rellstab kon niet nalaten daarvan gebruik te maken, ten einde die omwenteling aan zijne bereids gesponnen draden vast te knoopen, en de voornaamste personen ook in de Hoofdstad eene rol toe te deelen bij het schrikkelijke treurspel, dat niet eindigde, dan door een' nieuwen troon op de puinhoopen van Frankrijks ouden Koningstoel te plaatsen. Tot zoo verre gaat hij echter niet, maar laat het den lezer over, om de gevolgen van den tegenstand des volks uit zijn geheugen bij te voegen, waaraan hij ook, in het stelsel, dat hij blijkbaar aankleeft, voorzigtigst handelde. Wij laten dat stelsel en de uitgedrukte gevoelens van den Schrijver voor zijne rekening; de man zou er thans misschien anders over denken; maar wij erkennen, dat hij de denkwijze van het oogenblik zeer goed uiteenzet, welke toen die van het beste deel des volks was.
Het geheele werk zal voorzeker met graagte gelezen en door niemand onvoldaan weggelegd worden; ons althans heeft het genoegelijke oogenblikken ter verpoozing geschonken, en wij kunnen het dus allezins aanbevelen.
De Vertaler, wiens naam schier een waarborg voor belangrijken inhoud van het werk, dat hij overgoot, mag heeten, heeft dus hier ook al weder eene gelukkige keuze gedaan. Jammer maar, dat de lange volzinnen, tusschenzinnen en constructie der taal wat veel het oorspronkelijke verraden: bij minder haast en meerdere beschaving zou de vertolking gewonnen hebben, en de werkwoorden tatewalen, besussen, met andere, weggevallen zijn. Onder de weinige drukfeilen is in het IIde Deel, op bl. 125, juist bij het voorval, waarop het titelvignet doelt, en dat dus door al

{==79==} {>>pagina-aanduiding<<}
te nieuwsgierigen veelal het eerst opgeslagen wordt, in den 6den regel v.b. het woord paarden voor palen ingeslopen.




Schetsen van Spanje, ontworpen gedurende een veeljarig verblijf in dat Rijk, door Kapitein S.E. Cook. II Deelen. Te Haarlem, bij de Wed. A. Loosjes, Pz. 1836. In gr. 8vo. Te zamen 539 bl. f 5-:

Algiers volgens de nieuwste berigten. Met gekleurde Afbeeldingen. Te Utrecht, bij N. van der Monde. 1836. In 8vo. 191 bl. f 1-90.

Onderhoudend geschreven en belangrijk van inhoud zijn Kapitein cook's schetsen van Spanje. Zijn langdurig verblijf aldaar, en de toegang, welken hij, in onderscheidene oorden, bij de fatsoenlijke familiën des lands had, stelden hem in staat, om in meerdere bijzonderheden te treden, dan vele andere reizigers vermogen, en hunne deels oppervlakkige, deels partijdige berigten worden niet zelden door hem verbeterd. Hoe belangwekkend is onder anderen hetgeen hij verhaalt nopens den afkeer, dien de wereldlijke geestelijken en de monniken tegen elkander koesteren; de verachting, waarin de laatsten bij het beter opgevoed gedeelte der Natie verzonken zijn; den vrijheid begunstigenden geest der nationale garde, die uit in de belastingen dragende ingezetenen bestaat, in tegenoverstelling van het dweepzuchtig karakter der Koninklijke vrijwilligers, te voren uit de heffe des volks genomen; de republikeinsche gezindheid en instellingen der Baskische Provinciën, waar de bevolking alleen dáárom tegen elke algemeene Staatsregeling voor Spanje zich verzet, en Don carlos aanhangt, omdat men de nog meer omvattende voorregten voor die Provinciën, bij elke voor geheel Spanje geschikte Constitutie, verliezen zou, en men dan ook geen voorregt meer boven de gehate Castilianen zou hebben; terwijl Don carlos handhaving belooft van de voorregten der Baskische Provinciën, en handhaving van het oppermagtig gezag in het overige Spanje! Of echter de Schrijver zich niet gedeeltelijk in den openbaren geest der Spanjaarden vergist heeft, is eene andere vraag. Naar wij gelooven, zijn de Carlisten, zoo zij niet de meerderheid der bevolking uitmaken, toch wel talrijker, dan
de Schrijver be-
{==80==} {>>pagina-aanduiding<<}
weert. Zouden niet vele Spanjaarden hunne ware gevoelens in het staatkundige voor den liberalen Engelschman geheim hebben gehouden, of zelfs het tegendeel voorgewend van hetgene zij dachten? Wordt dit door den gang der gebeurtenissen in Spanje niet waarschijnlijk? En zou men, behalve eenige oud-adellijke familiën en eenige geestelijken, benevens de monniken en het graauw, ook niet vele lieden uit den fatsoenlijken middelstand, buiten de Baskische Provinciën, tot die partij mogen rekenen? Of hoe komt het anders, dat Don carlos zich, ook bij de krachtigste inspanningen der Constitutionélen, heeft weten staande te houden, en eindelijk, tot op het nu voorgevallene met Bilbao, in plaats van te worden teruggedrongen, overal aanvaller en doorgaans overwinnaar geworden is? Echter, wij erkennen het, de onderlinge verdeeldheid tusschen Christino's en heethoofdige Liberalen kan veel tot den voorspoed van Don carlos hebben medegewerkt. Hierbij komt de dapperheid en bekwaamheid zijner Veldoversten, tegenover de laf heid, werkeloosheid en het verraad welligt der Generaals, in dienst der Koningin. Maar, zoo alle beschaafde lieden tegen Don carlos zijn, hoe komen dan de militaire talenten zoo aan zijne zijde? Of zijn de liberale Veldoversten welligt zoo werkeloos en schijnbaar bevreesd voor den strijd, omdat zij op hunne troepen niet kunnen rekenen? Dit zouden wij bijna vermoeden: doch zoo dit de reden is, dan bewijst het veel tegen het heerschende van de constitutionéle denkwijs in het oorspronkelijk door de natuur gezegende, maar door partijschappen verscheurde en meer en meer ongelukkig wordende Spanje.
Het minder uitgebreide werkje over Algiers, naar de nieuwste berigten, hebben wij desgelijks met genoegen gelezen. Moeijelijk is het, over de waarheid aller opgaven, in de bijzonderheden, te oordeelen. Daartoe zou men, in de laatste tijden, zelf te Algiers een' geruimen tijd hebben moeten vertoeven; maar de mededeelingen bezitten eene maat van innerlijke waarschijnlijkheid, die in het algemeen weinig reden tot twijfeling overlaat. Wij verheugen ons dus ook over de vertaling van dit oorspronkelijk Duitsche werkje, waarin, zoo zulks niet het werk des Overzetters is, ook aan de Nederlanders zoo veel regt wordt gedaan; maar wij wenschten, dat uitdrukkingen als eene espèce de paix, voor eene soort van vrede, en vooral het telkens voorkomende Corsaren

{==81==} {>>pagina-aanduiding<<}
en Corsaren-oorlog, voor zeeroovers of vrijbuiters en zeeroovers- of vrijbuiters-oorlog, (waar van de Algerijnsche kruisers gesproken wordt) door den anders niet onbekwamen Vertaler worden vermeden.





Feestrede, of dankbare uitboezeming op het eerste Eeuwgetijde der Kweekschool bij de Societeit der Doopsgezinden te Amsterdam, invallende op Zondag den 6 van Wintermaand des jaars 1835, in dichtmaat, door M. Martens, Leeraar der Doopsgezinden te Holwert, Blya en Vischbuurt. Te Groningen, bij J. Oomkens. 1836. In gr. 8vo. XII, 110 bl. f 1-:

Eene welgemeende, hartelijke, maar tevens eigenaardige uitboezeming op het voormelde eeuwgetij. Ééns om de honderd jaren is er gelegenheid, om zulk eene feestrede te houden, en dan nog zal er onder de honderd Predikanten voorzeker naauwelijks één gevonden worden, wien het zal invallen, om dit op eene wijze te doen, zoo als de Heer martens verkozen heeft; maar het is ook hier: Elk zijn wijs. Na eene opdragt van het werk aan de genoemde Gemeente, meldt zijn Eerw. in het Voorberigt, dat hij, ‘na eenen Lofzang aan God en Christus op dat Eeuwgetijde voorafgezonden te hebben, welke, blijkens de graagte, die binnen weinige dagen eenen derden druk noodzakelijk maakte, over het algemeen geen ongunstig onthaal schijnt genoten te hebben, thans, na den afloop van het eerste Eeuwfeest, vooral op herhaalden aandrang van oordeelkundige hoorders, zijne grootendeels in dichtmaat gestelde Feestrede niet heeft kunnen terug houden.’ Verder spreekt hij met warmte over zijne belangstelling in het feest zelf, dat hem, als voormaligen kweekeling van het Doopsgezinde Seminarium, met dankbaarheid vervult, en verdedigt hij eenigzins het door hem gekozen poëtische gewaad. Hierop volgt eene voorafspraak van 7 bladzijden, waarvan de eerste zinsnede alleen de beide eerste bladzijden beslaat, en een voorgebed van gelijke uitgebreidheid, als de voorafspraak.

(in stede van eenen bijbeltekst)

leest men de navolgende regels:

{==82==} {>>pagina-aanduiding<<}


Ik kan den hoogen vloed der dankbaarheid niet schutten! 
Hij gunt mij geenen tijd, om eenen tekst te putten 
Uit Gods gewijde bron: - hij stroomt mij uit de borst 
Tot Gods en 's Heilands eer! - hij still' uw' heil'gen dorst. 

Nu neemt de uitboezeming op bl. 32 eenen aanvang. De Dichter waant zich naar Amsterdam verplaatst ‘juist ter tijd, dat al, wat kind is, zingt’ (d.i. op Sint Nikolaasdag); hij verbeeldt zich, eene symfonie te hooren, eene harmonie, en een akkoordenstroom, die niet uit den Helikon welt, een feestconcert. Voorts tracht hij de oorzaken, die bij de Doopsgezinden eene geleerde school hebben doen ontstaan, in derzelver voortgang in kennis en wetenschap, aan te wijzen; bij welke beschrijving daedalus en apelles, Memphis en Athene even zoo wel sieraden moeten leveren, als het bekende Circumspice op het gedenkteeken van wren. De toon van den Dichter is echter, bij al deze ‘geestvervoering,’ minder hoog en stout, dan wel kalm en bedaard, gelijk men kan opmaken uit regels als deze:

'k Heb geen verschil met oude, eenvoudige, achtb're menschen, 
Die taal- noch oudheidkunde of schoolgeleerdheid wenschen; 
 
Wie wijs is, moet zich wel naar 's tijds behoeften schikken! 
 
Wat waart gij, IJ en Maas? waar moest thans 't land belanden? 

Dit eerste deel wordt afgebroken door een' tusschenzang van drie coupletten uit des Schrijvers voormelden Lofzang, waarin de Gemeente, op de wijze van den 36sten Psalm, onder anderen zingt:

Hoe hebt g'ons, als van school tot school, 
Gevoerd tot hechter Capitool 
Van nutte wetenschappen! 

Nu volgt de in dichtmaat gestelde geschiedenis der Kweekschool, beginnende met eene lofverheffing, eerst van de Hervormers, daarna van de beroemde Leeraren aan het Seminarium der Remonstranten, reeds vroeg met de kerkelijke belangen der Doopsgezinden naauw verbonden. Intusschen maakt dit slechts den overgang uit tot de verheerlijking der mannen, die den leerstoel aan de stichting van deze laatsten hebben bekleed, van nieuwenhuis, oosterbaan (in het vers bl. 47 verkeerdelijk westerbaan genoemd,

{==83==} {>>pagina-aanduiding<<}
waardoor de (bedoelde?) woordspeling in den regel: ‘Blonk in het lagchend Oost dra hero oosterbaan,’ verloren gaat.)

- Hesselink, die eens, aan hero's voeten zittend', 
En dáár den rijksten schat uit 's wijsgeers goudmijn spittend', 
En smakend' 't fijnst banket, dat van der meersch hem schonk, 
Bij hero's droef vaarwel, op 's Meesters leerstoel blonk. 

van koopmans (Vader en Zoon) en van muller. De Dichter verbeeldt zich de afgestorvenen in den Hemel te aanschouwen, en hij zegt, als dankbare leerling van den grooten van swinden:

Ja dan - dan houdt gij feest in 's hemels vreugdezaal, 
En juicht met 's Kweekschools roem aan 't kost'lijkste eeremaal, 
En wijdt met oosterbaan en koopmans eenen beker 
Aan God, door zijnen Zoon, den hoogsten vreugdekweeker! 
En dan een dronk aan u, o nieu wenhuis! o licht! 
Dat d'eersten glans verspreidde in menno's schoolgesticht! 

In 't voorbijgaan moet Rec. opmerken, dat de vries (bl. 50) niet is, gelijk gezegd wordt bladz. 95, Ds. a. de vries van Haarlem, maar deszelfs Broeder, de Heer jeronimo de vries, wiens Lofrede op den Hoogleeraar koopmans, in de Maatschappij Felix Meritis uitgesproken, tegelijk uitgegeven is met eene Lijkrede, door den Heer muller, destijds Predikant bij de Doopsgezinde Gemeente te Amsterdam, gehouden.
Na eenen korten tusschenzang ontsluit zich wederom ‘een hemelfeest’ voor 's Dichters oogen, waarop hij ‘eenen drom van Coryfeen vergaard’ ziet,

Wier hoofd en hart niet slechts dit Eeuwfeest voorbereidden, 
Maar met hun geld en goed bevestigden den grond, 
Waarin dit schoon gesticht den hechtsten grondslag vond. 

Hier worden allen bezongen, die te Amsterdam en elders, door legaten en gisten, de Doopsgezinde belangen hebben geschraagd, de Geleerden, die de Broederschap van den Dichter heeft opgeleverd, deszelfs afgestorvene Medeleerlingen, de vorige Hoogleeraren aan het Athenaeum en het

{==84==} {>>pagina-aanduiding<<}
Remonstrantsche Seminarium, wier lessen de Doopsgezinde Studenten mogten hooren, waarna de afdeeling met zegenbeden aan Curatoren en Kweekelingen besloten wordt.
Het nagebed, de dankzegging aan de toehoorders buiten de Gemeente, aan het Zanggezelschap van Holwert - alles is in dichtmaat vervat; alleen heeft de Muze van den Heer martens (en dit zij tot hare eer gezegd!) zich niet gewaagd aan de Apostolische vermaning, die der vergadering in eenvoudig proza tot afscheidgroet gegeven wordt.
Als toegift zijn er bijgevoegd: Dichtregelen op het derde Eeuwfeest der Reformatie, gevierd den 2 November 1817, van den Eerw. Schrijver, waarin enkele goede coupletten voorkomen, en: Eenige dichtregelen bij de viering van het honderdjarig bestaan van het voormelde Seminarium, door den Eerw. r. posthumus, Predikant bij de Hervormden te Waaxens en Brantgum, waarvan dit Tijdschrift reeds vroeger eenig verslag gegeven heeft.
Achter het stuk vindt men Bijvoegselen en Aanteekeningen omtrent eenige bijzonderheden, daarin vermeld, en eindelijk eene Narede nopens de vertraagde uitgave en de opdragt dezer Feestrede. De Eerw. Schrijver wilde zijn werk, als eene welgemeende hulde van dankbaarheid, aan het Collegie van Bestuurders der Algemeene Doopsgezinde Societeit, en aan Curatoren van derzelver Kweekschool opdragen; doch de uitvoering van dit voornemen is den ijverigen Man, van wege dat Collegie, geweigerd, ja de uitgave van zijn stuk is hem zelfs afgeraden. Hij verdedigt zich over deze, voor hem onaangename bejegening, in die Narede, en er heerscht in dat alles een toon van goedwilligheid, die Rec. medelijden met den Man inboezemt. Zal hij echter zijn gevoelen zeggen, zoo moet hij betuigen, dat voornoemd Collegie de beoordeeling van deszelfs gehouden gedrag aan de Lezers van deze Feestrede gerustelijk kan overlaten. Vraagt men ten slotte naar zijn oordeel over de innerlijke waarde van dit stuk, zoo voelt hij zich gedrongen, hetzelve te noemen eene welgemeende, hartelijke uitboezeming - in den vorm van eene homilétische curiositeit. De poëtische verdienste der verzen moge de Lezer, naar de aangehaalde proeven, zelf bepalen. De Groninger Akademiedrukker, de Heer oomkens, heeft voor eene fraaije uitvoering van dit Gedenkstuk alle zorg gedragen.





{==85==} {>>pagina-aanduiding<<}

Gedichten van J.J.L. ten Kate. 's Gravenhage, bij W.P. van Stockum. 1836. In gr. 8vo. 119 Bl. f 1-50.

Zietdaar eenen merkwaardigen eersteling, een inderdaad veelzins fraai bundeltje, deels oorspronkelijke, deels geheel of gedeeltelijk nagevolgde Gedichten van eenen vijftienjarigen Jongeling, die met verscheidene hedendaagsche talen, en zelfs met het Oudfriesch, en het Zwaabsch van hebel's Gedichten, schijnt bekend te zijn; die veel aanleg tot ware Poëzij, veel gevoel van het verhevene en het schoone, en veel bekwaamheid, om beide, maar vooral het laatste, gelukkig uit te drukken, betoont te hebben; doch die (zoo als van zelf spreekt) nog zeer veel leeren kan en leeren moet, en ook leeren zal, waardoor het goede in hem te volmaken en het gebrekkige in hem te verbeteren is, indien hij dit maar in alle nederigheid gelooft en gevoelt, en door geen wierookdamp van ontijdigen of overdreven lof bedwelmd, of door al te gedienstige handen op, ja over het paard getild, of op de glazen stelten van den hoogmoed gezet wordt! - Zietdaar zoo in 't algemeen het oordeel van Rec. over dit voortbrengsel van een jong Vernuft, dat lof en aanmoediging, maar ook raad en teregtwijzing verdient! En nu wil hij eenige reden geven, waarom hij alzoo oordeelt; doch zal dit evenwel niet doen, door over elk der 33 stukjes, die hier voorkomen, zijne gedachten te zeggen, ofschoon hij ze met die aandacht gelezen heeft, dat hij dit zou kunnen doen; maar slechts door eenige proeven te geven, tot staving van hetgene, dat hij aangevoerd heeft.
Eerst geeft de jonge ten kate ‘een proefjen van Oud-Noordsche Poëzij, hetwelk gedeeltelijk oorspronkelijk, gedeeltelijk vrij naar ossiaan’ (zoo schrijft hij dezen naam; maar met regt?) ‘gevolgd is.’ Daarna volgen ‘losse Gedichten’ over allerlei onderwerpen. (*)

{==86==} {>>pagina-aanduiding<<}

Wil men hooren, hoe hij zachte schoonheden van anderen in lieve, vioeijende verzen overbrengt, men leze het volgende uit ossiaan's Hymne aan de Avondster, bl. 13, 14:

Gij star van den vallenden nacht, die aan de hemelkimmen, 
Met d'eersten schemerlach op 't blozend aangezicht, 
Op nieuw in 't avonduur uw renbaan op gingt klimmen, 
Hoe lieflijk glanst in 't West uw onbeneveld licht! 
 
Uw ongeschoren hoofd, omkranst met zilvren stralen, 
Beurt ge uit d'azuren wolken op, - 
Maar waartoe vest gij 't oog op gindschen heuveltop? 
Spreek, wat beschouwt gij in de dalen? 
 
O spreek dan, gij tintlende ster! waar blijft gij nog op staren? 
Wat is 't dat om u heen aldus uw' aandacht wekt? 
Maar ach! gij glimlacht en vertrekt! - 
Verheugd omsinglen u de witgekuifde baren, 
En baden uw vergulde hairen, 
Terwijl heur zilvren tong uw fletsche wangen lekt. 

Of wil men zien, hoe hij zulke schoonheden zelf opmerken en uitdrukken kan, men neme het slot van den Zegezang van den Bard ullyn na den strijd, bl. 29, 30:

Rol dan in vreugde langs uw zoomen - 
Stuw, langs uw' grazige' oeverboord, 
Uw blonde golven vrolijk voort, 
Gij Vorst van arduns heuvelstroomen! 
Niet langer kleurt het gudzend bloed 
Uw' onberoerden zilvren vloed, 
Waarin zich 't zwerk op nieuw komt spiegelen: 
Weêr zal de dartle Zephyrstoet, 
Wanneer de Maan den trans begroet, 
Zich op uw blijde baren wiegelen; 
Weêr zullen vreugde en bloei zich zeetlen aan uw zij: 
De grond, dien gij doorstroomt, die dierbre grond - is vrij! 

Men zie ook (want wij kunnen al het fraaije niet afschrijven) het naar hebel gedeeltelijk en van verre gevolgde, over 't geheel eenvoudig lieve stukje, Blijgeestigheid, bl. 81-84; of het eenigzins in den trant van tollens ge-
{==87==} {>>pagina-aanduiding<<}
dichte Drinklied, bl. 93-95, ofschoon men zou mogen vragen, of het, voor het grootste gedeelte eene toespraak aan een' ontevreden' en zwaarmoedig' man, wel een drinklied heeten kan; of het Uchtendliedtjen, bl. 99-101, dat naar gessner schijnt gevolgd te zijn.
Na twee vertaalde Hymnen uit ossian, aan de Maan en aan de Avondster, volgen vier andere, die ook in den Ossianschen trant moeten zijn, en waarvan de maker de drie eerste geheel, het laatste bijna geheel oorspronkelijk noemt. Zij heeten comala, een zang van den Bard ullyn. - Krijgszang van den Bard ullyn, vóór en gedurende den strijd. Ode. - Zegezang van den Bard ullyn, na den strijd. Ode. - Sithallyn en daura. Zang van armyn. Zij zijn ook over het geheel naar zijne jaren wèl, maar doen ons tevens hem in de eerste plaats dezen raad geven, dat hij zich vooreerst aan zulke zware stukken niet wage, die, hoe vlug hij ook zij, nog boven zijne krachten zijn: het is van den vijftienjarigen Dichter niet te vergen, en het is zelfs onnatuurlijk, dat hij zich nu reeds verbeelde die oude Schotsche Bard te zijn, die op zijne ruwe gebergten en onder het gedruisch der wapenen grijs geworden was. Vandaar dan ook, dat de twee laatste stukken, die in vergelijking ligter en zachter onderwerpen hebben, hem over het geheel beter schijnen gelukt te zijn, al zijn zij ook hier en daar meer gewoon, meer modern, minder Ossiansch.
Hiermede hangt een tweede raad zamen, dien wij de vrijheid nemen den zoo jeugdigen Dichter mede te deelen, namelijk dat hij zich niet toegeve aan zekeren somberen trant van denken en dichten, die door het verleidelijke van zeker groot voorbeeld mode worden, maar tot allerlei overdrijving, verkeerde beschouwing van zaken, en wat niet al, aanleiding geven kan. Hiervan meent Rec. verscheidene blijken in de losse Gedichten te bespeuren, die somwijlen zelfs tot ongerijmdheid leiden. Wanneer men hem b.v. in Zielzucht, bl. 48, dat niet overgenomen schijnt te zijn, hoort spreken van ‘vergeten van leed en zielbezwaren,’ van zijn ‘zaligend weleer,’ van zijn ‘weêrroepen van den vlotten droom van jeugd en kindschheid,’ zou men dan niet denken, dat men een' man van gevorderden, ten minste van gevestigden leeftijd hoorde? en wat beteekent dan deze eigenlijke zielzucht, waarmede het stukje eindigt, daar hij ‘met tranende oogen’ d'avondwind toeroept:

{==88==} {>>pagina-aanduiding<<}


O mocht ik op uw wieken, 
Onzichtbre telg der lucht! ontzweven aan 't heelal, 
Als op uw' ademtocht een dorrend blad in 't dal! -? 

Is dit verstandige zin, waarbij men, al ware het vorige dan ook wat overdreven, iets degelijks te denken heeft? of is het - ledige onzin? - Denzelfden klaagtoon over ‘'t zieldoorvlijmend heden’ vindt men ook aan het slot van Mijmerij, bl. 60, 1: de vijftienjarige jongeling moet zoo niet mijmeren. - Zoo is de klagt over het lot van het Weesjen, welk stukje anders in het eerste gedeelte wèl gedicht is, te sterk, te somber, ja onwaar, alsof er geene menschlievendheid voor weezen meer te vinden ware, daar er gezegd wordt, bl. 67:

Wie zal hem 't hart beschaven en veredelen, enz. 
Aan (l. van) vreemden moet hij brood en zorgen (voor verzorging?) bedelen, 
Aan (1. van) vreemden, God! die ijs zijn voor zijn smart. 

Zoo had ten kate het op Albion scheldende versje, bl. 72, wel aan den Italiaan gianni, uit wien hij het overnam, ten beste kunnen laten. - Dienzelfden overdreven somberen, en zelfs op die jaren onnatuurlijken toonhoort men ook sterk uitkomen in het laatste stukje, getiteld Avondeenzaamheid, waarop hij nog al bijzondere aandacht schijnt te willen gevestigd hebben, daar hij dien titel, behalve in het opschrift, nog op het voorgaande schutblad en in den inhoud met hoofdletters geplaatst heeft, maar met welks geheele zamenstelling Rec. zich niet vereenigen kan. Het eerste gedeelte toch is eene beschouwing van de schoonheden des avonds, en deze is op zichzelve wèl genoeg; maar hoe past hierbij nu het laatste en grootste gedeelte, zijnde eene toespraak van den Dichter tot God, waarin hij van eenen lijder spreekt, wien het weelde is in 't avonduur

Tot U zijn blikken op te heffen, 
Die, wien uw teisterzweep moog treffen, 
Alleen ons heil, ons welzijn wilt. 

(Foei, ten kate! Gods teisterzweep!! welk eene uitdrukking, die mij de Negerslaven voor den geest brengt! is God dan....? het woord wil mij niet uit de pen!) - Verder ziet die lijder hier (en hier zonderling genoeg!) de zon her-
{==89==} {>>pagina-aanduiding<<}
rijzen, en ‘dan treft, (zoo 't schijnt)’ [deze verflaauwende uitdrukking komt bij ten kate wel eens meer voor, waar zij, gelijk hier, te veel verzwakt] ‘eene stem zijne ooren, die tot hem lispelt,’ hem vertroostende door de hoop des toekomenden levens: en daarmede troost zich dan ook de jonge Dichter, ‘wat weerspoed’ (zegt hij) ‘mij het menschdom (?) baart,’ en,

Laat dan een eerloos slangenzaad, 
Geboren en vergrijsd in 't kwaad, 
Mij knagen aan den levenswortel; (??) 

maar ‘geen nood,’ zegt hij tot God,

Gij slaat het met uw Vaderhand 
Eens d'ijzren drakenkop in 't dompig stof te mortel. (!!) 

Wat zonderlinge, baroque zamenvoeging! Waartoe zulke sombere klagten, heftige uitvallen en barsche uitdrukkingen, en dit van eenen jongeling van vijftien jaar?? Rec. wenscht hem van harte toe, dat hij dezelve door geene verkeerd geleide zucht van navolging aanwenne, maar bij meerdere ondervinding, bij helderder inzien van Gods heilige en liefderijke wegen, en bij Christelijk-menschlievende beoordeeling van de menschheid, geheel afwenne. Hierop nu eindigt het stuk met eene gemeenplaats over de Goddelijke beoordeeling van onze daden in de toekomst. Hoe nu dit alles zamenhangt, en met den titel Avondeenzaamheid overeenkomt, betuigt Rec. niet te begrijpen.
Eindelijk, daar wij toch aan het raadgeven zijn, (en dit is immers voor jongelieden goed?) willen wij er nog eenen derden raad bijvoegen, welke is: Deze nog zeer jonge Dichter make niet te veel verzen, en haaste zich niet, om ze uit te geven; maar hij zij liever, onder eene goede leiding en teregtwijzing, zorgvuldig, om de al te weelderige loten van zijn vernuft in tijds te besnoeijen, en kieschkeurig op zijne dichterlijke uitdrukkingen en taal: het eerste toch heeft, behalve andere nadeelige gevolgen, wel eens deze uitwerking, die Rec. ook hier in de latere stukken meent te bespeuren, dat er zich eene zekere matheid en gerektheid vertoont, en een terugkomen van dezelfde woorden en spreekwijzen, dat uitputting en armoede te kennen geeft: het laatste kan niet anders dan tot vordering, veredeling en volma-
{==90==} {>>pagina-aanduiding<<}
king leiden. Maar, om hiertoe te komen, zoeke hij vooral zijne hulp niet in zwellende en hoogdravende, of ook wel platte uitdrukkingen, die bij sommigen voor zoogenoemde krachttaal en ware verhevenheid gelden, maar die de ware Dichter als taal van wansmaak verwerpt. - Is het wel eigenaardig gezegd, bl. 161, ‘lokken wandlende op den wind,’ en zou golvende niet beter zijn? of ‘het doodwaas der wangen’ te vergelijken bij ‘het lillend schuim van d'onbedwingbren vloed’? of ‘een' nooit zwichtenden heldenarm’ bij een ‘arendsjong,’ bl. 17? - Zoo denke hij ook eens bedaard na, of het wel natuurlijke zamenvoegingen zijn, die hij op bl. 21, 22, 23 heeft, ‘bliksemvoerend everzwijn, blank gehelmde waterwolven, bliksemflits in 't rookend worstelperk, tuimlend meir; een held, van wien hij zegt: ‘Het aardrijk siddert bij zijn treên, En dood, verderf en schrik’ (anticlimax!) ‘verspreidt
hij rond zich heen, Met vlugge wieken aan de hielen,’ maar die in dezen zamenhang zeer lam achteraan slepen. - Zoo is het ook jammer, dat het stukje, Troost in Cod, dat zachtheid ademen moest, vooral in het eerste gedeelte zoo hard is, reeds in het 1ste en 2de couplet zes zeer ongelijksoortige beelden van dezelfde zaak vereenigt, en harde of platte uitdrukkingen in zich opneemt, als deze: ‘de wonden door onspoeds slangenbeet;’ - ‘'t krijgszwaard ons om de ooren kletteren,’ - ‘platgebliksemd.’ Hiertoe brengen wij ook nog ‘het bloemtjen, dat en hart en ooren streelt,’ bl. 92, dat daar ‘roept in weemoed deze woorden,’ maar vrij prozaïsch, ‘ons nog toe met bilderdijk.’ - Rec. zou meer voorbeelden kunnen aanvoeren, waar de dichterlijke uitdrukking herziening noodig heeft; maar, om niet te veel te zeggen, nog een enkel taalkundig woord! Ontwaken vindt hij hier tweemaal, in de Opdracht en op bl. 82, voor wekken of doen ontwaken gebruikt, maar te onregt. - In zangrige' voor zangrigen, tintlende' voor tintlenden, en dergelijke meer, om den volgenden klinker afgekapt, gaat het kenmerkende van geslacht en naamval te zeer verloren. - ‘Onbewaakten morgenstond,’ bl. 17, is in de voetmaat te lang en in den zin duister; misschien moet het ontwaakten zijn. Hier en daar vindt men wel eens een onzuiver rijm, zoo als aanschouwen, blaauwen, (bl. 11), gehotst, gedoscht (bl. 19, waar ook togen voor trekken, om het rijm, voorkomt),
goud, verflaauwt (bl. 47), blaauwen, vertrouwen, woud, blaauwt,

{==91==} {>>pagina-aanduiding<<}
(bl. 63.) - Bl. 24 komen Krijgssatrapen voor; maar hoe komt het Perzische woord Satraap in Oud-Noordsche Poëzij te pas? en wat was een Satraap? immers een Landvoogd; maar waren er Krijgssatrapen? - Aldaar en bl. 29 leest men den zegen voor de zege, dat is de overwinning; gelijk bl. 42, even verkeerd, dreeg voor dreigde; het eerste toch van drijgen is verouderd. - Bl. 51 staat ‘het oog, dat geen misdaad blijft verholen,’ in plaats van voor 't welk, of waarvoor. - Wat dan, bl. 57, beteekenen moet, ‘in dan of woeste steenrotskrocht,’ zal men niet ligt raden, of men moest om het Engelsche den, dat is een onderaardsch hol, denken. - Of het verouderde verheergewaad, dat is eigenlijk, als geschenk aan den Leenheer gegeven, (bl. 77) wel verstaan zal worden, en of het daar nog wel gepast gebruikt is, ‘'s Hemels vadergoedheid, met 's menschen hart verheergewaad,’ daaraan mag men met regt twijfelen.
Ook de Aanteekeningen, die de Jongeling, naar tegenwoordige mode, achter zijne Gedichten gevoegd heeft, en aan welke hij in het Voorbericht zegt zich te gedragen, willen wij nog eens inzien. Veel bijzonder belangrijks bevatten zij niet. Van den Krijgszang van den Bard ullyn verzekert hij met niet weinig zelfvertrouwen: ‘Ook deze geheele Ode of Dithyrambe,’ (is dit onbepaald hetzelfde?) ‘hoewel (zoo ik vertrouwe) in den trant van ossiaan, is echter geheel oorspronkelijk.’ - Bij het woord Caëldon, dat in dien Zang voorkomt, teekent hij aan: ‘Men schrijft Caledonie, doch bij verbastering. Dit woord stamt af van caël, Kelt of Celt (ook vreemdeling) en dun of don, heuvel,’ enz. Rec. bedankt den jongen Heer vriendelijk voor deszelfs wijze en noodige opheldering, die hij meent ook elders gelezen te hebben, maar welke hem nog zoo onbetwistbaar zeker niet schijnt. - Bl. 24 wordt melding gemaakt van oscar: hierbij wordt nu, bl. 112, de aanteekening gevoegd: ‘Men begrijpt van zelve, dat deze oscar de weinige regelen vroeger beschreven zoon van ossiaan is.’ Nu ja, dit zal men toch wel begrijpen, zoo men het uit de lezing van ossian zelven niet wist! - Bl. 113 geeft ten kate eene vroegere navolging van het Sede d'Amore van guarini, dan die, welke in het bundeltje zelf voorkomt, ‘niet wetende welke’ (welk) ‘der beide stukjens het meest of minst geslaagd is:’ naar Recs. oordeel is dit vroegere eenvoudiger,
gepast korter, meer in

{==92==} {>>pagina-aanduiding<<}
den trant van zulke stukjes; en ten kate deed wèl met deze variatie mede te deelen. - Bl. 42 vindt men een stukje, getiteld ‘Mr. willem bilderdijk,’ en hierbij past, (neen! dit is het gepaste woord niet) staat, bl. 114, de volgende aanteekening: ‘Het beschouwen van een der afbeeldselen van den eenigen, onovertroffenen, onovertrefbaren en toch zoo diep miskenden bilderdijk, mijnen dierbaren meester (als ik hem aldus noemen mag), gaf mij aanleiding of liever drong mij, mijnen boezem in de volgende regelen lucht te geven.’ Als ten kate eens twee- of driemaal vijftien jaren telt, zal hij misschien beter in staat en bevoegd zijn, om te beoordeelen, of bilderdijk zoo eenig, zoo onovertroffen, zoo onovertrefbaar, zoo diep miskend was, als hij hier stoutweg beweert; of bilderdijk al dien lof waardig was, dien hij hem in zijn vers toezwaait; en of hij deszelfs spelling boven de thans gewone volgen moet, over welk laatste Rec. nu niet met hem twisten wil. - Bij eene plaats op bl. 69 voegt ten kate, bl. 114, 5, eene aanteekening, dienende tot opheldering van daar gebruikte beelden uit de Noordsche Godenleer: doch het komt Rec. voor, dat zulke beelden, die zoo weinig bekend zijn, en daarom aanteekeningen ter opheldering behoeven, liever niet moesten gebruikt worden, daar zij het milde genot der dichtvruchten verhinderen.
Zietdaar ons boven uitgebragt oordeel over deze Gedichten, die zeer veel goeds bevatten, en wel waardig zijn gelezen te worden, naar ons beste weten en gevoelen gestaafd! De zeer jeugdige Dichter, die, zoo God hem (wat wij wenschen) het leven spaart, nog tijd genoeg heeft, overwerke en overspanne zich niet, maar ga, onder eene goede leiding en teregtwijzing, behoedzaam en nederig voort, met zijne krachten op het ruime veld der Poëzij te beproeven aan hetgene, waarvoor hij het best berekend is, en dan zal er iets duurzaam goeds, welligt iets groots van hem worden.

Amsterdamsche Studenten-Almanak voor 1837. 6de Jaargang. Te Amsterdam, bij R. Croese. f 1-80.

Almanak ter bevordering van kennis en goeden smaak voor 1837. 10de Jaargang. Te Groningen, bij J. Oomkens. f :-35.

{==93==} {>>pagina-aanduiding<<}


Arnhemsche Almanak tot nut en vermaak, voor 1837. 2de Jaar. Te Arnhem, bij J.G. Meijer. f :-60.

Geldersche Volks-Almanak voor 1837. 3de Jaargang. Te Arnhem, bij C.A. Thieme. f :-75.

Drentsche Volks-Almanak voor 1837. 1ste Jaar. Te Koevorden, bij A. van der Scheer. f 1-:

Zeeuwsche Volks-Almanak voor 1837. 2de Jaar. Te Zierikzee, bij J. van de Velde Olivier. f :-75.

Al wederom een half dozijn Jaarboekjes, die wij in den loop der maand ontvingen, waarvan wij ons haasten kortelijk verslag te geven, en waarbij wij het dan ook gaarne laten berusten.
No. 1. Gelijk zijn broeder van het vorige jaar, vrij naauwkeurig in orde en inrigting. Het welgelijkend afbeeldsel van den Hoogleeraar van der breggen strekt tot sieraad tegenover den titel. Eene korte schets der geschiedenis van het Athenaeum wordt gevolgd door eene welgestelde hulde aan de nagedachtenis van den Med. Cand. scholten, die, in het afgeloopen jaar, bij de voorbereiding tot zijne moeijelijke loopbaan, als met de wapenen in de hand sneuvelde; het bitter lot van zoo vele aankomende Medici, wier gevaar en moed misschien grooter te achten zijn, dan die van den oorlogsheid op het slagveld. Dan komen de verzen, waaronder een in de Engelsche, twee in de Hoogduitsche taal. De burlesque Klagt van Moschus Junior beviel ons wel; de graauwe Zanger nog beter. In het algemeen zijn de verzen niet verwerpelijk, wanneer men in aanmerking neemt, dat de studerenden de lier alleen tot verpoozing in handen nemen en nemen moeten. De losse Gedachten zijn luimig; het begin is wat lang. Recensenten bij Harpijen te vergelijken, is voor jonge lieden, die niet weten, welk een moeijelijk werk het beoordeelen is, wanneer het gemoedelijk gedaan wordt, niet zeer beleefd; wij zouden op dat woord wel gepaster authoriteit voor de jeugd kunnen citéren. Eene der aardigste is die van virgilius op het woord Responsie: Conticuere omnes, intentique ora tenebant.
No. 2 blijft zijnen titel getrouw. Wij bevelen het gaarne aan, bijzonder het welbewerkte stuk over Rottum en Bethle-
{==94==} {>>pagina-aanduiding<<}
hem van den Heer rijkens te Wehe. Er is kost voor alle monden. Ook Anekdoten en Puntdichten. De geringe prijs zal het boekje wel in handen van al de Leden van het Departement Leens brengen.
No. 3 zal ook zijn publiek wel vinden, kan aan huismoeders in de kleine steden en op het land nuttig zijn, en menige Freule op het kasteel dienst bewijzen. De versjes zijn van weinig poëtisch belang, één uitgezonderd, dat uit de werken van bilderdijk overgenomen schijnt. De voorname inhoud bestaat in middelen ter bevordering van gezondheid en schoonheid en in eene opgave van huis- en eenvoudige geneesmiddelen, die echter, zoo als altoos, met omzigtigheid behooren gebruikt te worden. De menigte van recepten tot verfraaijing van de huid zouden wij mede niet onbepaald durven aanbevelen.
No. 4 houdt, als vader van zoo vele zonen, uit hem voortgesproten, den roem van achtbaarheid en soliditeit staande, waarmede hij zijne loopbaan intrad, gevoegd bij Geldersche rondheid, belangrijke en tevens amusante conversatie. Het vers, dat den bundel opent, heeft fraaije passages; het daarop volgende prozastuk over de huiselijke feesten, en vooral het in Duitschland zoo bevallige Kersavondfeest, behaagde ons, als inleiding voor het volgende Sint-Maartensfeest, bijzonder, en het laatste, als meer Geldersch, nog beter. Hollanders inzonderheid, die in den zomer te Wageningen of aan den Gouden Bok te Renkum logeren, bevelen wij de Wandeling, of het grootste deel van dezelve, bij ondervinding, als belangrijk aan. Wij zouden het verhaal op bl. 81 liever vóór Udo en Clara geplaatst hebben, om de orde des tijds, waardoor dan beide een beter verband uitmaakten, dat ook in romantische verhalen niet te versmaden is. Onze beperkte ruimte verbiedt grootere uitvoerigheid. Wij voegen bij onze aanprijzing alleen nog, dat er drie weluitgevoerde plaatjes in dit belangrijke jaarboekje te vinden zijn, waarvan het laatste naar ostade, het eerste de overblijfsels van het Slot Nijenbeek, en het middelste een afbeeldsel van het Kasteel te Gent in Overbetuwe is. Het Naschrift van den Redacteur kenmerkt den waardigen man, die zich verheugt, waar anderen misschien jaloersch of naijverig zouden geweest zijn, dat men zijn voetspoor gevolgd heeft. Jaren lang moge dit werkje nog blijven bestaan, 't geen tevens den wensch insluit voor het lang leven, de gezondheid

{==95==} {>>pagina-aanduiding<<}
en den lust van den bekwamen Redacteur, die meer en meer den echten volkstoon weet te treffen, en wien het aan geene bijdragen kan ontbreken.
No. 5. Onder de provinciale Almanakken komt Suster Drenthia oock hare plaetse innemen. Zij moge in oudere tijden de Bruyd niet geweest zijn, om welcke men danste, maer Frisia, Grunia, Omlandia, om met picardt te spreken, zij komt met haar Nieuwjaarsgeschenk in den rei harer Zusteren thans in sierlijken feestdos optreden, en verdient wel, dat men haar opmerke, die het afbeeldsel van hare dochter Mareitien zoo beelderig lief in steendruk aanbiedt. Met bijzonder veel genoegen hebben wij dit product van eene provincie gezien, welke zoo veel belangrijks voor de oudheden in ons Vaderland oplevert, en in dat opzigt nog veel te weinig bekend en doorzocht is. Het ontbreekt den inhoud noch aan verscheidenheid noch aan belangrijke bijdragen. Het stuk over rudolf, Burggraaf van Koevorden, met een goed steendrukje, is wel wat lang, maar heeft verdienste. Dat omtrent meindert van der thynen zal men, ook na hetgeen daarover door scheltema geboekt werd, niet onvoldaan ten einde lezen, en het afbeeldsel van den beker met eene vergrooting, van de afbeelding der verrassing van Koevorden, mitsgaders de handteekening van den held, met genoegen beschouwen. Dan volgen: het romantische stukje Mareitien, nog een paar verhalen, eene korte beschouwing van den houten weg door de Valterveenen, waarover vroeger zoo veel is gegist en ook in dit Maandwerk geschreven, korte levensschetsen van menso alting en den Graaf van heiden, beide Drenthenaars van geboorte, de beschrijving van eene bruidsopeisching, met nog een zestal andere stukjes. Het dichtwerk bestaat in zeven stukjes, waarvan het eerste de achtbare moens tot vervaardigster
heeft, wie men de taak wel schijnt op te leggen, om soortgelijke Jaarboekjes bij hunne geboorte te groeten. Zij heeft de goedheid gehad nog een ander stukje in verzen te leveren, en tusschen die beide staat een versje in den Drentschen tongval. Het andere viertal dichtstukjes is ook vrij goed. Wij kunnen dus dit Jaarboekje ruimschoots aanbevelen.
No. 6 begint zijne tweede loopbaan met even veel glans als hij zijne eerste aanving. Jufvrouw moens opent ook wederom den bundel met een vers aan Zeeland, en hare poëzij wordt gevolgd door een belangrijk prozastukje over het Kas-
{==96==} {>>pagina-aanduiding<<}
teel Hellenburg door den verdienstelijken Mr. s. de wind, 't geen met eene goede afbeelding voorzien is. En zoo wisselen poëzij en proza elkander op eene gepaste wijze af. Natuur en waarheid wordt door den Dichter sifflé voortreffelijk bezongen; cats op Zorgvliet met waardigheid door n.e. ernst vetten geschetst (*); het stukje van den bekwamen j. ab utrecht dresselhuis over de oude Godenleer en hedendaagsche Volksgebruiken is allerlezenswaardigst, en het publiek mag, met de Redacteurs, de fillis van bellamy ruimen dank weten voor de twee onuitgegevene stukjes van dien Dichter, waarvan het eene zijn handschrift allergelukkigst nabootst. Wij wenschten dat ook te kunnen zeggen van de silhouette van nauta, die inderdaad eene belagchelijke figuur maakt. Beter daarentegen zijn afbeeldsels der Maaneclipsen voor 20 April en 13 October van dit jaar. Ons bestek gedoogt geene meerdere uitvoerigheid; wij moeten dus besluiten, maar niet zonder den wensch, dat ook aan dit belangrijke Jaarboekje een lang leven te beurt valle, in vollen bloei van kracht en gezondheid.

Boekbesch. No. I. bl. 6. reg. 9. moet zijn: I sam. XVI:1-13.
- - - bl. 17. reg. 10 v.o.: 1739.
- - - bl. 21. reg. 19: Cannae.
- - - bl. 22. reg. 13 en 14 v.o.: den wenschelijken invloed.
- - - bl. 34. reg. 4: nyemandts.
- - - bl. 39. reg. 12: ‘Gij.
- - - bl. 42. prijs van den Overijsselschen Almanak moet zijn: f 1-20.
- - - bl. 44. reg. 11 v.o.: laissez faire.
- - - bl. 46. reg. 8 v.o.: wolthuys.





{==97==} {>>pagina-aanduiding<<}

Boekbeschouwing.

Het Mysticismus en Piëtismus geschetst in twee Verhandelingen, door Dr. K.F.A. Fritzsche, gewoon Hoogleeraar in de Godgeleerdheid te Rostok. Uit het Hoogduitsch vertaald door D. IJsenbeek, Leeraar der Doopsgezinde Gemeente te Alkmaar. Te Amsterdam, bij W. Brave, Jun. In gr. 8vo. 124 Bl. f 1-10.

Dit nuttige geschrift had reeds eene vroegere aankondiging verdiend; en ofschoon het oorspronkelijk Voorlezingen waren voor Studenten en verder beschaafd gehoor, heeft echter de Vertaler zeer wèl gedaan met hetzelve in onze taal over te brengen, daar de inhoud ook onder ons thans wel behartigd mag worden. Het zal ook reeds bij velen zoo bekend zijn, dat wij niet vele woorden zullen behoeven, om het aan te prijzen; en voor de genen, die het nog niet mogten kennen, moge de volgende korte opgave voldoende zijn.
Na eenige voorloopige opmerkingen, bepaalt de Schrijver, wat men door Mysticismus te verstaan hebbe, namelijk een streven naar eene mogelijk gestelde onmiddellijke vereeniging met God, gegrond op hooge liefde voor God, en als het middelpunt van alle godsdienstig gevoel; en door Piëtismus eene door het vooroordeel gevestigde ziekelijke rigting van het godsdienstig gevoel, welke, bij de bewustheid der grootste zedelijke onmagt, de verdorvenheid der menschelijke natuur bejammert, en het weinige goede, dat er verrigt wordt, voor eene buitengewone genadegift van God houdt, waaraan de eigene kracht en wil des menschen niet het minste deel heeft. - Daarna toont hij aan, en heldert met historische voorbeelden op, dat het Mysticismus hoogst gevaarlijk en schadelijk is, 1. omdat het zich onttrekt aan het gebied der rede, en zich geheel door de verbeelding laat leiden;

{==98==} {>>pagina-aanduiding<<}
2. omdat het onder dezen invloed de zinnelijkheid voedt en de hartstogten gaande maakt, ten spot van het heiligste; 3. omdat het volstrekt niet rust op zedelijk-godsdienstige grondstellingen, en zeer ligt zedelijke werkzaamheid verwaarloost, of zich vereenigt met de zedelijkheid verwoestende stelsels; 4. omdat het niets anders is, dan eene eenzijdige en mislukte opvatting van het Bijbelsch Christendom; uit welk alles, 5. deze slotsom volgt, dat, hoewel het eene betrekkelijke waarde, door tijden en omstandigheden bepaald, hebben kan, het echter geen volstrekte waarde in zichzelve heeft. - Op dergelijke wijze wordt, in de tweede Verhandeling, aangetoond, dat het Piëtismus, wegens zijne stellingen en gevolgen, voor het zedelijk en godsdienstig leven nog veel gevaarlijker en schadelijker is, daar 1. de stellingen van den Piëtist onwaardige begrippen van God en den mensch bevatten, zijne eigene zedelijkheid in gevaar brengen, niet onderling zamenhangen, noch in de H. Schrift gegrond zijn, noch met den geest van het Protestantisme strooken; 2. daar het Piëtismus nadeelig werkt voor Godsdienst en zedelijkheid, voor den voortgang der Godgeleerde wetenschap, voor de openbare Godsdienstoefeningen, voor het burgerlijk geluk en de orde in den Staat. Na welk een en ander nog met een kort woord aangewezen wordt, hoe Mysticismus en Piëtismus, ofschoon op zichzelve tegenstrijdig, zich echter, onder zekere wijzigingen en omstandigheden, kunnen vereenigen; verder, hoe men ten aanzien der Piëtisten behoort te handelen; en eindelijk, hoe men, in hoop op God, die ook uit dit kwade het goede voortbrengen kan, zich moet bevlijtigen, om, door onpartijdig en aanhoudend onderzoek, het zuivere Bijbelsche Christendom overtuigend voor het verstand, en tevens, door opmerkzaamheid op deszelfs heiligenden en zaligenden invloed, belangwekkend voor het hart voor te stellen.
Dit zal genoeg zijn ter aanbeveling van dit geschrift aan allen, wien het om dit zuivere Bijbelsche Christendom te doen is, en bij welke het, door zulke onder-
{==99==} {>>pagina-aanduiding<<}
zoeking en opmerking, waar is, wat de Schrijver aan het einde zegt: ‘Des te hooger klimt de achting voor die leer van heil, vrede en waarheid; en met waarlijk vrome geestdrift erkent men het: ‘Het Evangelium is eene kracht Gods ter zaligheid voor een iegelijk, die gelooft.’




Handelingen der Zuid-Hollandsche Synode, betreffende de zaak en leer der Remonstranten, van het jaar 1619-1805. In het Archief voor Kerkelijke Geschiedenis medegedeeld door N.C. Kist. Te Leiden, bij S. en J. Luchtmans. 1836. In gr. 8vo. XI en 402 bl. f 4-10.

De Hoogleeraar kist kreeg, vóór eenigen tijd, de Aanteekeningen der Synodale Vergadering van Zuidholland van al het voorgevallene in de zaak en leer der Remonstranten van het jaar 1619-1777 voor het eerst te zien, en, deze voor de Geschiedenis belangrijk rekenende, besloot hij, dezelve in het Archief voor Kerkelijke Geschiedenis mede te deelen. Bijna gelijktijdig kondigde de Hoogleeraar tijdeman eene afzonderlijke uitgave van die Synodale Handelingen bij inteekening aan; en nu stemden beide Heeren er in toe, dat zij in het Archief zouden opgenomen, en tevens, ten behoeve van hen, die dit niet bezaten, afzonderlijk uitgegeven worden. Bij dezelve zijn ook gevoegd de Aanteekeningen over dezelfde zaak, zoo als die, ingevolge Synodaal besluit (Schiedam 1779), over de jaren 1780-1805 door de Classis van Schieland zijn aangevuld. Een breed alphabetisch Register op dit alles voltooit het geheel.
Referent wil niet ontkennen, dat deze Aanteekeningen voor dengenen, die de geschiedenis dier rampzalige kerktwisten in alle hare bijzonderheden wil leeren kennen, van eenig belang kunnen zijn; maar of dit belang zoo groot is, dat het der moeite waardig geacht kan

{==100==} {>>pagina-aanduiding<<}
worden, hiermede een boekdeel van 402 bladzijden te vullen, welks inhoud men in het gemelde Archief wedervinden kan, en dat geen aangename lectuur oplevert, en of het in dezen tijd nog nuttig is, die oude geschiedenissen weder op te halen, dit een en ander zou hij nog al betwijfelen, en voor deze Kerkelijke Handelingen liever eenige zulke welbewerkte Verhandeling van den Hoogleeraar kist, of van deszelfs Medeärbeider rooyaards, ontvangen hebben, als door hen in het Archief meermaals geleverd is. - Opmerkelijk is het intusschen, zoo wel als aangenaam, bij het doorloopen van deze bladen te zien, dat de geest en toon van handelen in de zaak der Remonstranten, sedert den jare 1795, zeer veranderd en gematigd is geworden, zoodat men van die allengs uitgesletene verschillen thans gerust zeggen kan: ‘Deze dingen zijn oud.’ - Ref. wil dus ook den Hoogleeraar kist geenszins de bedoeling toeschrijven, ‘als wilde hij oude wonden oprijten, of anders nieuwe brandstoffen werpen op het vuur, hetwelk ook in onze dagen ontstoken is,’ (iets, dat toch ligt het gevolg zijn kan;) maar hij stemt hem zeer gaarne bij, wanneer hij zegt: ‘Al zijn de tijden, die wij beleven, op verre na niet volmaakt, zijne Negentiende Eeuw zal hij,’ (de meer bezadigde opmerker) ‘geloof ik, voor de Achttiende of Zeventiende niet willen ruilen.’

Adalberts Bekentenissen. Uitgegeven door Dr. F. Theremin. Uit het Hoogduitsch. Te Groningen, bij R.J. Schierbeek. 1836. In gr. 8vo. 284 Bl. f 2-60.

Dr. F. Theremins Avondstonden. In het Nederduitsch uitgegeven door W.R. van Hoëvell, Candidaat tot den H. Dienst bij 't Provinciaal Kerkbestuur van Vriesland. Te Groningen, bij J. Oomkens. 1836. In kl. 8vo. 172 Bl. f 1-25.


{==101==} {>>pagina-aanduiding<<}

Wij voegen deze twee werken bij elkander, niet alleen omdat zij van denzelfden Schrijver, maar ook omdat zij, gedeeltelijk ten minste, in denzelfden godsdienstigen geest geschreven zijn.
Het eerste vertoont ons, in 40 brieven, een jong mensch, die uit Zwitserland naar Duitschland gaat, zoo als het heet, om beschaving en ondervinding op te doen, maar eigenlijk omdat hij, wegens eene misdadige liefde, met den beleedigden geduëlleerd, en hem, zoo als hij meent, doodelijk gewond heeft. Hij zoekt eerst in allerlei dingen verstrooijing en rust voor zijn hart, maar vindt ze niet, en geeft zich geheel toe aan de akelig sombere voorstellingen eener ontstelde verbeelding. Bij zekere welgepaste gelegenheid komt hij tot nadenken, en doet nu niet anders dan in den Bijbel lezen: nu heeft hij het gevonden; en wat? ‘Christus is God;’ nu betuigt hij zijne hooge ingenomenheid met Hem, en zegt daarover veel goeds, maar ook zeer overspannen; hij spreekt, en gedeeltelijk goed, over de noodzakelijkheid eener Goddelijke Openbaring, maar oordeelt over die der Natuur zeer scheef, daar hij zegt, (bl. 68) dat ‘er ten naastenbij niets anders uit te leeren is, dan dat op den zomer een herfst, op den herfst een winter, en op dezen eene lente volgt,’ en ‘dat hij, die gezondigd heeft, de verdiende straf moet ondergaan.’ Hij overdrijft het dus in het een zoo wel als in het ander: ja van deze overdrijving en overspannene opgewondenheid is het gansche boek vol; en hieronder ligt het goede, dat er waarlijk in is, jammerlijk bedolven. En waaruit ontstaat grootstendeels dit gebrek? Uit verkeerd verstaan van den Bijbel. - Zoo vindt men in den 20sten brief eene erkentenis van zonden, maar gedeeltelijk gegrond op misverstand van Rom. V:20b, waar zeker niet van enkele individuën, maar van de uitnemendheid der Evangelische genadebedeeling, in vergelijking van de Mozaïsche inrigting, gesproken wordt. - In den 21sten brief ‘heeft hij de vorige geestdrift niet meer, want hij acht zich nog altijd gestorven;’ (is dit de beteeke-
{==102==} {>>pagina-aanduiding<<}
nis van het Paulinische: ‘Met Christus gestorven
zijn,’ d.i. geloovig deel aan deszelfs dood nemen?) ‘zelfs de genade kan er hem niet toe ontvlammen; hij is nog altijd de boven den afgrond zwevende vlam’ enz. - Zoo ontstaan, in den 27sten brief, zijne gansch overdrevene gedachten over het ten Avondmaal gaan, waartoe hij niet besluiten kan, uit de bekende verwarring van het onwaardiglijk eten, waarvan paulus, l Cor. XI, spreekt, met het als een onwaardige eten, waarvan de Apostel niet spreekt: in den 28sten brief daarentegen is hem nu dat voornemen, om nog niet te gaan, eene verzoeking van den Boozen; en hij besluit er nu toe, maar met zeer zonderlinge betuigingen aan den Zaligmaker, gelijk ook zijne daarop gevolgde Avondmaalsviering zeer hoog opgewonden is, en hij het denkbeeld van luther over het Avondmaal zeer wonderlijk sophistisch zoekt te verdedigen. - In den 31sten brief redeneert hij met een' jong' Godgeleerde, die zekerheid in de Godsdienst zoekt, over het geloof, als bij hem ontstaan, niet uit de rede, of, gelijk hij reeds in den 22sten brief gezegd heeft, niet uit onderzoek, maar uit het gevoel; en met zijne oppervlakkige redeneringen over eenige kerkelijke dogmen laat zich die Theologant vrij gemakkelijk tevreden stellen: naderhand evenwel laat hij ook den weg der overeenstemming van Rede en Openbaring, en den historischen weg toe: er is wel het een en ander goeds in, maar duister en eenzijdig voorgesteld. - Na in den 35sten brief het goede besluit genomen te hebben, om naar Zwitserland terug te keeren, en een werkzaam Christelijk leven aan te vangen, hetwelk ook inderdaad beter is dan al die bespiegelingen, verhaalt hij, in den 36sten, zijn afscheidsgesprek met zekeren vriend, waarin veel Christelijke welmeenendheid en braafheid doorstraalt, maar ook veel mystiekerij en overdrevenheid, ook in de vereering van christus, wiens beeld hij zich niet voor den geest moet stellen, zegt zijn vriend,
maar wien zelven en wiens omgang hij hebben moet, enz.: welk alles wederom groo-
{==103==} {>>pagina-aanduiding<<}
tendeels voortvloeit uit onkunde van den waren zin der hier aangevoerde Bijbelplaatsen, zoo als b.v. Matth. XXVIII:20, XVIII:20, die op de bijzondere betrekking van christus tot zijne Apostelen, of, gelijk Gal. II:20, op de christus gelijkvormige gezindheid, of, gelijk Col. III:2b, op de toekomende gelukzaligheid zien. - Zoo deelt hij eindelijk, in de vier laatste brieven, gesprekken mede van een oud, achtingwaardig Predikant, over de historische, philosophische en mystische beschouwingswijze in de Godsdienst, en over het Leeraarsambt; over welk een en ander wel iets goeds gezegd wordt, maar ook weder veel duisters en overdrevens, en veel overhelling is, zoo wel tot de mystische beschouwingswijze, als tot een mystiek bespiegelend leven. - Uit al het gezegde, dat met nog veel zou kunnen vermeerderd worden, moge blijken, dat en waarom Rec. met dit geschrift bij lange na zoo hoog niet loopt, als, blijkens het Voorberigt, de Heer cramer von baumgarten, die de vertaling van hetzelve op zich genomen heeft, maar welke Rec. niet zou gewenscht hebben.
Het andere boven opgegevene werkje van theremin, Avondstonden geheeten, (waarom, dit is ons niet gebleken) bevat drie geheel op zichzelve staande stukken. - Het eerste heet het Kerkhof, en is in drie rubrieken afgedeeld: 1 Stemmen der levenden, d.i. herinneringen, aan eene overledene beminde gewijd, voorgedragen in eenige meestal lieve gedichtjes, die zeer gelukkig schijnen overgebragt te zijn. 2. Stemmen der dooden, d.i. korte, in twee- of vierregelige, eenvoudige versjes vervatte, gedachten van eenen overledenen en gezaligden. 3. Stemmen der levenden, d.i. kleine dichtstukjes, bevattende overdenkingen, tot sterven en herleven betrekkelijk. - Over het geheel is dit alles wèl, ofschoon niet bijzonder uitstekend, en laat zich aangenaam en nuttig lezen. - In deze allen, zoo wel als in het eerstvolgende, wordt de verheerlijkte christus meer vooraan en als in de plaats van God gesteld.
Het tweede stuk is getiteld drie Gesprekken, maar die

{==104==} {>>pagina-aanduiding<<}
niets met elkander gemeen hebben. - Het eerste, het Ontwaken genoemd, reeds bekend door de plaatsing in het Mengelwerk van ons Tijdschrift, is een gesprek tusschen twee afgestorvene echtgenooten in den staat der zaligheid; eene hier en daar wel wat vreemde, maar toch roerende fictie, die ons echter eenigzins vermetel dunkt, omdat zij de grenzen overschreedt van hetgeen geopenbaard is. - Het tweede Gesprek, over de Geestelijke Welsprekendheid, is insgelijks reeds bekend, als geplaatst in de Godgeleerde Bijdragen. Er is veel waars en goeds in, ten betooge, dat zij vooral uit het hart moet voortkomen; maar toch ook iets onbepaalds en overdrevens. Zoo geeft b.v. het slot den lezer aanleiding, om bij zichzelven te vragen: Is dan eerzucht op zichzelve duivelsch? is er geen behagen aan zijne toeboorders in een' goeden zin, en is dit niet noodig, en op eene eerlijke wijze te verkrijgen? predikt men niet voor menschen? en Rec. twijfelt zeer, of men, wèl nadenkende, de eerste vraag bevestigend, de twee andere ontkennend zoude moeten beantwoorden. - Het derde Gesprek heet de Ridder van de droevige figuur, en loopt tusschen drie vrienden over den Don Quichot, welken de hoofdspreker houdt voor eene verhandeling tegen de roemzucht en eigenliefde, en juist daarom leerrijk en stichtelijk. Dat men er zoo iets uit maken kan, is mogelijk; maar of dit de bedoeling van cervantes zoo onbepaald geweest zij, zou eene andere vraag zijn, waarover wij hier niet kunnen uitweiden.
Het derde stuk, dat de grootste en belangrijkste helft van het boekje uitmaakt, handelt over het wezen der mystieke Godgeleerdheid, eene proeve, door den Vertaler omgewerkt, waardoor zij schijnt gewonnen te hebben, wanneer men daarmede vergelijkt, wat er in de Bekentenissen over die mystieke, of, zoo als de Heer van hoëvell haar liever noemt, gemoedelijke Godgeleerdheid voorkomt. Er wordt althans over die bovengemelde drieërlei beschouwingswijze in de Godsdienst hier over 't geheel duidelijker, grondiger, en minder enthusiastisch, dan bij theremin zelven, gehan-
{==105==} {>>pagina-aanduiding<<}
deld, en de historische gelukkig de voornaamste en de grondslag van alles genoemd: maar waarom moet men toch de mystische, die op den invloed van de Godsdienst op gemoed en leven zal nederkomen, zoo duister uitdrukken, en van de andere af- en onderscheiden? Hoe is het tweede, dat, bl. 94, uit gerson aangehaald wordt, ‘een vroom en demoedig streven uit liefde voor het ware en goede;’ hoe is dit, als men wèl doordenkt, in het wezen der zaak onderscheiden van, en beter dan, het derde, ‘eene vrije, zuivere, ongedwongene liefde tot het goede en ware, welke eene onbeschrijflijke zoetheid en aangenaamheid met zich brengt’? En wat is dan toch die onmiddellijke aanschouwing van de waarheid, van God, van het Goddelijke, waarvan de Schrijver zoo dikwijls spreekt, en die hij bewijzen wil, dat in den Bijbel aangewezen wordt? hoe kan (bl. 106-108) Hand. XVII:28 hiervoor bewijs zijn? hoe willen toch sommigen zoo veel mysterieus en mystieks vinden in dat bekende: ‘In Hem leven wij?’ is dit niet handtastelijk een in de overzetting behouden Hebraïsmus, die niets anders zegt dan: ‘Door Hem leven wij?’ leidt
paulus daar van de Natuur en de Geschiedenis af, of juist door dezelve tot God op? kan (bl. 109, 110) Ps. LXXIII:25, 26. hiervoor ten bewijze dienen? of leidt asaf het daar gezegde af uit zijne ondervinding, dus uit de Geschiedenis? Het inwendige bewijs, dat jezus voor zijne leer aanprees, (bl. 114, 115) is immers eigenlijk, wanneer men het kunstmatig benoemen wil, niets anders dan de Philosophische beschouwing, de overtuiging van de innerlijke voortreffelijkheid dier leer. ‘Wanneer,’ zegt de Schrijver, bl. 143, ‘de geest van christus in ons leeft, - dan hebben wij niet noodig gedurig tot de Geschiedenis terug te keeren,’ enz.: het zij zoo, dat groote gemeenzaamheid en ingenomenheid met de zaak het ons gemakkelijk maakt; maar wij moeten immers uit de Geschiedenis weten, wat zijn geest geweest is, en daaruit bij gevolgtrekking afleiden, wat

{==106==} {>>pagina-aanduiding<<}
onze geest moet zijn. - Rec. zou nog meer dergelijke bedenkingen kunnen in het midden brengen; maar hij acht het aangevoerde genoeg, om zijne meening te kennen te geven, dat hij weinig nut ziet in zulke fijn uitgeplozene onderscheidingen, die meer in schijn dan in wezen verschillen, en ligtelijk tot onbestemde en verwarde begrippen, duister gevoel en spel der verbeelding heenleiden; ofschoon hij tevens de poging des Schrijvers, om zich in zijne voorstelling voor deze uitersten te wachten, gaarne erkent, en aan de gezonde redenering, waarvan deze proeve in andere opzigten blijken geeft, gereedelijk hulde doet.





Verhandelingen, Redevoeringen en staatkundige Geschriften van Jr. J.M. Kemper, verzameld door Jr. J. de Bosch Kemper. IIIde Deel. Te Amsterdam, bij J. van der Hey en Zoon. 1836. In gr. 8vo. 354 Bl. f 3-40.

Den aanleg van dit uitmuntend werk en den inhoud der twee eerste Deelen hebben wij in eene vroegere Recensie behandeld. Dit derde Deel is op eene andere wijze dan de beide vorige ingerigt, en doet den Uitgever, den Zoon des waardigen Mans, groote eere aan. Het is toch eene levensbeschrijving van kemper, als Staatsman, doorvlochten met en gedeeltelijk zamengesteld uit deszelfs tot deze rubriek behoorende schriften; alles zoo geleidelijk, en, wat het door den Zoon ter aaneenschakeling dier stukken daarbij gevoegde betreft, in zulk een' goeden stijl en vooral in zulk een' goeden geest, dat hij zich daardoor zulk eenen Vader waardig getoond en hem een gedenkstuk heeft opgerigt, dat onze staaten letterkundige Geschiedenis wezenlijk zal verrijken. De Schrijver toont aan, dat zijn Vader, een leerling van van ommeren, in diens school gevoelens van gematigde vrijheid had opgedaan, die hij sedert nimmer verzaakte. Wel liet hij zich, met zoo vele braven en

{==107==} {>>pagina-aanduiding<<}
goeden, medeslepen in den zwijmelgeest van 1795, die van de Franschen heil en vrijheid verwachtte; doch reeds in 1794 had hij, in eene Verhandeling over de Eerzucht, de toen algemeene zucht, om zich op den voorgrond te plaatsen, gewraakt; in 1795 berispte hij de onophoudelijke tegenwerking tegen het Bestuur, en weigerde, in 1796, met de revolutionaire muitelingen te dienen, die, ter raadkamer van Amsterdam ingestoven, aldaar de wet gesteld hadden. Hij werd dat jaar gepromoveerd, gaf in eene Thesis achter zijne Dissertatie zijn gevoelen op, dat eene Volksregering weinig met de menschelijke zwakheid strookt, en zette zich als Advocaat in zijne geboorteplaats Amsterdam neder; doch reeds in 1798 werd kemper, 22 jaren oud, tot Hoogleeraar te Harderwijk aangesteld. Hij bestreed intusschen moedig de razenden, die in de eerste helft van 1798 in Nederland de ergste beginselen der Fransche volkstirannij wilden invoeren. In het begin dezer Eeuw verlangde Franeker vergeefs naar zijn bezit; hij wees zeer gunstige aanbiedingen van de hand. Zijne verontwaardiging over het toen reeds zeer duidelijke streven van napoleon naar de heerschappij over alle Volken, vooral over ons Vaderland, bezielde hem met een vers over het aanbieden der sleutels te Vlissingen, (hier gedeeltelijk medegedeeld) en een zeer scherp en stout geschrift, tijdens de onderhandelingen over het zenden van lodewijk napoleon naar Holland, waarin kemper ironisch beweerde, dat de groote en regtvaardige napoleon, die immers alleen den oorlog voerde om Europa van de overheersching
der Zeetirannen te bevrijden, onmogelijk geweld tegen ons zou kunnen, zou willen gebruiken! Hij drong er op aan, dat in allen gevalle de invoering van het Koningschap aan de goed- of afkeuring des Volks moest worden onderworpen. Doch niets mogt baten; de vreemde Koning verscheen, en nu deed kemper te Harderwijk eene Latijnsche Redevoering, die, tot nu toe ongedrukt, hier vertaald wordt medegedeeld, over de beoefening der Letteren, als den besten troost

{==108==} {>>pagina-aanduiding<<}
en toevlugt in rampvolle tijden van eenen Staat. Lodewijk's bestuur viel echter in de hand; men zag, dat hij ernstig het beste voor ons Vaderland wilde, en kemper, in 1806 als Hoogleeraar naar Amsterdam geroepen, hield zich aldaar tot 1809 geheel met zijn letterkundig beroep, niet met staatkunde bezig. In dat jaar aanvaardde hij, na lange aarzeling, den post van Hoogleeraar in de Regten te Leyden. Hier deed hij in Februarij 1810, toen reeds de inlijving ons aangrimde, de uitmuntende Redevoering op den Zanger der Geuzen. Na die groote ramp was kemper een der weinigen, die den moed hadden, om, zoo veel mogelijk, den vaderlandschen geest en verontwaardiging tegen de vreemde tirannen levendig te houden. Hij gaf telkens, hetzij bij openbare aanspraken, hetzij bij huiselijke feesten of gelegenheidsgedichten, lucht aan zijnen geprangden boezem, door het droeve tegenwoordige met het verledene, toen wij nog een Vaderland hadden, te vergelijken. Hij vermaande de gepreste Gardes d'honneur, zich niet schijnbaar vrijwillig te onderwerpen, maar aan Europa, aan de geheele wereld te toonen, dat zij, in den eigenlijksten zin des woords, gedwongen waren te dienen. Wij lezen hier de belangrijke bijzonderheid, (bl. 49) dat, na 's mans bekend gewordenen invloed op de Gardes d'honneur, de Dwingeland gelast had, hem, tijdens eene voorgenomene reis, aan de grenzen te vatten, (in Holland durfde men dit niet) maar dat de goede oude Gouverneur-Generaal lebrun hem deed waarschuwen.
Nu vinden wij hier een vrij uitvoerig en naauwkeurig verhaal van het deel, dat kemper aan de Omwenteling van 1813 genomen heeft, deels met de ook uit bosscha bekende stappen en Proclamatiën, deels met nieuwe bijzonderheden. Kemper en falck werkten gezamenlijk, niet met de Haagsche vaderlandsvrienden, (hogendorp c.s.) schoon zij derzelver doel kenden. Ook schijnen beide plannen nog al verschild te hebben. Hogendorp wilde meer van het oude behouden dan kemper. Het kenschetsende van het ont-
{==109==} {>>pagina-aanduiding<<}
werp des laatsten was, al de oude partijschappen in eens door de Souvereiniteit des Prinsen (waardoor noch de voormalige Oranje- noch de Patriotsche partij haren zin bekwam) te vernietigen, en een nieuw Bewind, gelijk eene nieuwe orde van zaken, te doen geboren worden. De bijeenroeping der oude Regenten bij hogendorp toont, dat deze voortreffelijke Man den nieuwen Regeringsvorm op den ouden, vóór 1795, als 't ware enten wilde. Ook was kemper, met zijnen ambtgenoot fannius scholten, de eerste, die te Amsterdam de Souvereiniteit van den Prins van Oranje over Nederland onbewimpeld uitriep; iets, hetwelk het Algemeene Bestuur tot nog toe niet openlijk had gedaan. ‘Het is geen willem VI, welken het Nederlandsche Volk heeft teruggevraagd, zonder te weten, wat het eigenlijk van hem te hopen of te verwachten had; het is willem I, die als Souverein Vorst, naar den wensch der Nederlanderen, optreedt.’ (Het Algemeene Bestuur had den 26 November den Prins nog willem VI betiteld.) Er schijnt dus geene stellige afspraak
tusschen de hoofden der Omwenteling te hebben plaats gehad, en wij mogen aan de eene zijde de Goddelijke Voorzienigheid danken, dat alles, in weerwil van dat verschil, zoo gelukkig afliep; aan de andere zijde kunnen wij den edelen hogendorp en zijnen vrienden onze hoogachting niet ontzeggen, dat zij hun bijzonder gevoelen aan den drang van het oogenblik en de behoefte der Natie aan eendragt opofferden. Ook te Utrecht verstikte kemper eene poging tot herstel van den ouden Regeringsvorm in de geboorte. Aan den anderen kant nogtans had kemper in het Ontwerp van Constitutie, meerendeels door hogendorp opgesteld, met leedwezen de herstelling der Provinciale Staten, en vooral de benoeming der Afgevaardigden tot de Staten-Generaal aan deze opgedragen gezien. Hij vreesde, dat nieuwe namen ook nieuwe denkbeelden zouden opwekken, en aarzelde niet, om (in Febr. 1814) die bedenkingen den Souvereinen Vorst onder de oogen te brengen; maar dit-
{==110==} {>>pagina-aanduiding<<}
maal zegevierde het Ontwerp van hogendorp. Ondertusschen had de edele kemper, na de voltooijing der Omwenteling, niets begeerd, ter belooning van zijne diensten, dan in den stillen kring zijner letterkundige bezigheden terug te keeren, hetwelk hem, na vergeefsche pogingen des Vorsten om hem aan de Staatsdienst te verbinden, werd toegestaan; echter werd hij en zijn geslacht tot den Adelstand verheven. De benoeming tot Rector Magnificus der Leydsche Hoogeschool, in plaats van brugmans, wees hij mede af, doch moest die eindelijk, op verzoek van brugmans zelven, aannemen. Naderhand (in 1818) wees hij ook de verheffing tot gewonen Staatsraad van de hand, doch bleef daarom niet minder in verscheidene Commissiën werkzaam (zoo als in die tot regeling van het hooger Onderwijs en tot de Wetboeken); in de
aanprijzing van den maatregel tot vaststelling der Nationale Schuld; in de hartelijke deelneming aan de wapening der Studenten, na den trouweloozen terugkeer van den Geweldenaar. Bij de nederlegging der rectorale waardigheid te Leyden, in Febr. 1816, hield hij eene Redevoering over de lotgevallen van onzen leeftijd, een voorbeeld opleverende, hetwelk de Volken, en inzonderheid de Nederlanders, nimmer moeten vergeten, welke hier geheel, naar de vertaling van den Hooggel. van assen, wordt medegedeeld. Zij is aan de leden van het Algemeene Bestuur, de Heeren van der duyn en van hogendorp, opgedragen, ten blijke, dat geen verschil van gevoelens eenige verwijdering tusschen die uitmuntende Mannen kon veroorzaken.
Overgaande tot de bestrijding der gevoelens van bilderdijk door kemper, laat deszelfs Zoon de volgende zinsnede voorafgaan, welke wij, als proeve van zijnen stijl, hier mededeelen: ‘Bij het open karakter mijns Vaders, hetwelk evenzeer verwijderd was van veinzerij, als van zich te voegen naar de omstandigheden en personen, dat door velen als het eenigst middel, om algemeen bemind en geacht te worden,

{==111==} {>>pagina-aanduiding<<}
wordt beschouwd, verdient het opmerking, dat hij, zelfs bij hen, die door de omstandigheden tegen hem over schenen geplaatst, niet ophield het voorwerp van achting en lof te zijn. Hij was de moedige handhaver van den Hollandschen geest tegen den Franschen Prefect stassart, en deze werd na zijnen dood zijn lofredenaar: hij noemde openlijk de staatkundige beginselen van bilderdijk verderfelijk, en bilderdijk bezong hem: hij werd in de plaats van brugmans als Rector Magnificus aangesteld, en deze had geene woorden genoeg, om hem deszelfs achting uit te drukken: hij verschilde meermalen in gevoelen van van hogendorp, en deze bleef zijn vriend: de Belgen hadden in hem hunnen voornamen tegenstander, en toch was geen der Noordelijken meer door hen bemind. De oorzaak hiervan schijnt mij gelegen te zijn in de wijze, waarop hij zijne gevoelens zocht te verspreiden, en die van andersdenkenden te wederleggen. Het waren altijd beginselen, of derzelver toepassing op het staatkundig leven, nimmer personen, waarop hij zijn oog vestigde. Door overreding zocht hij datgene ingang te doen vinden, hetwelk hij voor waar hield; de (den) toon van gezag keurde hij niet alleen in anderen af, maar vermeed ook zorgvuldig zelf zich daaraan schuldig te maken.’ - In eenen brief aan zijnen waardigen Schoonbroeder, den Heer de vries, reeds in 1805 uit Harderwijk geschreven, zegt hij: Ik heb bilderdijk altijd als een onrustig mensch beschouwd; dit deed en doet mij nog niet naar zijne terugkeering wenschen, hoezeer ik ook zijne bekwaamheid en smaak bewondere; daar ik het niet wijzer vinde, dat Geleerden de gevoelens in den persoon over het hoofd zien, dan dat het gemeen door rijkdom en rang zich
laat wegslepen. - Ik kan er mij dikwijls hartelijk over beklagen, dat inderdaad veel goeds verloren gaat, alleen door den toon, waarin onze bilderdijk zich nu eenmaal gewend heeft zijne gevoelens voor te dra-
{==112==} {>>pagina-aanduiding<<}
gen, en die, zeker zeer te onpas, door eenige jonge lieden wordt nagevolgd, die vergeten, dat men, om zonder belagchelijkheid zoo te kunnen schrijven of spreken, eerst beginnen moet met zulke verdiensten te hebben, en dat bilderdijk zelf, door de nakomelingschap, niet om dien toon, maar ondanks denzelven, groot zal genoemd worden. Hij raadde voorts af, om hem als Hoogleeraar te Franeker, waarvoor kemper bedankt had, te benoemen. Dus zeilde deze ook in den beroemden brief aan den Dichter h.h. klijn (welke hier, even als die aan den Heer de vries, wordt medegedeeld) tusschen de twee uitersten der partijen door, en beschouwde de oude Staatsgeschiedenis als een gesloten tijdvak. In de Commissie tot regeling van het hooger Onderwijs wenschte kemper de akademische regtbank met eenige wijzigingen hersteld te zien; doch de Raad van State nam dit voorstel niet aan. Ook bij de inrigting van den uiterlijken vorm des Lutherschen Kerkgenootschaps was kemper, een lid van hetzelve, boven anderen werkzaam, en stelde de stukken.
Voornamelijk echter hield kemper zich met de Nationale Wetgeving bezig. Met diepe smart lezen wij de moeite, die de groote Man zich gaf, ten einde wij zulk eene echt vaderlandsche Wetgeving zouden erlangen. Reeds dadelijk na de Omwenteling werd den Hoogleeraar deze taak opgedragen. Hij zocht niet het Wetboek Napoleon voor het Koningrijk Holland, maar eene nieuwe Wetgeving, in te voeren; met de beste oogmerken zekerlijk, maar toch ongelukkig: want nu kwam de heillooze inlijving met België; het reeds in gereedheid gebragte, maar nog niet ingevoerde Plan moest aan eene Belgische Commissie worden opgedragen, werd door dezelve verworpen, en naderhand, in 1820, aan de Staten-Generaal, voor de helft uit Belgen zamengesteld, onderworpen zijnde, zoodanig verminkt, dat het oorspronkelijk opstel bijna niet te herkennen was, ten einde de geheel verfranschte Belgen hun Code Napoleon zoo veel mogelijk zouden behouden. En dat moesten

{==113==} {>>pagina-aanduiding<<}
wij Hollanders dulden! Het zou onbegrijpelijk geweest zijn, zoo de herhaalde teleurstellingen, in het achtervolgens verwerpen van genoegzaam alle Artikelen der Inleiding, den Staatsman, die alleen tot verdediging van het Ontwerp het lidmaatschap bij de Staten-Generaal had aangenomen, niet ontmoedigd hadden; ook leide hij, den 28 Feb. 1821, na den gemelden treurigen uitslag, zijn lidmaatschap bij de Commissie van Wetgeving neder, en het was alleen op den minzamen, persoonlijken aandrang des Konings, dat hij zich eene langere worsteling met de Belgen, waarvan hij het gevolg kon voorzien, liet welgevallen (bl. 217.) Dat gevolg was inderdaad hoogst treurig! De geest des Opstellers verdween uit het nieuwe Wetboek, om voor dien der Napoleontische Franco-Belgen plaats te maken. Er mogten geene wetenschappelijke bepalingen in voorkomen; alles moest zuiver praktisch zijn, - juist die geest, tegen welken kemper reeds onder de Fransche overheersching gewaarschuwd had.
Op de discussiën over de Wetboeken volgen die over de Franschen guyot en cauchois le maire, twee Revolutionairen, die te Brussel oproer en burgerkrijg ademende boekjes tegen de Fransche Regering schreven. De Belgische Staatsleden namen die woelgeesten (zeer natuurlijk) in hunne bescherming, en durfden zich op de oude gastvrijheid van het door hen verfoeide Holland beroepen; maar aan deze wezens zijn alle middelen goed voor hun doel, en veinzerij kost hun niets. Kemper weêrleide zegevierend hunne schijngronden, en ditmaal had hij het geluk van te slagen. (Het hier medegedeelde advies is ook in de Staatscourant te vinden.) Even zoo verdedigde kemper, hoezeer een warm vriend van de vrijheid der drukpers, den maatregel der Regering, om lasteraars (niet bescheidene berispers) van vreemde Mogendheden door de regtbanken te doen straffen: hij moest de verlichte Belgen nog leeren, wat vrijheid van drukpers was, namelijk niet onderworpen te zijn aan voorafgaande censuur, maar wel verantwoor-
{==114==} {>>pagina-aanduiding<<}
delijk voor eerroof en laster, zoo van particulieren als van gevestigde ligchamen en Regeringen. Doch wat baatte de stem der rede bij menschen, die niet wilden overtuigd zijn? Ook deze wet werd verworpen. Meer toenadering vond kemper bij de Belgen op het stuk der jagt, waarbij hij het eigendomsregt, niet de heerlijke regten, als grondslag der wetgeving wilde aangemerkt hebben. Doch hier stuitte zijn oogmerk tegen onze anders zoo gedweeë Paussen, die hier voor haardsteê en altaren vochten. Op het punt der haringvisscherij verdedigde kemper het voorstel der Regering ten
voordeele der reeders van groote buizen, hetwelk ook aangenomen werd. Daarentegen verschilde hij vierkant van de Regering bij de drukkende belastingwetten van 1819, die den grooten Hollandschen handel, ten behoeve der Belgen, of liever hunner vooroordeelen, met eene onevenredige verhooging der indirecte boven de directe belastingen, en wel bepaaldelijk op de koffij en suiker, bedreigden. De edele Man, altijd de vriend van zijnen Koning, achtte het pligt, zijne bezwaren aan den voet des troons te brengen, eer hij openlijk het van Regeringswege voorgedragene stelsel bestreed. Merkwaardige gezegden komen daarin voor. ‘De vereeniging met België,’ zegt kemper, ‘wordt openlijk gevloekt.’ (reeds in 1819!) ‘Men ziet in de nieuwe wetten niets dan den triomf der Zuidelijke jaloezij op de Noordelijke nijverheid. De vreemde linnenhandel, weleer eene zoo rijke bron, is vernietigd, de Zweedsche ijzerhandel geknakt, de fabrijken aan de steenkolenmijnen cijnsbaar gemaakt, en de veenderijen aan het belang der kooldelvingen grootendeels opgeofferd. En toch is de bezitting van België altijd precair; terwijl in den goeden geest der bewoners van het Noorden de hartader van de Dynastie van Oranje en de hoeksteen van ons Staatsgebouw gelegen zijn.’ Bl. 299-302. (Hoe zeer zijn deze bijna profetische woorden sedert bewaarheid!) Daar echter dit niet baatte, bestreed kemper de wetten met zegevierende kracht. In zijn merkwaar-
{==115==} {>>pagina-aanduiding<<}
dig advies (bl. 304-326) komen onder anderen de volgende plaatsen voor: ‘De hoop op herleving der gulden tijden van onzen voorspoed keerde met iederen dag meer en meer terug; maar de ineensmelting der Vereenigde Nederlanden en der Belgische Provinciën sloot ons niet alleen den voortgang op
dezen weg, maar dwong ons tot een weder op nieuw beginnen. Op deze nieuwe baan is geene schrede gedaan, welke niet ten nadeele onzer handeldrijvende Provinciên was.’ (Bl. 314.) Zoowel de onevenredigheid tusschen de directe en indirecte belastingen, als de wijze van heffing, de hoegrootheid der belasting, en de voorwerpen, waarop zij drukte, worden achtervolgens beschouwd. In het eerst scheen deze Redevoering, eene der welsprekendste van kemper, veel indruk te maken; maar in eene bijeenkomst der Belgische leden besloten deze, zich tegen de waarheid te verharden, en, daar er bij ons geene zelfstandigheid was, ging de wet door. Het is waar, dat men in 1821, door den nood gedrongen, een ander stelsel aannam; maar, uit hoofde van de luide kreten der Belgen, zelfs op de tribunen, werd dit in 1822 weder aanmerkelijk gewijzigd ten nadeele van Holland. Kemper intusschen, steeds op schikking en bevrediging tusschen de beide deelen des Rijks bedacht, ondersteunde hier de voordragt van het Bestuur.
Van zijne laatste levensjaren heeft de verdienstelijke Uitgever zeer weinig gevonden, en kon dus over de jaren 1823 en 1824 genoegzaam niets mededeelen. Doch wij bezitten overvloedig genoeg, om in kemper het beeld des echten Staatsmans en des waren Vaderlanders te bewonderen.




Handboek van Dr. J.W.H. Conradi, enz.

Institutio de morbis acutis, etc. auctore G.C.B. Suringar, etc.

Enchiridion Médicum. Door C.W. Hufeland. Iste Stuk.


{==116==} {>>pagina-aanduiding<<}

(Vervolg en slot van bl. 63.)

Wat heeft den Heer suringar bewogen tot het schrijven van zijn werk? Laat ons hem deze vraag zelf hooren beantwoorden, uit de Voorrede voor hetzelve gesteld, zonder ons evenwel te rangschikken onder de genen, die zich over des Hoogleeraars voornemen zoo zeer verwonderen. Hij zegt gedreven te zijn door de begeerte om nuttig te wezen; en, in de gelegenheid zijnde, dagelijks de natuur te kunnen raadplegen, meende hij in zijnen pligt te kort te schieten, wanneer hij, zelf leerende, niet zoude trachten anderen te onderwijzen. Maar, bestaan er geene boeken, waaruit de leerling onderwezen kan worden? De Heer suringar noemt er eenige op, na boerhaave, stoll, burserius en j.p. frank. De beide eersten behooren vooral tot dezelve, ook burserius; of het werk van j.p. frank, bij al deszelfs voortreffelijkheid, een geschikt werk voor leerlingen te achten zij, zouden wij den Hoogleeraar in bedenking geven. Men moet met den Schrijver erkennen, dat zijn boeksken klein is van omvang naar de uitgebreidheid der stoffe; maar wie telt bladzijden, wanneer de inhoud weegt? Dat hij met weinig woorden veel en ook veel goeds kan zeggen, heeft hij reeds getoond.
Het ontbreekt niet aan werken, en zelfs aan zeer goede, over de Geneeskunde; maar aan zulke, geschikt voor het onderwijs, zijn de laatste tijden arm. Die onderwijst, die het bewezene van den vroegeren tijd gaarne met de vorderingen van den lateren kort en bevattelijk wil voordragen, gevoelt zich te leur gesteld, wanneer hij daartoe eenen leiddraad zoekt. Dit gevoelde de Heer suringar; dit blijkt uit zijne redenering, (bl. VI en VII, Praef.) Der bije gelijk, die reeds vroeg er op uit is om stof te verzamelen, ten einde dezelve later te bewerken, heeft hij geoordeeld met het verledene te mogen woekeren, en tracht hij van het tegenwoordige voordeel te trekken.
Het is de schrijfwijze van boerhaave, (aphoristicum dicendi genus) welke hem tot zich getrokken heeft, en die hij zich met regt ten voorbeelde heeft gesteld. Heeft zij niet denzelfden invloed op max. stoll uitgeoefend? Er ligt iets groots in beroemde mannen na te streven, al gevoelt men ook hen niet nabij te zullen komen; iets edels, wanneer men daar rondborstig voor uitkomt. Wanneer een dwerg in

{==117==} {>>pagina-aanduiding<<}
de voetstappen van eenen reus wil treden, maakt hij zich belagchelijk. De Heer suringar vergeve ons deze aanhaling, uit zijne eigene woorden ontleend. Zulk eene vergelijking of beoordeeling zoude hij evenwel slechts van dwergen in de kunst te gemoet kunnen zien. Eene beoordeeling, naar de wijze zoo als hij die schijnt te verlangen: si prorsus defecerim, non tam turpe erit vinci, quam contendisse decorum, (mag ik niet verwinnen, het zal mij niet tot oneer verstrekken gestreden te hebben) zal zich aan zulk eene onbescheidenheid niet schuldig maken; al trof zij anders ook eene te gevoelige zijde, zonder dit te willen, gevoeliger, dan hare bedoeling was. Maar wie kan tegen te groote prikkelbaarheid! De wijze, hoe hij zijnen arbeid zal aanleggen (pag. IX) en de uitkomst der bewerking toonen, dat hij in het strijdperk met eere kan optreden, en men kan zeggen, dat hij met goed gevolg het veld behouden heeft. Door de keus der aphoristische schrijfwijze zal de stijl van den Heer suringar van zelf beknopt worden. Zijne Therapia generalis prees zich daarenboven nog aan door de overneming van kernachtige uitdrukkingen der beste Schrijvers, die hem waren voorafgegaan. Dit werk kan niet anders dan er bij winnen, wanneer suringar andermaal zich van de eigene woorden van anderen ter staving zijner gevoelens bedient.
Wat de geneeswijze betreft, zal elk, die met de werken bekend is, door den Heer suringar opgegeven, hem gaarne toestemmen, dat de genezende krachten der natuur (therapeutices naturalis) steeds op den voorgrond behooren gesteld te worden. Dat het krachtig tusschenbeiden treden soms noodig is, zal elk, die de Geneeskunde niet eenzijdig beoefent, erkennen: dit wil nog niet zeggen, steeds met vergift, ijzer en vuur (veneno, ferro et igne) gereed te staan. Die aan het ziekbed onderwijst, moet zijnen leerlingen een onbepaald vertrouwen in de heelende krachten der natuur weten in te boezemen; hij behoort hun echter tevens de hulpmiddelen der kunst te doen kennen, want ook hare medewerking kan in de meeste gevallen niet gemist worden. De Schrijver zelf wijst er ons heen, met de woorden van een' zijner groote voorgangers. (Praef. p. XI.)
Den Heere suringar overlatende, in welke rij hij ons, naar de omschrijving van tissot, gelieft te rangschikken, wenschen wij, dat hij verder moge toonen, in aliorum studiis acquiescendi cupiditas cadere non debeat. (Praef. p. V.) Hij

{==118==} {>>pagina-aanduiding<<}
denke steeds over grootscher arbeid, (grandiora forsan meditabor. Praef. p. XIV) en volbrenge dien ook, waartoe hem gezondheid en krachten verleend en hij nog lang voor zijne gewigtige betrekking gespaard worde!
Het zij nu nog geoorloofd, over het eigenlijke werk van den Heer suringar een enkel woord te zeggen. Geheel daarlatende de verdeeling of rangschikking der ziekten, in dit boek behandeld, wekt het eenige bevreemding, de Phrenitis, volgens gewone wijze, aan het hoofd der ontstekingen in het algemeen geplaatst te zien; nog meer, wanneer men de behandeling van dit onderwerp in het bijzonder nagaat. Minder zoude dit treffen, indien de Heer suringar in zijne Voorrede niet zoo uitvoerig en juist gesproken had over hetgeen men van de ouden niet mag voorbijgaan en hetgeen men van de nieuweren behoort over te nemen. Op de plaats, waar hij staat, waarvan hij zelf getuigt, quo naturam diligenter interrogare possim, (Praef. p. V.) kan hem de gelegenheid niet ontbreken, dit onderwerp zoo naauwkeurig mogelijk na te gaan. Bekend met hetgeen stoll reeds zoo voortreffelijk voorgearbeid heeft, prijzende abercrombie en f. lallemand, en de lezing van andral aanbevelende, dus bekend met zoo veel belangrijks, had dit meerderen invloed op zijne aphoristische beschrijving kunnen en moeten hebben. Er wordt zeker hier, over het algemeen, nog veel onzekers gevonden; de waarnemers verschillen onderling zeer, en sommige gevolgtrekkingen zijn nog gewaagd; men kan op de hersenaandoeningen wel des Schrijvers woorden toepassen, de quibus sub judice lis est; doch men is verder dan, quae non nisi conjecturâ assequi nobis licet. (Praef. p. IX.)
Wij hebben suringar's beschrijving der febris nervosa, § 559-579, opzettelijk nagegaan, of hij daar op dit onderwerp mogt teruggekomen zijn; maar, hoe veel voortreffelijks daar gelezen wordt, over dit onderwerp wordt niets belangrijks meer gevonden. Terwijl in § 122, de Phrenitide, staat, dat zij door de nieuweren als ontsteking der hersenen en derzelver vliezen wordt beschouwd, hadden de vliezen om deze reden wel eene afzonderlijke beschouwing verdiend. In § 129 wordt van de ontsteking der arachnoidea gesproken, of nog beter, zoo als dit uit § 136 blijkt, van het onder het spinneweb liggend vaatvlies, de zoogenoemde pia mater. Van de ontsteking van het harde hersenvlies, de zoogenoemde dura

{==119==} {>>pagina-aanduiding<<}
mater, wordt geen woord gezegd. Hare idiopathische aandoeningen zijn wel zeldzaam; maar om welke reden ook van haar niets gezegd, bij de juiste opmerking der secundaire aandoening der hersenen of hersenvliezen bij andere ziekten? Van wege de gelijkheid van weefsels, kunnen rheumatische ziekten ook de dura meninx aandoen. Terwijl de waarnemingen van bouillaud thans de aandacht zoo zeer bij het hart bepalen, bij den rheumatismus acutus articularis, zoo ziet men desgelijks in enkele gevallen het harde hersenvlies daarin betrokken. Op natuurkundige gronden, de hersenen, in derzelver ware betrekking tot het zenuwstelsel, beschouwende, wordt het toch tijd, hare ontsteking, indien er wezenlijke ontsteking der mergachtige zelfstandigheid bestaat, niet langer met die der zoogenoemde viscera parenchymatosa geheel gelijk te stellen. Indien de Heer suringar nog eenig bezwaar had, de aandoeningen der in den schedel beslotene deelen volgens de nieuwere nasporingen te beschouwen, hij zoude, in navolging van stoll, achter elk hoofdstuk bedenkingen vraagswijze hebben kunnen stellen. De signa pulpae cerebri infl., § 130, cum sympt. infl. membranaceae, loopen op het einde wel zeer ineen, maar toonen bij het begin meerder verschil, dan suringar opgeeft, § 129. Hem toegevende, op het gezag van ballonius en morgagnius (§ 137), dat men bij aandoeningen van het hoofd (hier wordt immers van phrenitis gesproken) niet altijd veranderingen in de hersenen vindt, is dit gezegde meer toepasselijk op die ziekten, welke eene sympathische aandoening van dezelve ten gevolge hebben. Bij ontsteking van de hersenen of derzelver vliezen zal men werktuigelijke veranderingen vinden,
mits men slechts naauwkeurig toezie. Men denke hier slechts aan de verweeking der hersenen.
Dan genoeg: onze bedenkingen zullen den Heere suringar toonen, dat wij zijne pogingen naar waarde schatten. Geen vitlust, maar zucht tot uitbreiding der wetenschap, doet ons schrijven. Dat de werkzaamheden van den Schrijver daartoe strekken mogen, is onze hartelijke wensch. Hij peinze niet slechts over gewigtiger onderwerpen, maar deele ook de vruchten daarvan mede. Voorspoed bekroone steeds de pogingen van den Medicus speculator, die, naar hetgeen hij schreef, voor geen Doctor umbraticus zal gehouden worden. Omtrent zijn werk en ons geschrijf gelde het

{==120==} {>>pagina-aanduiding<<}
gezegde van horatius: veniam petimusque damusque vicissim.
Wat het Enchiridion van hufeland betreft, zullen wij ons tot eene korte vermelding van den inhoud bepalen. Rec. heeft niet in het bezit der eerste Hoogduitsche uitgaaf kunnen geraken, maar moet zich tevreden stellen, de tweede uitgaaf bij gedeelten te ontvangen. Hij kan dus over het geheele werk nog geen oordeel vellen, dewijl eerst kort geleden hem het tweede gedeelte der tweede uitgaaf ter hand kwam. Derhalve zal hij, wanneer men hem daartoe in staat blijst stellen, elke afdeeling of kort vermelden, of de beoordeeling van de overige afdeelingen der Nederduitsche uitgaaf uitstellen tot dat het geheele werk zal voltooid wezen, wanneer hij op den inhoud van het geheel zal terugkomen. Intusschen, afgaande op hetgeen van dit Enchiridion medicum reeds het licht ziet, houdt hij het voor een zeer bruikbaar handboek, hetwelk den jongen kunstoefenaar veilig vergezellen kan. Hufeland heeft zich bij zijn leven steeds als een gematigd Leeraar en Geneesheer doen kennen. Hij vergat niet het goede uit de vroegere dagen, en hij veronachtzaamde de voortbrengsels van zijnen tijd niet. Wanneer in dit boek wezenlijk de vruchten en resultaten zijner artselijke loopbaan bevat zijn, dan kunnen deze goed en nuttig bevonden worden. Het zal waarschijnlijk met vrucht door Leerlingen en Leeraren gebruikt kunnen worden, vooral door de genen, welke buiten de Akademiën ter uitoefening van Genees- en Heelkunde gevormd moeten worden. Ook voor jeugdige Officieren van Gezondheid zal het nuttig kunnen wezen, als die in hunne betrekking, vooral bij de tijdsomstandigheden, waarin wij verkeeren, geenen grooten voorraad van boeken bij zich kunnen hebben. Dit kan men reeds bij voorraad aannemen, dat zij uit dit boek doelmatiger leiding zullen kunnen verkrijgen, dan uit de Fransche leerstelsels en boeken van den lateren tijd, door wier vertaling men zoo zeer op deze kunstoefenaars heeft trachten te werken,
om de zoogenaamde Medécine physiologique ingang hier te lande te doen krijgen. Ook zal dit werk hoogstwaarschijnlijk de Ziekte- en Geneesleer van consbruch, doorgaans niet minder eenzijdig, beter vervangen.
Zulke kernachtige hulpmiddelen, als boerhaave, albinus en stoll hebben nagelaten, zullen niet ligt in eene andere dan de Latijnsche taal geschreven worden. Het

{==121==} {>>pagina-aanduiding<<}
goede in de nagelatene werken van wijlen joannes oosterdijk schacht en n.g. oosterdijk bestaat slechts voor die der Latijnsche tale magtig zijn. Slechts voor dezen heeft de Hoogleeraar suringar geschreven. Er blijft evenwel tot dusverre nog eene groote behoefte onvervuld. Mogt het onderhavige werk hierin voorzien! Aanvankelijk mag men er eene goede verwachting van koesteren.
Men vindt in deze eerste afdeeling: Natuur en Kunst, Physiatrica, onder het opschrift: De natuur geneest; de arts behandelt de ziekten, bl. 1-6. Herkenning van het voorwerp der genezing, Diagnostic, bl. 7-66. Behandeling der ziekten, bl. 67-73. Meer derhalve, dan enkel ziektebeschrijving en geneeskundige voorschriften (recepten.) Eene andere afdeeling begint met het opschrift Praktijk; verder: Spreuken en algemeene regelen voor beginnende Practici. Deze regelen worden (bl. 83) besloten met hetgeen hufeland bij het begin zijner praktijk in zijn dagboek schreef:

Des menschen lijden te verzachten, 
Daarvan het grootst geluk te wachten, 
Een trooster, helper hier te zijn; 
God! laat mij dit, bij alle zorgen, 
Bij 't leed des daags, bij elken droeven morgen, 
Geroerd gevoelen, steeds bereid 
Tot troost en hulp en menschlijkheid. 

Van hier af beginnen nu de ziektebeschouwingen, volgens de door hufeland aangenomene verdeeling, met de eerste klasse, heete koortsen, febres acutae, febres continuae; hare beschrijving wordt in dit gedeelte voortgezet tot de gele koorts, het zwarte braken.
Wij hopen bij eene eerstvolgende gelegenheid hierop terug te komen. Dit gedeelte gaat niet zoo verre als de Hoogduitsche erste Lieferung. Mogt het geheel niet te zeer gesplitst worden, opdat de prijs niet te zeer van het oorspronkelijke verschille! De Uitgever zoude daardoor schade lijden, in plaats van winst bejagen. De uitvoering is anders goed, en ook van deze zijde het werk der aanbeveling waardig.





{==122==} {>>pagina-aanduiding<<}

Specimen Psychologico-medicum de Somniis.

(Vervolg en slot van bl. 68.)

Cap. III, de somnambulismo, strekt tot bewijs van weickard's meening: ‘Träumerey hat Aehnlichkeit mit Somnambulismus, oder dieser ist ein Theil davon.’
§ 12. p. 73. over het slaapwandelen in het algemeen. De Schrijver stelt den overgang van de droomen tot het slaapwandelen in een' minder diepen slaap, bij grootere werkzaamheid der terugroepende verbeeldingskracht, hetgeen door eene menigte van Schrijvers en daadzaken bewezen wordt; de ligchamelijke prikkels, welke op de phantasie inwerken en nachtwandelen veroorzaken, worden behandeld; daarna wordt de invloed der hartstogten en van het karakter vermeld, en worden de geneigdheden der slaapwandelaars als veelvuldige oorzaak aangetoond, met aanmerkingen over den nadeeligen invloed der Romans; daarna handelt de Schrijver over de kracht der Maan, waarbij veel bekendheid met oude en nieuwere Schrijvers blijkbaar is. De laatste en veelvuldig voorkomende oorzaak is het overerven.
Na het natuurlijk voorkomende nachtwandelen, wordt § 13, p. 85, aan het magnetische gewijd. Vele auctoriteiten van aan het dierlijk Magnetismus toegedane en vijandige Schrijvers worden hier met juistheid aangevoerd, waarbij het oordeel des Schrijvers verre van beneveld was.
§ 14, p. 88, handelt over den toestand van den ontwaakten slaapwandelaar. Het is een geheel vergeten zijn van het voorgevallene, gelijk zulks ook na krankzinnigheid, ijlen en andere ziekten plaats heeft. Belangrijk is de geschiedenis van een meisje, door Proff. van maanen en van der kolk waargenomen. Dit meisje, namelijk, was den eenen dag als in een' kindschen toestand; den anderen daarentegen was zij zeer beschaafd. Jaren lang bleef dit dubbele leven voortduren. Zij was den eenen dag vergeten, wat op den vorigen had plaats gehad, kende, in den toestand van kind, talen, personen noch zaken, waarvan zij den vorigen en volgenden dag bewust was; ja de geneesmiddelen werkten eerst dàn, wanneer zij weder in gelijken toestand was, als toen zij dezelve gebruikte.
§ 15, p. 95, beschrijft de werkzaamheid der zintuigen gedu-
{==123==} {>>pagina-aanduiding<<}
rende het slaapwandelen, waaruit blijkt, dat, hoezeer niet alle werkzaam zijn, zij het kunnen wezen, gelijk door vele voorbeelden wordt aangetoond. Dan, daar zij niet altijd werkzaam zijn en de slaapwandelaar nogtans handelt als stonden hem die zintuigen ten dienste, zoo is § 16, p. 100, aan de werking der phantasie gewijd, waarvan het resultaat is: ‘merito de somnambulismo repetere possumus aristotelicum de somnio dictum ἐστὶ ϕαντάσμα.’
In § 17, p. 108, wordt het geheugen als bij den slaapwandelaar werkzamer dan bij den eenvoudig droomenden opgegeven, en daaruit met oordeel afgeleid, dat de droom ten einde gebragt wordt bij den slaapwandelaar, minder in den gewonen slaap.
§ 18, p. 110, is een besluit op dit en het voorgaande hoofdstuk, waarin de overige vermogens der ziel in hunne werkzaamheid gedurende den slaap worden gadegeslagen. Wij zien vooreerst, hoezeer de sensus grati et molesti door droomen wordt opgewekt; daarna gaat de Schrijver over ter behandeling van den invloed des wils op den slaap en den droom, waarbij hij doet zien, dat onaangename droomen, alsmede het slaapwandelen, door vaste wilsbepaling kunnen voorkomen worden. Voorbeelden, aan den Schrijver door Prof. schröder en door zijn' Vader medegedeeld en door zijne eigene ondervinding gestaafd, bevestigen deze meening. - Bij de werking der verschillende vermogens voegt zich ook die der morele goed- of afkeuring, en het is dan ook daarom, dat wij uit verschillende voorbeelden de karakters en neigingen der menschen zien blootgelegd. Doch, hoezeer Doct. fabius der meening van Prof. reinhard zij toegedaan, dat men vaak de inborst van iemand uit zijne droomen kan leeren kennen, hij is het nogtans met kant en kiesewetter in zooverre eens, dat de droomen hiertoe niet genoegzaam zijn; immers ook ligchamelijke oorzaken brengen dezelve voort.
Cap. IV, de somniis vaticiniis, handelt over de voorspellende droomen, en over de sympathische droomen, door welke de droomende onderrigt werd van hetgeen op andere plaatsen geschiedde.
§ 19, p. 123, beschrijft de voorspellende droomen in het algemeen. De bijbelsche droomen beschouwt de Schrijver als buiten zijn veld gelegen, en gaat dus over ter mededeeling van eenige hoogstmerkwaardige droomen, maar laat al

{==124==} {>>pagina-aanduiding<<}
spoedig volgen, pag. 127: ‘Jam satis ut intelligar si dicam difficile esse probatu, nulla esse somnia vaticinia.’ Overigens worden de gevoelens van eenige beroemde philosophen vermeld, en het verband tusschen somnambulismus en gewone en voorspellende droomen opgegeven. De phantasie is dan ook al weder dikwijls de oorzaak der voorspellende droomen, waarbij men de werking van het oordeel voege, als menigmalen 's nachts den waren afloop der zaak berekenende. Ter verduidelijking dezer stelling dient dan ook § 20, p. 131, in welke vele voorbeelden uit de oudere en nieuwere geschiedenis gevonden worden. De overeenkomst der voorspellende en sympathische droomen maakte derzelver indeeling in hetzelfde hoofdstuk zeer gepast. Waarom dan ook het over de vaticinia in § § 19 en 20 vermelde op sympathische droomen over gelijktijdig voorvallende zaken wordt toegepast in § 21, p. 138; waarbij de Schrijver veel oordeel, juistheid en bekendheid met de philosophische scholen aan den dag legt. Zijne zedigheid doet hem zijn gevoelen over het al of niet bestaan dier vreemde droomen niet geheel blootleggen. De arme Prof. wesermann ondergaat, p. 145, eene schampere satyre; welk vermogen den Schrijver niet vreemd schijnt.
Cap. V, de somniorum causis, handelt over de oorzaken der droomen, welke in het ligchaam gelegen zijn.
§ 22, p. 146, leert, hoe de verbeeldingskracht door het ligchaam wordt geprikkeld, waaruit zinbedrog, ijling, krankzinnigheid, heimwee ontstaan. Daar echter vaak de inwerking des ligchaams op de hersenkrachten niet sterk genoeg is om de waarneming der zintuigen te overwinnen, zoo ontstaan akelige droomen vóór en na zielsziekten, van welke zij alleen in graad verschillen. Bondig handelt de Schrijver nu over zinbedrog, ijling en krankzinnigheid, als voortkomende uit eene door het ligchaam geprikkelde verbeeldingskracht, en past (p. 161) daarna hetzelfde op de droomen toe. De in het ligchaam huisvestende oorzaak is dikwijls nog niet vermogend genoeg, om door den wakenden te worden waargenomen, maar werkt reeds op de phantasie van den slapenden. Belangrijk is het dus, wèl te weten, welke prikkels voornamelijk op de hersens werken, en aldus droomen voortbrengen.
§ 23, p. 162. Het bloed, en de wijze, waarop het door het ligchaam gevoerd wordt, heeft den vermogendsten invloed op de hersenkrachten. Alles dus, wat invloed heeft op den

{==125==} {>>pagina-aanduiding<<}
bloedsomloop, even als de veranderde hoeveelheid en menging van het bloed zelf, werkt op de hersenkrachten in het droomen.
§ 24, p. 186, toont den invloed van de zenuwen, vooral van het systema gangliare, op de hersenen. Vandaar ook, dat de toestand der organen, welker functiën van het zenuwknoopstelsel afhangen, zeer in aanmerking komt.
Teregt neemt de Schrijver in deze en de voorgaande § aanleiding tot het verklaren der droomen uit verstoringen der organische functiën, welke op de hersenkrachten werken. De versnelde bloedsomloop, opium, wijn brengen droomen, somnambulismus, voorspellingen voort; hetzelfde doen organische gebreken in de werktuigen van den bloedsomloop. Ook de vermeerderde of verminderde hoeveelheid van het bloed heeft hare uitwerking op de hersenen. Vooral geldt dit van de menging van het bloed. Wij vinden hier eene menigte ziekten aangewezen, waarin het bloed te zeer veneus is, uit welken toestand droefgeestigheid, akelige droomen en de nachtmerrie ontstaan, van welke kwaal eene aardige en korte geschiedenis wordt vermeld. Het arterieuse bloed wekt daarentegen de geestvermogens op; vandaar de weelderige phantasie bij bloedrijke menschen, en hunne menigvuldige droomen. Geen wonder dus, dat de organen der bloedbereiding zulk een' vermogenden invloed uitoefenen op de hersenkrachten, en dat vooral de toestand der longen en van het hart zoo zeer in aanmerking komt, bij de beschouwing der oorzaken van het droomen. Niet alleen echter het bloed, maar ook het systema gangliare kan door prikkeling der hersenkrachten droomen voortbrengen. Hoe naauw is niet het verband tusschen aandoeningen der onderbuiksingewanden, wier functiën door den nervus sympathicus geregeld worden, en de hersenaandoeningen! Hoe kwellend zijn niet de droomen, welke de krankzinnigheid plegen vooraf te gaan! Bekend is het, hoe, in het algemeen, de droomen verschillen naar de hoeveelheid en hoedanigheid der spijzen. - Behalve de overige onderbuiksingewanden, hebben ook de geslachtsdeelen grooten invloed op de hersenen. Ziekelijke aandoeningen derzelve brengen zwaarmoedigheid en akelige droomen voort. - Zoude het ook door den invloed der zenuwen zijn, dat wij in onze droomen van toekomstige ziekten en van den
afloop eener ziekte onderrigt worden? Onze Schrijver tracht zulks door eenige waarnemingen te bewijzen.

{==126==} {>>pagina-aanduiding<<}

§ 25, p. 201. Het zijn echter niet alleen inwendige, maar ook uitwendige oorzaken, welke droomen voortbrengen, door op den slapenden te werken. Immers, bij de altijd voortdurende werking der ziel, geworden ons, gedurende den slaap, niet zelden uitwendige waarnemingen, door het gezigt, of elk ander onzer zintuigen, die, bij eene geprikkelde verbeeldingskracht, nieuwe droomen voortbrengen, of de droomen, waarmede men vooraf reeds bezig was, aanmerkelijk wijzigen.
Wat nu uit al het verhandelde te besluiten is, leert de Schrijver met weinige woorden: De verbeeldingskracht blijft van al de zielsvermogens gedurende den slaap het meest werkzaam. De bovenmatige prikkeling der functiën van het organische leven op de hersenkrachten roept haar vooral in werking. Naarmate nu de verbeeldingskracht verschillend wordt aangedaan, ontstaan gewone droomen, voorspellende droomen, of slaapwandelen. Daar echter de overige zielsvermogens, ook onder den slaap, dikwijls werkzaam zijn, kunnen vaak de droomen tot het leeren kennen der zielshoedanigheden leiden; en omgekeerd, daar wij weten, hoe de toestand der ligchaamsorganen en van derzelver functiën op de hersenen werkt, zoo kan dikwijls de waarneming der droomen den Geneesheer tot het herkennen, voorkomen en genezen van ziekten nuttig en noodzakelijk zijn.
Hoe vele zaken zijn hier in een klein boekdeel behandeld! Veelomvattend was het onderwerp, door den Schrijver gekozen, in welks behandeling hij echter niet te kort schoot. Immers men moet hem prijzen, die, op een zoo ruim veld van daadzaken en gevoelens, met een uitmuntend oordeel en goede keuze, deze wist te toetsen en uiteen te zetten, gene overal tot bevestiging van eigene stellingen juist wist aan te voeren. Hier en daar moge veel, niet altijd met het onderwerp in verband staande, daarbij gehaald zijn, niet overal moge het werk even goed te zamen hangen, het geheel echter geeft een boek, dat door rijke behandeling van het onderwerp leerzaam, door goede taal en stijl aangenaam is. Miscuit utile dulci! Vooral verdient het opmerking, hoe de Schrijver welvertrouwd is met de uitmuntende hoogte der Physiologie, waarvan bijna iedere bladzijde blijken draagt; en tot deze wetenschap behooren toch eigenlijk de droomen. In één woord, wat er ook tot hiertoe over dit onderwerp geschreven of gedroomd moge zijn, het werk van den Heer

{==127==} {>>pagina-aanduiding<<}
fabius heeft, beter dan eenig ander, de droomen uit een psychologisch, physiologisch en semeiotisch oogpunt behandeld, en zal hem zoo wel, als der Utrechtsche Hoogeschole, tot een blijvend sieraad verstrekken.




Overzigt der oude Geschiedenis, inzonderheid ten behoeve der Jeugd en ter voorbereiding voor de Hoogeschool en Militaire Akademie opgesteld door Mr. A.W. Engelen. Te Groningen, bij W. van Boekeren. 1836. Ook onder den titel: Algemeene Geschiedenis der Wereld, enz. Iste Deel. Oude Geschiedenis. In gr. 8vo. f 2-90.

Gelijk het met vele zaken gelegen is, dat men ze niet wel regtstreeks gemakkelijk of moeijelijk noemen kan, daar alles van de wijze, waarop men begrijpt dezelve te moeten tot stand brengen of behandelen, afhangt, zoo is dit voornamelijk met het opstellen van een overzigt of kort begrip eener wetenschap het geval. Wil men zich vergenoegen met uit een dozijn compendiën over het vak, dat men behandelen wil, of (om ons hier alleen tot de Geschiedenis te bepalen) uit zes of zeven Algemeene Geschiedenissen een achtste boek bij elkander te schrijven, dan is er niets gemakkelijker, dan zulk een werk. Zelfs kan men, bij zulk eene manier van handelen, ook zeer wel den schijn van geleerdheid en belezenheid aannemen, en de randen of einden der bladzijden met eene menigte namen van oude en nieuwe Schrijvers versieren, die den jeugdigen of ongeletterden lezer de geleerdheid des Schrijvers (in den eigenlijken zin des woords) met verbazing doen aanstaren. Maar wil men den jeugdigen lezer een boek in handen geven, waardoor hij in het ruime veld der Geschiedenis zóó wordt ingeleid, dat zijn lust en zijne belangstelling voor deze wetenschap worden opgewekt of aangezet, en zijne kennis derzelve met het nuttigste en noodigste vermeerderd, dan wordt de taak, om zulk een overzigt te schrijven, ten uiterste moeijelijk. Niet alleen moet de Schrijver het geheele veld der Geschiedenis zelf goed overzien en naauwkeurig kennen, maar buiten deze kunde moet hij de gaaf bezitten (ik zou dit liever den takt noemen) van te voelen, bij welke menschen en gebeurtenissen hij zich bij voorkeur moet bepalen. Immers de omvang der geschied-
{==128==} {>>pagina-aanduiding<<}
kundige wetenschap is zoo groot, dat men reeds vroeg begrepen heeft, zich, bij het onderwijs der jeugd, tot zekere gedeelten bij voorkeur te moeten beperken, en de overigen voor de eigene oefening van den jongeling en man te moeten overlaten. Maar wie zal ons nu den maatstaf aan de hand geven,
waarnaar wij de meerdere of mindere belangrijkheid der gebeurtenissen voor zulk een boek behoorlijk afmeten? - Buitendien is de stijl van zulk een werk eene geenszins onverschillige zaak. Wanneer men de gewrongene, nu eens genoegzaam aphoristische, dan weder tot in het waterige overgaande wijdloopige manier van schrijven van sommige zeer getrokkene handboeken der Geschiedenis kent, moet men zich ergeren en bedroeven, dat men der jeugd zulke smakelooze werken in handen geeft. Dat het slechts weinigen gegeven is, hierin goed te slagen, weten wij; en het oordeel van gibbon, (een' naam, die, wanneer men over geschiedenis of stijl spreekt, veel gewigt heeft) over vellejus paterculus, dien hij daarom zoo prijst, omdat hij de moeijelijke kunst verstond, om een duidelijk kort begrip der Geschiedenis te schrijven, waarin hij de gebeurtenissen bij groepen of massa's zoo had weten bijeen te nemen, dat zij belangrijk, leerzaam en onderhoudend te gelijk waren, - dat oordeel kan men slechts op weinige hedendaagsche Schrijvers van een kort beprip der Geschiedenis toepassen. Aangenaam was het ons daarom te vernemen, dat de Heer engelen, wiens stijl wij uit andere werken van eene gunstige zijde hadden leeren kennen, en wiens tegenwoordige betrekking hem beter, dan menig ander, in staat stelt, om op te merken, hoe men voor de jeugd Geschiedenis behandelen moet, een overzigt der Geschiedenis voor de jeugd had uitgegeven, en wij namen zijn boek met verlangen in handen. Onze verwachting is niet teleurgesteld. Want, schoon niet alle deelen uit de bronnen schijnen bewerkt te zijn, en het ligt zou vallen, over enkele dingen, waarin onze manier van zien van de zijne verschilt, aanmerkingen te maken, heeft toch de lezing van dit werk ons de overtuiging gegeven, dat het voor jongelingen van den beschaafden stand een nuttig en leerzaam handboek oplevert. Ieder ook, die overtuigd is, dat de Geschiedenis aan de jeugd onderwezen wordt met
een hooger doel, dan alleen om het geheugen met een zeker aantal namen van Koningen en veroveraars of veldslagen en eene menigte van getallen op te vullen, zal de aanmerkingen van

{==129==} {>>pagina-aanduiding<<}
engelen, waar bij de jongelieden op de leiding van een wijs en regtvaardig Godsbestuur wijst, 't geen de lotgevallen zoo wel van volken als bijzondere personen regelt en leidt, met welgevallen lezen.
Het tegenwoordige deel bevat de oude Geschiedenis, en wij mogen, naar des Heeren engelen's belofte, hopen, dat hij, door de Middeleeuwen en de nieuwe Geschiedenis op dezelfde wijze te behandelen, met een tweede deel zijn werk zal voltooijen. Met verlangen zien wij dit te gemoet, en hopen, dat een goed vertier van dit deel (dat op zichzelf een afzonderlijk geheel uitmaakt) Schrijver en Uitgever beiden moge aansporen, om dit ons verlangen spoedig te vervullen.

Elisabeth Basmooth, of eene Engelsche plant op Hollandschen bodem, een oorspronkelijke Roman, door de Schrijfster van de kleine Pligten. II Deelen. Te Amsterdam, bij ten Brink en de Vries. 1836. In gr. 8vo. Te zamen 614 bl. f 6-60.

Wanneer een Schrijver, door vroeger uitgegevene geschriften, die niet alleen edele bedoelingen hebben, maar ook van talent getuigen, voordeelig bekend is, naderhand zwakkere voortbrengselen in het licht geeft, zoo is de taak des beoordeelaars, die eensdeels niet gaarne van een' gunstig bekenden Auteur iets nadeeligs wil zeggen, anderdeels de waarheid niet mag te kort doen, geenszins aangenaam of gemakkelijk. Deze moeijelijkheid vermeerdert nog grootelijks, wanneer de bedoelde persoon eene Vrouw is. Bij de achting, die elk welopgevoed man der sekse verschuldigd is, komt nu de vroeger verworven lof der Schrijfster; en zoo aangenaam het is, van het zwakkere tot het betere, van het meer- tot het minder volmaakte op te klimmen, na mindere meerdere goedkeuring te kunnen geven, zoo onaangenaam is het tegendeel. In weerwil dezer bedenkingen moeten wij zeggen, dat deze Roman der geachte Schrijfster ons voorkomt, de kleine Pligten geenszins te evenaren. Niet alleen in menschkundige opmerkingen, in fiksche karaktertrekken, maar ook in stijl, is dit onderscheid, ten nadeele van het laatste voortbrengsel, merkbaar. De karakters zijn meest alle dagelijksch, eenen enkelen booswicht, zoo als alerte valmont, uitgezonderd. Ge-
{==130==} {>>pagina-aanduiding<<}
beurtenissen, die men met een paar woorden had kunnen vermelden, vullen geheele brieven.
Eene ontleding van dezen Roman zal de lezer wel niet van ons verlangen, daar hierdoor de belangstelling in den afloop natuurlijk verminderen moet. Wij zullen dus enkel zeggen, dat de heldin een meisje is, in Engeland geboren, maar van eene Hollandsche moeder en eenen vader, wiens afkomst lang in het duister blijft, maar eindelijk zeer voldoende, ook ten aanzien der dochter, wordt opgehelderd. Onder de bestgeteekende karakters is de grootvader der heldin, een trage Phlegmaticus en een man naar de klok, zonder gevoel. Eenige tooneelen, waar die oude Heer (bestenvelde) in voorkomt, zijn niet onaardig. Voorts eene Miss westmill, eene oude vrijster, die de manie heest van zich als jong voor te doen. Beide karakters, hoewel misschien wel wat overladen, zijn goed volgehouden. Ook dat der vriendin van elisabeth, cecilia, wat naar het sentimentele overhellende, doch grilziek, en veel minder, dan men verwachten zou, met waar gevoel bedeeld, is vrij wel geteekend. Maar het karakter van hendrik bestenvelde, den zoon van dien ouden slijmgast, en oom der heldin, heeft volstrekt geene kleur; het is een goed, braaf koopman, die geenen bepaalden karaktertrek heeft. Ferdinand gardijn is een minnaar, zoo als er honderde en duizende zijn. Men versta ons echter wél. Het zij verre van ons, overdrijving of het maken van effect, ten koste der natuur of der zedelijkheid, te verlangen; dit laten wij aan de tegenwoordige Fransche en Duitsche Romans over. Wij zijn verre van eenen Schrijver ten kwade te duiden, dat hij zijne tafereelen uit de gewone menschenwereld en het leven neemt; dit is zelfs eene verdienste, en wij rekenen het ferdinand gardijn, den minnaar der heldin, als
een' edelen trek toe, dat hij niet tegen den wil zijns vaders de vereeniging met zijne geliefde doorzet, maar zich aan den ouderlijken wil onderwerpt. Zulk een karakter is zeer aanprijzenswaardig. Maar een Roman moet toch meer doen, dan louter dagelijksche voorvallen beschrijven; anders zou een snelschrijver, die een aantal beuzelachtige bezoeken bijwoonde en opteekende, de beste Romanschrijver zijn. Wij hebben eene Vrouw van zeer veel oordeel, na het lezen van Elisabeth Basmooth, hooren zeggen: ‘Er is in het dagelijksche leven

{==131==} {>>pagina-aanduiding<<}
meer romantisch, dan in dezen Roman.’ Wij zullen, ten bewijze daarvan, een paar proeven geven.
Het Dames-salet in het eerste deel is tot in de minste kleinigheden beschreven. Men hoore: ‘Pfu - u - u! blaasde Mevrouw welmoet, en zeide: Mag ik verzoeken, dat het vuur uit mijne stoof genomen worde? Ik vind het van daag ontzaggelijk warm! - Op een' oogwenk van tante ik naar de schel, klaas in de kamer, het verlangde uitgevoerd, de kring weder in orde.
Mevrouw van almstein. Wie wacht gij nog meer, Jufvrouw bassieres? Ik zie nog vier ledige stoelen.
Bassieres. Zij zijn voor Mevrouw elters, voor de twee Jufvrouwen wasink, en voor eene Amsterdamsche Dame, die bij eerstgenoemde logeert, maar die ik niet ken. De Dames komen laat; dat wordt zoo de gewoonte.
Mevrouw van almstein. Ja, dat wordt het! In mijne jeugd kwamen wij ten zes ure bij elkander; toen had men er nog wat aan; maar thans; pas zit men, of men moet weder weg.
Mevrouw van zelen. Hoe staat het toch met het huwelijk van lotje wasink?
Mevrouw welmoet. Ik heb hooren zeggen, dat het glad af was.
Mevrouw rivers. Af! dat geloof ik nooit,’ enz.
De geëerde Schrijfster gelieve met dit salet de beschrijving der partij, die anna willis te Rotterdam bijwoonde, in de Sara Burgerhart, te vergelijken, om het belangrijke onderscheid van dagelijksche en karakteristiek-onderhoudende schildering te gevoelen.
Nog een tooneeltje: ‘Emma. Acht uren rijdens? dan zult gij wel honger hebben: wil ik u eene boterham smeren? Kom, manlief, schenk haar een glas wijs.
Selsat. Wijn in den ochtend? o neen! een kopje bouillon zou mij beter vlijen.
Cecilia schelde om bouillon. Intusschen vervolgde emma (het bord in de hand houdende, waarop koude patrijs voorgediend was): Zal ik u hiervan een vleugeltje bij de boterham geven?
Selsat. Wild! de Hemel beware mij, dat eet ik nooit.
Emma. Welke kuren zijn dat? Zijt gij eene discipelinne uit de school van pythagoras?

{==132==} {>>pagina-aanduiding<<}

Selsat. Ik heb een' afkeer van het moorden van onschuldige beestjes, alleen om mijnen smaak te voldoen.
Emma. Cecilia! zeg spoedig de bouillon weder af. Of is die van het vleesch van een' zondigen os of van een zondig kalf getrokken? Ha! ha! ha!’
Deze selsat, die hier voorkomt, is eene schijnheilige, maar zoo overdreven geschilderd, dat iedereen, ook zonder eenige schranderheid of bijzondere menschenkennis, haar als eene huichelaarster doorziet. - De schoolmeester falmain is een zeer onbeduidend persoon; zoo ook eduard werner, die niets van het schitterende van een' jongen Engelschen doorbrenger heeft, maar bij alle zijne ongeregeldheden vrij stijf is, en ten slotte verbeterd als uit de lucht komt vallen, om de ontknooping van den Roman te bevorderen. Hiertoe dragen ook de wroegingen van een' ongetrouwen boekhouder veel bij, die bijna in het geheel niet genoemd is, en toch als een Deus ex machinâ komt neêrvallen, om aan de heldin een vermogen van f 250,000 te verschaffen, waardoor alleen haar huwelijk mogelijk wordt. Een echte Roman moet zich daardoor van eene dagelijksche vertelling onderscheiden, dat de bijzonderheden, daarin verhaald, niet los op zichzelve staan, maar elk tot den loop des verhaals en den knoop der intrigue moeten bijdragen. Dit is nu hier het geval niet. Het middagmaal op Werner-Castle, een listige aanslag, het Dames-salet, enz. zijn meerendeels gerekte verhalen, die met de hoofdzaak in weinig verband staan, behalve dat in het laatstgemelde elisabeth eenige kennis erlangt aan de zuster van haren toekomenden minnaar. Nadat men zeker is van de ontknooping (het huwelijk van elisabeth) duurt de Roman nog 55 bladzijden voort. De heldin wordt ziek, heeft verscheidene, op zichzelve schoone, maar hier minder te pas komende, gesprekken met hare vriendin debora tolver, (een der best volgehoudene en inderdaad achtingwaardige karakters van het boek) en wordt nu, op de boven reeds vermelde wijze, met haren stand en hare echte geboorte bekend
gemaakt. Genoegzaam alle personen in den Roman worden met echtgenooten voorzien.
De strekking van den Roman (trouwens dit spreekt als van zelf) is allezins zedelijk; er komen vele nuttige lessen in voor, en de hoofdpersoon is een deugdzaam meisje, die, te midden van vele tegenspoeden, altijd aan hare echt godsdienstige beginselen getrouw blijft, en ook in het huwelijk

{==133==} {>>pagina-aanduiding<<}
zich geenszins door den luister eener zoogenaamde schitterende partij laat wegslepen, maar alleen den man, dien zij bemint, tot echtgenoot neemt. Het karakter der heldin is dus inderdaad schoon, en vergoedt veel. Maar over 't algemeen kunnen wij dezen Roman met de beste voortbrengselen van de Schrijfster der kleine Pligten niet gelijkstellen. Wij wenschen niets hartelijker, dan dat zij eerlang ons in de aangename gelegenheid stelle, haar dezelfde mate van lof toe te kennen, als wij haar hoogachting toedragen.




Dichterlijk Mengelwerk. Uitgegeven door W. Hecker. Te Groningen, bij P. van Zweeden. 1836. In kl. 8vo. f 1-25.

Gedichten en Rijmen van J.J.A. Goeverneur. Te Groningen, bij W. van Boekeren. 1836. In kl. 8vo. f 1-40.

Het is in zeker opzigt geene gemakkelijke taak, de eerstelingen van jeugdige Dichters te beoordeelen. Welke is de mate van toegevendheid, die zij als eerstbeginnenden regt hebben van ons te vorderen? In hoe verre is het reeds in hunne vroege dichtproeven te zien, of zij inderdaad, bij verdere oefening en ontwikkeling, der vaderlandsche dichtkunst tot eere zullen verstrekken, dan of zij onder het talloos tal der prulpoëten zullen blijven behooren? Toen Lord byron zijnen eersten bundel in het licht gaf, werd hij door de Edimburger recensenten vinnig gehekeld, en hem, die welhaast Engelands stoutste zanger zoude worden, werd de raad gegeven, om de lier aan de wilgen te hangen. Zijn genie ontvlamde door den onverdienden hoon, en eene meesterlijke satire was het antwoord, dat hij zijnen beoordeelaars openlijk toezond, en dat, hoe scherp ook, toch ook hen noodzaakte, zijne groote talenten te waarderen. Maar niet altijd is dit het gevolg eener te ongunstige beoordeeling van eerstelingen; de beschroomde Muze, die, bij toegevende aanmoediging, eenmaal misschien de liefelijkste zangen had doen hooren, zwijgt dikwijls beschaamd, en waagt het niet meer, hare stem te verheffen.
Niet altijd evenwel mag de billijke kritiek zwijgen, en van tijd tot tijd wordt het schier pligt, zich te laten hooren, en jongelieden hunne dwaasheid te doen gevoelen, wanneer zij de onbekookte vruchten hunner hersenen de wereld inzenden.

{==134==} {>>pagina-aanduiding<<}
Vooral wordt dit daar noodzakelijk, waar toegeeflijkheid slechts wansmaak zou kunnen bevorderen, en waar de gevoerde toon doet vermoeden, dat de eerstbeginnende waant, het alreede gegrepen te hebben.
Wij hebben hier voor ons twee bundeltjes met gedichten, beide van jongelieden. Het eerste bestaat uit stukken van verschillende hand; het tweede heeft slechts éénen maker. Zij zijn van zeer verschillenden inhoud en van onderscheidene waarde, en wij willen bij beide afzonderlijk stilstaan.
In het Dichterlijk Mengelwerk vinden wij stukken van drie verschillende jongelieden (want als zoodanig leeren wij hen uit de Voorrede kennen), van r. bennink janssonius, van a.l. lesturgeon, en van w. hecker, behalve nog een stuk in dusgenaamd poëtisch proza, in den trant van ossian, door eene vierde hand. Van den eersten hebben wij meest vertalingen van oudere en nieuwe Dichters, en daaronder verscheidene, die zich zeer goed laten lezen, gelijk die uit hölty en meleager. Ook in Danaë's Klaagtoonen naar simonides zijn goede regels, ofschoon wij den Dichter het heerlijke stuk van Prof. van lennep, Danaé getiteld, en te vinden in het Museum van Prof. siegenbeek, ter lezing en vergelijking aanbevelen. Minder gelukkig is de vertaling van den brief van enone aan paris, waar het liefelijke der elegie door hardheid en stroefheid dikwijls verloren gaat. De jeugdige Dichter oefene zich meer en meer, vooral namelijk ook door het bestuderen der Ouden; terwijl ook de overbrenging hunner meesterstukken, mits met de behoorlijke zorg geschied, hem eene nuttige bezigheid zal blijven, vooral ter verkrijging van meerdere gemakkelijkheid in uitdrukking en van heerschappij over de taal.
Meerderen en hoogeren aanleg tot poëzij bespeuren wij in de stukken van a.l. lesturgeon. Zijn vers op bilderdijk onder anderen heeft groote verdiensten; daar is gang en leven in, gelijk in zijne Engelenwacht liefelijke en zoetvloeijende coupletten zijn. Maar juist om deze onmiskenbare verdiensten mogen wij den jeugdigen Dichter een paar ernstige raadgevingen niet onthouden. De eerste geldt de taal. Hij leere toch deze te gebruiken, gelijk zij is, en geene woorden te smeden, als verzorren, omstoeten enz., die hunnen oorsprong aan het rijm zijn verschuldigd. Maar ten andere zorge hij bij het gebruik van beelden, dat hij in de beeldspraak blijve en geene verschillende figuurlijke uit-
{==135==} {>>pagina-aanduiding<<}
drukkingen bijeen voege; b.v. waar bilderdijk bij den ceder van Libanon wordt vergeleken:

Zoo zaagt gij aan uw wortelvoet, 
Met smadend lagchen, 't volksgewemel, 
Waar 't slechts naar ijdle schimmen wroet. 

Het smadend lagchen is hier in de beeldspraak ongerijmd, even als het wroeten naar ijdle schimmen. Men jaagt deze na, of grijpt misschien naar dezelve, maar wroet er niet naar. Ook het woord wortelvoet zal wel niemand behagen. Van deze en dergelijke verkeerdheden kome de Heer lesturgeon terug, en hij zal zeker eenmaal zeer goede verzen voortbrengen.
Hetzelfde zouden wij niet durven zeggen van den laatsten in dit drietal, den Uitgever van het bundeltje, den Heer w. hecker. Wij hadden gaarne zijne stukken geruild tegen eenige meerderen van zijne beide vrienden. Hem leeren wij terstond uit de Voorrede kennen, als iemand, die zichzelven gevoelt en er wel durft wezen. Hij, die bijna in iederen regel zijner verzen toont, onze taal in hare eigenaardigheden niet te verstaan, althans de wetten harer woordvorming en woordvoeging weinig te eerbiedigen, spreekt op hoogen toon over hare geschiktheid voor versbouw en voetmaat der Ouden, en past deze toe op eene wijze, die ook den ijverigsten voorstander dier voetmaten voor altijd van zijne toegenegenheid voor dezelve zou kunnen genezen. Trouwens, wien kan dit verwonderen, wanneer hij uit den mond van eenen misschien baardeloozen jongeling hoort, dat de ijdele zucht, om oorspronkelijk te wezen, hem onverschilliger deed worden omtrent het lezen van kinker's veelgeprezene Verhandeling over dat onderwerp, zoodat hij, wanneer ze hem in handen kwam, haar slechts doorbladerde? Wat zullen wij van zulk eenen jammerlijken eigenwaan anders zeggen, dan dat wij dien beklagen, en dat wij vreezen, dat waarschuwingen en aanmerkingen niet veel baten zullen? Maar nu zijne poëzij. Wie de achtingwaardige mannen zijn, op wier billijkende goedkeuring hij hoogen prijs stelt, en die nem hebben aangezocht, om zijne voortbrengselen van dichterlijken aanleg door den druk algemeen te maken, kunnen wij niet gissen; maar, indien inderdaad hunne goedkeuring verdient op prijs te worden gesteld, vermoeden wij, dat zij

{==136==} {>>pagina-aanduiding<<}
andere, minder vreemdkleurige producten van den jongeling zullen hebben gezien. Wij kunnen althans niet denken, dat zij hem de uitgave hebben kunnen aanraden van de rijmelooze of ongerijmde stukken, waarmede dit bundeltje wordt geopend, of wenschen, dat de heerlijke Oden van horatius ons worden wedergegeven in regels, gelijk deze:

Alhoewel hij dan starregloed 
Schooner prijkt, gij dan schors ligter en toorniger 
Zijt dan Hadria's kokend schuim, 
Toch wil 'k leven met u, 'k sterve met u vernoegd. 

of:

Niet de brandende stond weet u van 't hondgestarnt 
Aan te raken, gij schenkt laasnis en zoel een dronk 
D'osen, moe van den ploegschaar 
En den zwervenden lammrendrom. 

Apollo beware horatius voor de heiligschennis, hem door de beloofde uitgave van zulk eene vertaling van al zijne Oden gedreigd! De oorspronkelijke verzen van dezelfde hand zijn over het algemeen niet veel beter, en den Jongeling op zijnen achttienden geboortedag schort het, zou men zeggen, in het hoofd. Wilt gij eene proeve, lezers? Hoort dan:

Ik heb - maar tong, weerhoud de gruweltaal, 
Eer gij de diepgevloekte klanken braakt, 
Waarvoor 't heelal in schrikbare ijzing huivert. 
 
....ik heb mij zelven, 'k heb deze aard, 
De schepslen, 'k heb Natuur, 'k heb God (mijn bloed 
Verstijft me in de adren, 'k zink bewustloos neer) 
Besta ik 't uit te spreken? God gevloekt, 
Den moederschoot gevloekt, die eens mij droeg, 
De borst, die 't lavend nat mij tegendroop! enz. 

Ja, ja, er gebeurt bij kinderen al zoo wat vóór hunnen achttienden verjaardag! Sed eheu, jam satis!
Met genoegen gaan wij tot het tweede bundeltje over, aan het hoofd dezer aankondiging vermeld. Tijd en plaats der uitgave en de bijzonderheid, dat ook dit een eersteling is, deden ons de beide stukken bijeenvoegen. De Gedichten en Rijmen van den Heer goeverneur komen onder Pro-
{==137==} {>>pagina-aanduiding<<}
fessoraal geleide in het licht; en waarlijk, zij doen den geleider geene oneer aan. Wanneer wij hier de oorspronkelijke met de vertaalde stukken vergelijken, zoo geven wij over het algemeen aan de eerste verreweg de voorkeur. Wij vinden hier, in onderscheidenen trant, verzen, die meer dan gewonen aanleg verraden; wij zien eene gemakkelijkheid en keurigheid van versbouw, die slechts enkel ontsierd wordt door het stootende van eenen verkeerden klemtoon. Met regt prijst Prof. lulofs, in zijne Voorrede, de vaderlandsche Legende: Het vliegende Schip, en wij zouden er de stille Ronde, een Soldatensprookje, bijvoegen. Beide zijn in den goeden toon aangevat en volgehouden. Echt luimig en geestig zijn de stukken, die den naam van jan de rijmer aan het hoofd dragen, en ook de Koffijpraatjens krijgen geene onverdiende gisping. Vele van deze stukken hebben, indien wij ons niet vergissen, vroeger eene plaats in den Groninger Studenten-Almanak gevonden. De vertalingen zijn niet alle even gelukkig geslaagd; soms ligt dit in het gekozene stuk, soms in de overbrenging. Goeverneur toont te veel goeden smaak te bezitten, dan dat wij zouden vreezen, dat hij de nieuwste Fransche literatuur tot model zoude kiezen. Het Vaarwel van Lord byron is hier en daar stroef en evenaart het oorspronkelijke niet. Wij vinden daarin een voorbeeld van datgeen, wat wij vroeger aanmerkten:

Woest onkruid dekt den breeden wal. 

Hier wordt woest als eene korte syllabe gebruikt, ofschoon zij ongetwijfeld lang is en eenen klemtoon heeft. De welluidendheid en zoetvloeijendheid onzer taal wordt door zulke misbruiken geweld aangedaan, en men behoort er zich zorgvuldig voor te wachten. Wij prijzen zulk eene zorgvuldigheid vooral ook den Heer goeverneur aan. Wij onthouden ons overigens, om proeven te geven uit dit bundeltje, omdat wij liever onze lezers aansporen, om zich het min kostbare boekje aan te schaffen, overtuigd, dat zij daarin zeer veel zullen vinden, wat hun door echte poëzij en wezenlijken geest en luim zal behagen. Goeverneur ga op den hier ingeslagen weg voort, en volmake zijn talent meer en meer!





{==138==} {>>pagina-aanduiding<<}

De Belegering van Steenwijk, door de Spanjaarden, in 1580. Door L.N. Schuurman. Dichtstuk. (Uitgesproken in het Departement Zwolle der Maatschappij: Tot Nut van 't Algemeen.) Te Zwolle, bij J.J. Tijl. In gr. 8vo. 22 Bl. f :-30.

Het bovenstaande onderwerp is eene ongepaste noch onbelangrijke dichtstof; en hoewel niet zoo rijk in tooneelen, als wel andere gebeurtenissen van dien aard en uit dien tijd, geeft het nogtans voor eene goede dichterlijke voorstelling genoegzame ruimte. Of nu de Heer schuurman even gelukkig in zijne behandeling als in zijne keus geweest zij, is eene andere vraag, die wij niet bevestigend mogen beantwoorden. Er zijn wel enkele goede plaatsen in, b.v. de beschrijving van het bombardement, bl. 14, 15, of de vergelijking van de helden bij een' eik in den storm, bl. 17, of de uitdrukking der algemeene vreugde, na de opheffing van het beleg, bl. 20, 21; maar zelfs deze hebben niet veel oorspronkelijkheid, en zijn niet vrij van zwakke, ondichterlijke en pleonastische spreekwijzen. Daarentegen zijn er vele plaatsen, waar alles er zoo dor en prozaïsch uitziet, dat men het waarlijk ook buiten de grenzen der Poëzij geen schoonheden van stijl noemen zou; b.v. bl. 7: ‘Men werkt aan schans en wal, van waar men 't nietig stadje op 't felst beschieten zal;’ of bl. 10: ‘Veel goeds wordt ingesteld, wat tot behoud der vest maar eenigzins kan strekken, wat haar voor hongersnood of tegen brand kan dekken; - Wat of de krijgstucht eischt, hoe 't buskruid wordt gespaard, en hoe de burgerij voor overlast bewaard;’ of bl. 16: ‘van daar die dwaling ook, die, door der Spaanschen list, hun bijna doodlijk werd, waar niet op eens de mist ten hemel opgetogen, zoodat men 's vijands bende, in stee van vriendenhulp, nog vroeg genoeg herkende;’ of bl. 19: ‘Zij keeren weer met brooden en rijken voorraad nog. Geweken zijn uw’ (hun?) ‘nooden.’ - Met taal en woordschikking mogt het hier en daar ook wel zuiverder zijn; b.v. bl. 6, ‘de trotsch verneêren,’ 1. den trots; bl. 9: ‘Komt, mannen, die zoo vaak
weerstonden,’ voor weêrstondt; ‘Geen zege kon nog ooit bij haar 't in waarde halen;’ hoe hard! en er gaat niets vooraf, waarop haar

{==139==} {>>pagina-aanduiding<<}
ziet; bl. 10 zal mede Hopliên, voor Medehopliên, ligt eene drukfout zijn; maar ‘spant ijlings men den raad,’ voor ‘spant men ijlings den raad,’ is eene verkeerde en harde woordschikking, zoo als men ze hier meer vindt, ook ten koste van de voetmaat; ‘een beeld treffen,’ voor aantreffen, bl. 17, en zij (aanvoeg. wijze enkelv.) voor zijn (aantoon, wijze meerv.) zal wel niet goed te keuren zijn; even min als bl. 19: ‘Wien zich op Hem verlaat, wil hij zich Vader toonen,’ voor hem of dengenen, die enz. - Maar genoeg, om te doen zien, dat de Heer schuurman, zoo het hem niet geheel aan aanleg ontbreekt, nog veel oefening noodig zal hebben, om het in de Dichtkunst tot eene meerdere hoogte te brengen. - Hoe hij zeggen kan, behalve door ‘het aanzoek van eenigen zijner vrienden, tot de uitgave bewogen’ te zijn, door ‘de bedenking, dat de Geschiedenis van Overijssel zoo weinig bekend is,’ zien wij niet in; want het onderwerp, dat hij gekozen heeft, is in de Vaderlandsche Geschiedenis toch niet van de onbekendste; en hoe hij hopen kan, dat ‘deze kleine bijdrage misschien strekken kan ter opwekking van den lust tot onderzoek en beoefening der geschiedenis van dat schoone gewest,’ is ons duister; daar dit, naar ons inzien, alleen het geval kon zijn, wanneer hij eenige minbekende en belangrijke geschiedof oudheidkundige bijzonderheid van Overijssei had te voorschijn gebragt, waardoor anderen tot dergelijke nasporingen wierden opgewekt.

Klaverblad van drie Historisch-Romantische Tafereelen uit de Nederlandsche Geschiedenis. Naar het Hoogduitsch. Te Nijmegen, bij J.F. Thieme. 1836. In gr. 8vo. 288 Bl. f 2-70.

De geschiedenis van ons vaderland is te rijk aan belangrijke gebeurtenissen, groote daden, roemvolle personen, edele gevoelens, dan dat zij geene milde bronnen zou aanbieden voor de beoefening eener soort van letterkunde, die in den laatsten tijd inzonderheid zeer is gezocht geworden, - den Historischen Roman. Walter scott wordt geacht in deze soort van letterkundige voortbrengselen de baan te hebben geopend. Wij hebben eerbied voor de buitengewone talen-
{==140==} {>>pagina-aanduiding<<}
ten, door welke the author of Waverley schitterde, maar gelooven toch, dat men hem minder als uitvinder (sit venia verbo) van den Historischen Roman zou beschouwd hebben, indien de Maurits Lijnslager en dergelijken van onzen misschien niet genoeg gewaardeerden loosjes meer algemeen buitenslands waren bekend geworden. Gezwegen van het onderscheid tusschen een' Roman en eene verdichte levensgeschledenis, (een verschil, grooter, dan men denkt) bepaalde zich loosjes meer tot het schilderen der zeden en gewoonten van het tijdvak, waarin hij zijn verhaal plaatste. De geschiedenis zelve liet hij meestal onaangeroerd. Zoo is het ook in vele Romans van scott, en wel in zijne beste, met name in Waverley en the Pirate. Onze van lennep heeft ook meestal dit spoor gehouden in zijnen Pleegzoon (de Roos van Dekama hebben wij nog niet gelezen); en waar hij het verlaat, of liever, waar historische personen zijne hoofdpersonen zijn, gelijk hugo de groot en Prins maurits, daar zijn ook de minst gelukkige Hoofdstukken. En vanwaar dit? Omdat de Romanschrijver zoo ligt gevaar loopt, om of de personen sprekende en handelende in te voeren naar zijne eigene wijze van hen te beoordeelen, of de
geschiedkundige waarheid aan romantische verdichting op te offeren. Dit laatste was het, wat onder anderen onzen beroemden scheltema meer, dan zij verdienden, tegen deze nieuwe soort van Romans innam; en het is zeker niet te ontkennen, dat zij voor de kennis der geschiedkundige waarheid nadeelig moeten worden, zoodra zij een haarbreed de grenzen overschrijden, binnen welke zij zich behooren te houden. Maar het is zeker gemakkelijker, den eenen of anderen bekenden persoon als held van eenen Roman te laten optreden, en van de geschiedenis een' wassen neus te maken, dien men naar willekeur satsoeneert, dan met diepe kennis van zaken een geschiedkundig tafereel te ontwerpen, waarin de geest des onderstelden tijds zoo getrouw bewaard is, dat men het werk zou kunnen houden voor geschreven in den tijd, dien het voorstelt. De lezer dezer recensie denkt misschien, dat wij afdwalen; maar dit is zoo niet. Het aangestipte is juist het gebrek van deze verhalen, of liever de bron der voornaamste gebreken in dezelve. Zij komen der geschiedenis te na, treden op haar gebied, en willen te gelijk Roman wezen. Hieruit ontstaat een ding, dat noch verdicht verhaal,

{==141==} {>>pagina-aanduiding<<}
noch geschiedenis is; een mengelmoes van belde, dat dan ook aan beide onregt doet, en waardoor aan den eenen kant het interessante van het eerste daalt, terwijl aan de waardigheid der laatste wordt te kort gedaan. Wij behoeven daarvan geene proeven aan te halen, vermits de kundige Vertaler, die zich H.N.v.T. teekent, zijne Schrijvers heeft teregt gewezen in aanteekeningen, die van zijne meer dan oppervlakkige kennis der geschiedenis van ons vaderland getuigen.
Het eerste verhaal is van c. von wachsmann, en heet: karel viglius, of de insluiting van Leiden; het tweede, van e. gehe, draagt ten titel: margaretha montens, of de verrassing van Breda, en het derde: walburg van marnix, of de Remonstranten, is van dezelfde hand als het eerste.
Nu zal elk moeten toestemmen, dat het beleg van Leiden, de verrassing van Breda door een tursschip, en de onthoofding van oldenbarneveld, cardinale voorvallen in onze geschiedenis zijn; veel te voornaam, om, zoo als hier geschiedt, een groot deel van het deeg uit te maken, welks rest uit verdichting bestaat, en te zamen tot een Romannetje gebakken is. Het beeld eener magere soep zou hier ook wel kunnen dienen, moesten wij niet erkennen, dat het eerste en derde verhaal vele goede plaatsen bevatten. Het tweede is verreweg het minste. En daarom zijn wij, in zulke voorname voorvallen inzonderheid, zoo tegen het vermengen van waarheid en verdichting, omdat hij, die den zamenhang der voorvallen niet kent, al ligt tot verkeerde denkbeelden aanleiding krijgt; terwijl het te vreezen staat, dat de kenner der geschiedenis over den jammerhartigen verknoeijer de schouders medelijdend ophaalt, of het boek op de tafel smijt, en ook het waarlijk goede en vernuftige te gader met de rest verwerpt.
‘Maar moet dan de geschiedenis zoo geheel op den voet gevolgd worden, zoo schiet er voor eene romantische behandeling niets over, heer Recensent!’ Juist; maar wat blijkt hieruit, heer Romanschrijver? Dat gij beter doet, met uwe vingers van het eigenlijke gebied der geschiedenis af te blijven, en haar althans niet op den voorgrond te plaatsen. Zijdelings laten wij het gelden, ja meer dan dit. - Maar, hier verwacht niemand eene theorie van den Historischen Roman.

{==142==} {>>pagina-aanduiding<<}

De aanleg dezer verhalen bevalt ons, zoo als gezegd is, daarom niet, omdat zij de geschiedenis te zeer verminken; een gebrek, dat wij bij zulk eene soort van behandeling bijna onvermijdelijk achten. Voorts beschouwen deze Schrijvers, voor Duitschers, ons en ons land nog al wel. Met de schildering van zeden en gewoonten - met het costuum, om zoo te zeggen - neme men het slechts niet al te naauw. Behalve eene plaats in den aanvang van het tweede verhaal, bl. 120, waar de Vertaler eene teregtwijzende noot heeft bijgevoegd, lezen wij b.v. bladz. 81 van tabak pruimen (in 1574), en bladz. 214 zit de samilie oldenbarneveld (in 1619) thee te drinken. Meerdere dergelijke anachronismen vallen ons op het oogenblik niet in. Wilden wij hier pronken met geleerdheid, wij zouden de onjuistheid der twee opgenoemde trekken met eene halve bladzijde aanhalingen kunnen staven. Dit echter niet verkiezende, verwijzen wij eenvoudig naar het Geschied- en letterkundig Mengelwerk van scheltema, Deel IV, St. 2, bl. 218 en 212, ten bewijze, dat het gebruik van tabak en van thee later werd ingevoerd, dan onze Mofjes waarschijnlijk weten zullen. Aber solche Kleinigkeiten sind auch kaum der Aufmerksamkeit genialischer Verfasser würdig.
De vertaling is goed. Dat de aanteekening nopens joost de moor, bladz. 118, op bladz. 186 nog al eene verbetering krijgt, is niet zeer gevallig. Margaretha moons, bladz. 64, moet magdalena zijn; en bevreemde natiën, bladz. 193, zijn zeker bevriende.
Wij moedigen vaderlandsche Schrijvers gaarne aan tot het ontwerpen van vaderlandsche historisch-romantische verhalen; maar moeten hun ontraden, dezen, in dit opzigt, tot modellen te kiezen.

Rienzi, de laatste der Tribuns. Naar het Engelsch van E.L. Bulwer. Iste en IIde Deel. Te Deventer, bij M. Ballot. 1836. In gr. 8vo. Te zamen 639 bl. f 6-60.

Het is moeijelijk, zoo niet ondoenlijk, eenen Roman uit een gedeelte te beoordeelen. Wij schorten dus onze beoordeeling van deze nieuwe lettervrucht des tegenwoordig zoo gezochten bulwer op, tot dat wij den afloop der geschie-
{==143==} {>>pagina-aanduiding<<}
denis zullen hebben ontvangen. Hetgeen wij er hier van zeggen, bestaat alzoo alleen in eene voorloopige aankondiging; met de verzekering echter, dat de levendige schildering en schitterende stijl van den Schrijver zich hier in geenen deele verloochenen, en het niemand berouwen zal, deze twee eerste Deelen te lezen. De uitvoering is keurig en de vertaling goed.

Ida van Zwabenstein, of de edele Napolitaan. Romantisch Verhaal uit het begin der zeventiende Eeuw. Te Amsterdam, bij P. Meijer Warnars. 1836. In gr. 8vo. 202 Bl. f 2-20.

Deze eersteling wordt door den Schrijver, die zich J.M.S. teekent, met veel bescheidenheid in het licht gezonden. Onder de ‘vitters, aan welke hij zich niet stoort,’ telle hij ons niet. Of wij behooren tot ‘de bevoegde beoordeelaars, wier raadgevingen hij zich in het vervolg zal ten nutte maken,’ mogen wij zelve niet beslissen. Wij hebben zijn geschrift gelezen, en het bepaaldelijk uit het oogpunt eener eerste proeve gelezen. Het verhaal toont eenen niet ongelukkigen aanleg. Het fonds van den Roman is belangwekkend genoeg, grenst nergens aan het ongeloofelijke, (helaas! ook in de bijna duivelsche boosheid niet, die hier voorkomt) en is toch genoeg boven het alledaagsche. Indien echter de Schrijver meer wil uitgeven, zouden wij hem het volgende in bedenking geven:
Vooreerst. Hij beproeve liever, zijn tooneel op vaderlandschen bodem te brengen. Het is hier in Duitschland. Dit vermindert al aanstonds het belang. En wij geven hem te eerder dien raad, omdat hij toont, zich in den tijd en op het tooneel zijner geschiedenis wel te kunnen verplaatsen. Wisten wij door de Voorrede niet, hier een oorspronkelijk stuk voor ons te hebben, wij zouden het werkje stellig houden voor eene vertaling uit het Hoogduitsch.
Voorts zij hij minder uitvoerig in het schilderen van zulke zwarte tooneelen en karakters, als hier het geval is. Wij worden bij herhaling verplaatst in een roovershol en op het kasteel van eenen wellusteling en dronkaard. Deze karakters

{==144==} {>>pagina-aanduiding<<}
zijn wel naar het leven geteekend; maar niet alles, wat natuurlijk is, voldoet daarom. Het is wel waar, dat juist hierdoor de edele en goede karakters beter uitkomen; maar daartoe is zulk eene uitvoerige schildering niet noodig.
Vervolgens zijn, naar onze meening, de gesprekken te dramatisch. Het laat zich uit de meeste medegedeelde gesprekken vermoeden, dat de Schrijver niet ongewoon is aan het vervaardigen van tooneelstukken. Dit blijkt b.v. uit aanwijzingen tusschen ( ) in gesprekken, als: (hij dronk), (ter zijde) en derg. Wij houden dat in een' Roman voor misstand. In het algemeen is de kunst van goed dialogiseren misschien het moeijelijkste gedeelte van het Romanschrijven. Rec., die in dit vak een paar keeren eene kleine proeve waagde, ondervond dit, en raadt aan allen, die in dit genre willen schrijven, de beoefening aan der Romans van spindler, die, naar zijn oordeel, in dit opzigt, het zelfs van walter scott winnen. De overgang van verhaal tot zamenspraak, en omgekeerd, moet zoo natuurlijk zijn, dat men ongevoelig van het eene op het andere kome. Wij kunnen dit hier niet verder ontwikkelen, en raden onzen Schrijver eindelijk, den asloop zijner geschiedenis beter te verbergen. Al vroeg b.v. was het ons duidelijk, dat francisco de zoon van montferri was. Bij eenige oefening is dit gebrek gemakkelijk te vermijden.
Gaarne zouden wij den Schrijver nog eene en andere bijzondere opmerking maken; maar de bovenstaande zijn de voornaamste, en wij moeten uit plaatsgebrek de pen nederleggen.




Nuttige en aangename Tijdkorter, enz. of Almanak voor 1837. Door A. Hazelhoff. 25ste Jaar. Te Groningen, bij J. Haftenkamp. f :-25.

De vrome hazelhoff, die in dit nederige boeksken mede eene duurzame bron van eerlijk gewin mogt vinden, juicht thans dankbaar in deszelfs vijfentwintigjarig bestaan: de gansche inhoud getuigt hiervan! Beschouwt men hetzelve uit het regte oogpunt, en neemt men de onafgebrokene jaarlijksche verschijning in aanmerking, zoo kan men niet nalaten den Opsteller geluk te wenschen, en verderen zegen op zijne welmeenende pogingen.

Beekbesch. No. II, bl. 64, reg. 12. leze men: den roem.
- - - bl. 81. reg. 4: waren vermeden.





{==145==} {>>pagina-aanduiding<<}

Boekbeschouwing.

Christelijke Leerredenen over Elia, door L.G. Pareau, Hoogleeraar te Groningen. Te Groningen, bij J. Oomkens. 1836. In gr. 8vo. 181 Bladz. f 1-80.

Alvorens onze gedachten over dezen bundel en deszelfs uitgave te uiten, willen wij onze lezers met de zeven Leerredenen, daarin vervat, nader bekend maken.
De eerste heeft tot onderwerp: de Goddelijke Voorzienigheid waakt voor het welzijn der menschen, volgens 1 Kon. XVII:1-6. Na eene algemeene Inleiding over de voortreffelijkheid des Bijbels, en aankondiging van zijn voornemen, om de Geschiedenis van elia in eenige Leerredenen te behandelen, verdeelt de Hoogleeraar deze eerste aldus, dat hij eerst in deze geschiedenis doet zien, hoe Gods heilige Voorzienigheid waakt voor de bewaring van zijne dienst, en dan, hoe Gods liefderijke Voorzienigheid trouwelijk in alle behoeften en nooden zorgt voor zijne dienaren. Wij behoeven niet te zeggen, dat het eerste punt loopt over den toenmaligen zedelijken en godsdienstigen toestand van het Israëlitische volk, en den persoon, het karakter (fraai geschilderd), den aanleg en de voortreffelijkheid van elia; terwijl het andere dat gedeelte der geschiedenis opheldert, waarin van elia's wonderbare behoudenis aan de beek Krith gewag wordt gemaakt. De Hoogleeraar denkt aan raven in den eigenlijken zin, en eindigt deze Leerrede met twee toepasselijke aanmerkingen: 1) daar wij gezien hebben, dat Gods Voorzienigheid is eene heilige Voorzienigheid, die waakt voor de bewaring en bevordering van zijne dienst, zoo laat ons met diep ontzag dien heiligen God eerbiedigen; 2) daar wij gezien hebben, dat Gods liefderijke Voorzienigheid in alle behoeften en nooden zorgt voor zijne dienaren, zoo laat ons, God dienende, ook in alle omstandigheden op dien

{==146==} {>>pagina-aanduiding<<}
liefderijken Vader onbepaald vertrouwen. Het is zeker vernuftig gevonden, om onder dat ééne oogpunt de beide gedeelten van den tekst zamen te vatten. Ons dunkt dit evenwel meer aardig dan waardig, vermits - en dit schijnt een gewigtig argument tegen de homiletische juistheid dezer verbinding - de Redenaar en in zijne ontwikkeling en in zijne toepassing beide deelen toch moet afzonderen. Het is dus uit de geheele oeconomie (men vergunne ons dit woord) duidelijk, dat de gevondene eenheid in dit geval zeer gezocht is.
Naar 1 Kon. XVII:6-16 wordt in de tweede Leerrede gehandeld over het heilzame der beproevingen. ‘Laat ons,’ heet het, ‘ten eerste opmerken, hoe de Heer zijne vereerders beproeft; ten tweede, hoe 's Heeren vereerders in beproeving standvastig zijn door het geloof; ten derde, hoe de Heer de beproefde standvastigheid der zijnen beloont.’ Beide in elia en in de weduwe te Zarphat vindt de Redenaar proeven van elke der dus aangewezene punten. Hoe het echter eene beproeving voor elia zijn kon, de bijna uitgedroogde beek te moeten verlaten, waar hij toch, bij het hoe langer zoo zorgvuldiger zoeken naar elke waterbron, niet lang meer veilig zou geweest zijn; dit vatten wij nog niet regt. De toepassing is: God beproeft vaak de menschen. Wij moeten ons door die beproevingen laten oefenen in liefde voor de menschen en in vertrouwen [op] en gehoorzaamheid aan God; en eindelijk ons oefenen tot standvastigheid in dezen door het geloof.
De geschiedenis, 1 Kon. XVII:17-24, is, naar de derde Leerrede, een toonbeeld van de noodzakelijkheid der Godsdienst in de huisgezinnen. ‘Want wij zien in dezelve, ten eerste, dat God de huisgezinnen soms op eene treffende wijze bezoekt; ten andere, dat men alsdan zonder verlichte kennis en standvastig bestuur van de Godsdienst radeloos is en redeloos; ten derde, dat het de genade van God is, die in zulk leed troost en verheffing des gemoeds verleent; en eindelijk, dat er aldus ware vreugde en dankbare Godsvereering kan en

{==147==} {>>pagina-aanduiding<<}
moet wonen in de huizen.’ In het andere deel worden deze vier leeringen ontwikkeld: 1) God bezoekt vroeger of later ook onze huizen door den dood; 2) de genade van God wil ook voor ons die bezoeking in eene stof van vreugde veranderen; 3) daarom moeten ook wij den Heer met dankbaarheid dienen in onze huizen; 4) zelfs in de bezoeking moeten wij door verlichte kennis en standvastig bestuur van de Godsdienst ons laten leiden. Zoo in plan als in uitwerking is deze Leerrede, naar ons gevoel, verreweg de beste van alle. Wij hebben dezelve met uitstekend genoegen gelezen.
De eenheid der Godsvrucht is het onderwerp - 1 Kon. XVIII:21 de tekst der vierde Leerrede. Onzes achtens is in dit stuk bezwaarlijk regt gedaan aan de onnavolgbare schoonheid van dit Hoofdstuk, het verhaal van een tooneel, welks wedergade men, om met van der palm te spreken, vruchteloos zoekt in de Israëlitische geschiedenis, anders zoo rijk in hetgeen groot en ontzagverwekkend is. Het voorval op Karmel wordt kort, bijna zeiden wij droog, verhaald; de toenmalige godsdienstige en zedelijke toestand van Israël daarentegen vrij uitvoerig voorgesteld. Voorts vinden de volgende aanmerkingen hare ontwikkeling: met besef en gevoel van Godsdienst gaat ligtelijk nog gepaard het dienen van eenen afgod des harten - al zulk wankelen en verdeeld zijn van hart, en hinken op twee gedachten, is onbestaanbaar met ware godsvrucht - hier moet alzoo eene welberadene keuze gedaan en standvastig gevolgd worden - alzoo zullen wij gewillig en gaarne er alles voor over hebben, om standvastig te zijn en te blijven in de godsvrucht, gelijk elia. Zonder in eene nadere beoordeeling van deze Leerrede te treden, vragen wij alleen: is het eene Leerrede over elia? En elk zal met ons die vraag ontkennend moeten beantwoorden. De Profeet komt er alleen in voor, behalve op het slot, in de, zoo als gezegd is, korte en schrale voorstelling van de luisterrijke proeve op Karmel. En waar nogtans schitterde elia meer als Godsgezant, dan juist hier? De

{==148==} {>>pagina-aanduiding<<}
wijze, waarop hij hier tegenover de afgodspriesteren stond, zijne majestueuze woorden, eerbiedwekkende handelingen, alles stelt hem hier op den voorgrond. Men moet zich bijkans geweld aandoen, om zich niet haast al te uitsluitend bij hem te bepalen. En hier - in Leerredenen, opzettelijk over elia en zijne geschiedenis - in eene der grootste katastrophes van 's mans leven, wordt hij op den achtergrond gesteld, om over de eenheid der godsvrucht te prediken! Wij willen niet ontkennen, dat het laatste eene vruchtbare en in den tekst op zichzelf regtstreeks liggende stof is; maar in een stel preken over elia hadden wij hier zeker iets anders verwacht.
Het indrukwekkend verhaal der verschijning aan elia bij de rotskloof op Horeb, 1 Kon. XIX:9-13, wordt in de vijfde Leerrede behandeld. Zij heeft tot opschrift: God is liefde, of, zoo als het in de Leerrede zelve nader en bepaalder heet: God kan zich door strengheid geducht, maar verkiest, zich door liefde bemind te maken. Die waarheid wordt, na de tekstverklaring, voorgesteld, als gepredikt door Natuur, Geschiedenis en Evangelie. Wij mogen ons daarom, luidt het in de toepassing, van God geene harde denkbeelden vormen, noch ons Hem als vreeselijk en verschrikkelijk voorstellen; integendeel, wij mogen zonder schrik of angstige vreeze dien Vader liefhebben. Beide toegestaan; maar is het waar, wat bladz. 123 staat: ‘Neen, o zondaar, niet God, niet God is u vreeselijk en verschrikkelijk, maar uwe eigene zonde, zoolang gij u aan dezelve wilt blijven overgeven, uwe zonde is u verschrikkelijk en vreeselijk, omdat gij u daardoor zelf, moedwillig u zelf van God verwijderd houdt, u zelf blijft versteken van het genot des welbehagens uwes Gods, die de liefde is.’ Ja, God is liefde; maar het is geene ongeoorloofd harde gedachte, zich Hem, ook onder het Evangelie, voor te stellen als een' geduchten Regter en regtvaardigen Vergelder. Het Evangelie zegt: God is liefde; maar het Evangelie noemt ook, voor den hardnekkigen verwerper van dien, die van de hemelen is, onzen God

{==149==} {>>pagina-aanduiding<<}
een verterend vuur. Het Evangelie vertroost met de hope der heerlijkheid Gods; maar het Evangelie spreekt ook sterke taal tegen dengenen, die geen acht geeft op de groote zaligheid, welke ons wordt verkondigd. Het Evangelie poogt te dringen door de liefde van christus; maar het beweegt ook tot het geloof door het weten van den schrik des Heeren. En waartoe dan dit laatste zoo geheel ter zijde geschoven? Het komt ons voor, dat in dit gedeelte dezer Leerrede een zeker iets doorstraalt, dat misschien hooge liberaliteit zal moeten heeten; maar waaromtrent men, tot voorkoming van misverstand, de grootste behoedzaamheid noodig heeft; eene behoedzaamheid, welke men bij het gros der hoorders (en nu ook der lezers) niet onderstellen kan; waarom, al ware het eene eenvoudige waarschuwing tegen misbruik hier beter op hare plaats zoude staan, dan de harde uitvallen tegen de Predestinatieleer, bl. 120, 122, waaromtrent wij het wel in den grond met den Hoogleeraar eens zijn, maar waarover voor een gemengd gehoor met omzigtigheid dient gesproken te worden. Althans zóó op den man aan zouden wij de leerlingen van den Hoogleeraar niet durven aanraden, het voorbeeld van hunnen waardigen Leermeester in dit opzigt onbepaald te volgen.
De zesde Leerrede heeft eene grootsche stof, elia's uitgang, 2 Kon. II:1-12. Het onderwerp heet: na dapperen strijd op aarde volgt heerlijke zegepraal in den hemel. De behandeling is als volgt. Inleiding. De wijsheid van het Goddelijke onderwijs, oudtijds nopens de onsterfelijkheid in wenken gegeven. Zoodanig een wenk is ook elia's einde. Dit gedeelte der geschiedenis heeft alzoo eene hooge en Gode waardige bedoeling. Opgave van het onderwerp. Eerste deel. Vooreerst een terugzien op elia's leven. Hetzelve was een dappere strijd tegen de beproevingen der godsvrucht, volgehouden door zijn geloof; en een strijd tegen de verdorvenheid zijner eeuw, volgehouden door zijnen ijver. Ten tweede: zijn uiteinde was eene heerlijke zegepraal

{==150==} {>>pagina-aanduiding<<}
in den hemel. Toelichting van het verhaal; waar evenwel over sommige bijzonderheden, die verklaring behoefden, luchtig wordt heengestapt. De toepassing is eene opwekking, om, volgende zijn geloof en zijnen ijver, en ziende op het einde zijner wandeling, dapper te zijn, gelijk hij, in den goeden strijd op aarde. Ook hier beantwoordt de behandeling, onzes inziens, niet genoeg aan de verhevenheid des onderwerps. De toon moest hier hooger zijn aangeslagen. Zelfs de stijl moest zich verheffen en bijna der poëzij naderen. Wegslepende schildering mogt niet ontbreken. Ons is dit stuk te veel leerrede, alles te beredeneerd, in elkander sluitende (wij erkennen het) als eene bus, maar juist hierdoor, mogen wij het zeggen? niet warm genoeg.
Eindelijk wordt de bundel besloten met eene Leerrede over Luk. IX:52-56. Jezus meer, dan elia. Wilde de Redenaar dit onderwerp ten slotte behandelen, hetgeen zeker gepast was, dan zouden wij ook al geenen beteren tekst weten te kiezen; schoon anders geen homileet ligtelijk in het afgetrokkene de eerste zinsnede zal toestemmen: ‘Wanneer ik de gewigtige leering van dit Evangelisch geschiedverhaal in weinige woorden wilde uitdrukken; dan zou ik boven hetzelve dit opschrift stellen: “Hier is meer, dan elia.”’ Althans Rec. zou liever het opschrift stellen: ‘de zachtmoedigheid van jezus.’ Deze dan ook tegen den vurigen, maar wel eens onberaden ijver van den Profeet te doen uitkomen, ware, meent hij, beter, dan met pareau te ontwikkelen: ‘Elia was getrouw, als een dienstknecht van jehova, in de handhaving des ouden Verbonds; maar jezus is volmaakt, als de Zoon van God, de grondlegger des nieuwen Verbonds.’ De toepassing is eenigzins vreemd, en gepaster in betrekking tot den tekst (het gedrag der Discipelen) dan tot het thema-: ‘Wij moeten toezien, dat wij niet het oude Verbond met het nieuwe Verbond verwisselen of verwarren; en: wij moeten trachten te weten, ons helder bewust te zijn, van hoedanigen geest wij zijn, als

{==151==} {>>pagina-aanduiding<<}
deelgenooten van het nieuwe Verbond.’ Het onderwerp zou, dunkt ons, meer naar waardering en navolging van jezus in hetgeen, waaromtrent Hij meer was dan elia, henengeleid hebben.
Wij zouden den Hoogleeraar pareau onregt doen, indien wij aan zijne Christelijke Leerredenen over elia (*) den naam van goede, nuttige, stichtelijke Preken ontzeggen wilden. Wij hebben er vele leerzame aanmerkingen, hartelijke vertroostingen, gepaste opwekkingen en wijze besturingen in aangetroffen, welke wij hartelijk wenschen, dat noch in zijne vroegere gemeenten Nederlangbroek en Voorburg, noch in die van Groningen, aan alle welke dit boek is opgedragen, noch in uitgebreideren kring haar nut zullen missen. Dit neemt evenwel niet weg, dat wij openhartig moeten aanwijzen, wat ons in deze Preken minder bevalt. Sommige dier aanmerkingen maakten wij reeds bij het opgeven van den inhoud; andere zijn minder geschikt voor eene beoordeeling in dit Tijdschrift; andere weder laten wij minder gelden als aanmerkingen op des Hoogleeraars arbeid, omdat elk zijne wijze van zien heeft, en variis modis bene fit. Al aanstonds bevreemdde het ons echter, de Geschiedenis van elia hier niet volledig behandeld te vinden. Dat 1 Kon. XIX:1-8 eene min geschikte stof voor eene afzonderlijke Leerrede opleverde, en zich niet gevoegelijk bij de vijfde liet voegen, is duidelijk genoeg; maar waarom 2 Kon. I niet behandeld? Het ware wel der moeite waardig geweest, hier de handelwijze van den Profeet in het licht te stellen en te verdedigen.
Voorts moet het bij eene oppervlakkige lezing reeds in het oog vallen, dat de bundel lijdt aan een gebrek, moeijelijk te vermijden in doorloopende Leerredenen over de geschiedenis van éénen persoon; te weten, veelvuldige herhalingen. Wij bedoelen daardoor niet zoozeer het meermalen voorkomen van dezelfde uitdrukkingen,

{==152==} {>>pagina-aanduiding<<}
als b.v. God te vreezen en geene andere vreeze te kennen, eene navolging van racine's bekenden fraaijen versregel:

Je crains Dieu, cher Abner, et n'ai pas d'autre crainte. 

ofschoon ook dit ongevallig is; maar de hoofdbijzonderheden van elia's leven worden te meermalen opgenoemd. In de Leerrede over 's mans wondervolle wegneming neemt het eene aanmerkelijke plaats in, en verzwakt den indruk te zeer; en na de behandeling der gansche geschiedenis mogt de Redenaar het als te bekend onderstellen, om in de laatste Leerrede nog zulk eene uitvoerigheid te behoeven. De Hoogleeraar zal ons mogelijk antwoorden, dat hij echter de geschiedenis van elia dan op onderscheidene plaatsen uit onderscheidene oogpunten beschouwt. Maar juist dit wordt hier en daar wel eenigzins een wringen in punten, waar eene meer losse en minder planmatige behandeling ons althans beter zou hebben gesmaakt. Bij eene aandachtige lezing der boven medegedeelde schetsen moet dit aan elken deskundigen in het oog vallen.
Wat den stijl aangaat. Enkele woorden, als bl. 160, ‘hoe dit eene met het andere zij te rijmen,’ mogen beneden den kanselstijl wezen; over het geheel is dezelve destig en zuiver. Wij zijn evenwel aan de waarheid verschuldigd op te merken, dat de toon wel niet daalt, maar toch weinig rijst, daar, waar het onderwerp hiertoe onmiddellijk scheen te leiden. En het is een gebrek in den stijl des Hoogleeraars, dat hij vaak zijnen zin sluit, waar dezelve niet geëindigd is. Slechts één voorbeeld, waar het boek openvalt, bl. 138: ‘zoo bestreed hij de verdorvenheid zijner eeuw, volhoudende door zijnen ijver. Met zulk een gevolg, dat der Vorsten verkeerdheid werd beteugeld; dat’ enz.
Rec. mag niet verbergen, dat hij met de uitgave deze leerredenen niet hoog loopt. Hij weet wel, dat ons godsdienstig publiek nog altijd gaarne Leerredenen ontvangt; maar hij weet tevens, en honderden zijner ambts-
{==153==} {>>pagina-aanduiding<<}
broeders weten het met hem, dat de ontelbare uitgegevene Preken hen, die wekelijksch moeten optreden, grootelijks belemmeren. Het is ieder niet gegeven, de voortreffelijkste modellen van kanselwelsprekendheid op zijde te treden. En het oordeel van velen - van meerderen, dan men denkt - moge, gelijk het is, verkeerd wezen, maar het is nu eenmaal zoo, dat men bijkans bevreesd moet wezen, om eenen tekst te kiezen, in eene gedrukte Leerrede behandeld. Het heet zoo ligt: ‘o ja! die preek was wél; maar die of die heeft er een over uitgegeven, die toch schooner is.’ O! mogten eens de uitgevers van Leerredenen begrijpen, hoe vaak zij, zonder het te weten, althans zonder het te willen, aanleiding geven tot eene min gunstige beoordeeling van het, overigens zeer goede, ja vaak voortreffelijke werk hunner ambtsbroederen! Elke bundel Preken neemt hun weder eenige schoone stoffen voor de voeten weg. En het is niet te ontkennen, dat vaak eene Leerrede min gelukkig uitvalt, enkel en alleen door de zucht, natuurlijk eigen aan elken Kanselredenaar, die eenige ambitie heeft, om buiten aanraking met het door anderen in uitgegevene stukken gezegde te blijven. Het genoegen van zoo vele Ambtsbroeders mag toch eindelijk immers ook wel eens in aanmerking komen? Doch dit geldt niet den voor ons liggenden bundel bij uitsluiting. Het is slechts iets, dat ons bij deze gelegenheid van het hart moest. Elken Zondag worden in ons Vaderland honderde uitmuntende Leerredenen uitgesproken. De opstellers verdienen niet, op eenige wijze belemmerd te worden in het kiezen van opstellen tot nut der gemeenten en tot hunne eigene zelfvoldoening.
Den Hoogleeraar pareau hopen wij niet voor het laatst te hebben ontmoet. Hij is een man van buitengewone bekwaamheden, waarvan onder anderen zijn voortrefselijk Specimen academicum de tograei Carmine en zijne schoone inaugurale Dissertatie over I Cor. XIII ten bewijze kunnen verstrekken. Wij meenen hem bovendien te kennen als een' wijsgeerigen kop, zoo als

{==154==} {>>pagina-aanduiding<<}
ons Vaderland ze niet bij de vleet telt. Houdt hij door het uitgeven van geleerde geschriften den naam zijns verdienstelijken Vaders staande, dan verdient en behaalt hij den dank der geleerde wereld in- en buitens lands. Hierdoor kan en zal hij oneindig beter voor zijnen roem en voor dien der geleerdheid in ons land zorgen, dan door honderd Preken uit te geven. Hij staat op zijne jaren te hoog in kunde, om zich enkel tot het houden van collegies te bepalen. Hij voldoe aan onzen wensch, en verlokke alzoo andere vaderlandsche Geleerden tot jaloerschheid en navolging!








Leerrede over I Tim. I:15. Ter gedachtenisviering van vijfentwintigjarige Evangeliedienst. Door B. van Willes, Theol. Doctor en Predikant te Lekkerkerk. Gehouden den 10 Nov. 1836. Te Rotterdam, bij T.J. Wijnhoven Hendriksen. 1836. In gr. 8vo. 34 bl.

Twee Leerredenen, ter nagedachtenis van Jhr. Mr. W. van Swinderen, laatst grietman van Wonseradeel. Door P. Hofstede de Groot en G.C. Duval Slothouwer. Te Groningen, bij J. Oomkens. 1836. In gr. 8vo. 78. bl. f :-75.

Sterven en Herleven. Iets tot bestuur en troost op den weg naar het graf. Door J. Brave, Predikant te Amsterdam. Te Amsterdam, bij W. Brave Jr. 1836. In gr. 8vo. 150 bl. f 1-50.

De Heer van willes had bovenstaande Leerrede ter plaatsing in het Mengelwerk van ons Tijdschrift bestemd; en wij zouden ons daarmede vereerd gerekend hebben: op aanzoek van meer dan éénen kant, geeft hij haar thans afzonderlijk uit, en hieraan doet hij nog beter, want het onderwerp is èn op zich zelf èn ook bij zijne behandeling algemeen belangrijk. Hij wijst aan,

{==155==} {>>pagina-aanduiding<<}
dat de spreuk in den tekst, I proef houdt, (‘een getrouw woord is’) II. onberekenbare waarde heeft, (‘alle,’ of, zoo als hij vertaalt, ‘elke aanneming waardig is,’ d.i. voor elken prijs verdient aangenomen te worden) hetwelk hij vooral uit het voorbeeld van paulus bewijst. (Ofschoon Rec. gaarne toegeeft, dat dit laatste gedeelte der spreuk alzoo kan, is hij nogtans niet overtuigd, dat het alzoo moet vertaald worden, maar zou het veeleer houden voor hetzelfde als de volkomenste aanneming of alle geloof waardig, of, gelijk men in één woord zegt, alleraannemelijkst, dus in de hoofdzaak synoniem met getrouw of zeker, maar bij opklimming. De zaak intusschen, door van willes bedoeld, blijft waarheid.) III. Hij besluit, na zeer kort iets van zichzelven gezegd te hebben, met eene en andere toespraak naar tijdsgelegenheid. Eenvoudigheid, rondborstigheid en ernst kenmerken deze Leerrede.
Van de twee Leerredenen, onder No. 2 boven vermeld, kan de eerste slechts in zoo verre een gelegenheidsstuk heeten, als de dood des Heeren van swinderen den Hoogleeraar hofstede de groot daartoe aanleiding gaf, die, in eene voorafgaande Opdragt aan deszelfs Weduwe, den lof en het godvruchtig sterven des Overledenen naar waarde vermeldt. De Leerrede zelve handelt, naar Hand. XII:2, over den dikwijls vroegen dood van de uitnemendste menschen, eerst op zichzelven, aanschouwelijk in het voorbeeld van jacobus, daarna in betrekking tot het Godsbcstuur, en wel alleen, ‘wat wij daaruit kunnen leeren,’ namelijk, ‘hoe wij ons geheel en al van God afhankelijk moeten gevoelen,’ en ‘hoe naauw het tegenwoordige leven met het volgende zamenhangt.’ Dit een en ander wordt kort, maar doelmatig ontwikkeld. Eene korte recapitulatie en peroratie besluiten deze stichtelijke Leerrede. - De andere, te Nichtum uitgesproken door den Heer duval slothouwer, Predikant te Burgwerd en Nichtum, heeft ten tekst Gen. III.

{==156==} {>>pagina-aanduiding<<}
19b, en handelt, na een kort woord in de inleiding tot lof van den Overledenen, over onze sterfelijkheid, waartoe 1. de gegrondheid van het in den tekst gezegde wordt aangewezen; (was dit overbekende wel noodig in een afzonderlijk deel behandeld te worden?) 2. onze sterfelijkheid gadegeslagen wordt, in betrekking tot onze zedelijkheid en ons geluk; en wel omdat wij zonder dezelve door goddelooze menschen nog meer zouden verhinderd worden in zinnelijk genot, (maar behoort dit wel hier?) alle zedelijke genoegens zouden ontberen, (maar is dit niet te sterk gezegd? geen gelukzaligheid der deugd, zonder het denkbeeld van sterfelijkheid?) aan onzen zedelijken aanleg niet zouden beantwoorden; (is dit toch wel zoo onbepaald waar? is of moet dan ten minste de vrees des doods de eerste en voornaamste drijfveer tot zedelijkheid zijn?) 3. een iegelijk naar zijne eigene gesteldheid aangespoord wordt, om uit deze voorstelling het meeste nut te trekken. (Eene ernstige waarschuwing aan degenen, die hun geluk alleen in het tijdelijke stellen, en een vermaan- en troostwoord aan degenen, die beter en Christelijker gezind zijn.) Eene vertroostende toespraak aan de Weduwe des Overledenen, daar tegenwoordig, eindigt deze welmeenende Leerrede, waarin Rec. wat meer bepaaldheid en juistheid van voorstelling, en, hoeveel prijs ook op gepast aangevoerde Bijbeltaal in Leerredenen stellende, wat minder aaneengeschakelde reeksen van Bijbelplaatsen zou gewenscht hebben. Een stichtelijk Voor- en Nagebed is bij deze Leerrede gevoegd.
Wegens gelijksoortigheid van stof, niet van vorm, laten wij het werkje van den Amsterdamschen Leeraar brave op de voorgaande Lijkrede volgen. Het is zijnen oorsprong verschuldigd aan de lezing der Reflections on death van dodd, welke de Schrijver eerst meende te vertalen; maar, bij nader indenken, verkoos hij liever, in navolging van zijnen voorganger, en van deszelfs arbeid hier en daar gebruik makende, onderscheidene leerzame sterfgevallen voor te stellen, ter verma-
{==157==} {>>pagina-aanduiding<<}
ning en besturing, ter vertroosting en bemoediging. In 17 op zichzelve staande stukjes zijn eenige, meest verdichte, sterfgevallen voorgesteld, en is aangetoond, hetzij in de stervenden zelve, of in hunne betrekkingen, welke de weldadige invloed van de Godsdienst, en bijzonder van de Evangelische leer der onsterfelijkheid, is; hoe veel er genoten wordt, waar men dien invloed ondervindt; hoe veel er gemist wordt, waar dezelve ontbreekt. Gezonde denkbeelden en stichtelijke voordragt gaan hier zamen; en voor afwisseling van vorm heeft de Schrijver vrij wel gezorgd. Als zoodanig dan, zal dit werkje bij menigeen' van ons godsdienstig Publiek zijne lezers wel vinden.




Handleiding om beginnende Artsen te oefenen in het waarnemen en beoordeelen van ziekten. Uit het Hoogduitsch van Dr. F. Nasse, door H.C.A.L. Fock, Med. Doctor. Te Utrecht, bij C. van der Post, Jr. 1836. In gr. 8vo. 114 Bl. f 1-40.

De Hoogleeraar nasse oordeelt, dat de gewone wijze, om aan het ziekbed onderwezen te worden, hare goede zijde heeft, evenwel daarom niet de beste is, omdat zij de gebruikelijkste is. Hij wil zijne jonge vrienden regt juist leeren waarnemen en grondig onderscheiden. Daartoe zal deze Handleiding dienen. Zij behelst eenige nuttige wenken, inzonderheid voor de genen, die met het Clinisch onderwijs beginnen. Of echter in dit werkje het vraagstuk: welke wel de beste wijze van onderrigt voor de beginnende Artsen aan het ziekbed zij, hier grondig is behandeld geworden, zal met billijkheid in twijfel getrokken kunnen worden. Het werk van Prof. nasse, in hoe vele bijzonderheden het zich moge verliezen, is, wat de zaak betreft, niet grondiger dan hildebrandt's Initia instit. clinic. seu proleg. in praxin clinicam; het overtreft niet bijzonder hetgeen men over dit onderwerp leest bij a.f. cho-
{==158==} {>>pagina-aanduiding<<}
mel, Elémens de Pathologie générale, bl. 445 en volg. Wijdloopigheid verschilt veel van uitvoerigheid, althans zal het den gevestigden goeden dunk niet verdringen van: Das Kranken-Examen, oder allgemeine philosophisch-medicinische Untersuchungen zur Erforschung der Krankheiten des menschlichen Körpers, von s.g. vogel.
Het goede, het nuttige, hetwelk in deze Handleiding van Prof. nasse nog gevonden wordt, heeft echter alle waarde voor den Nederduitschen lezer verloren, want ellendiger vertaling zag sedert lang het licht niet. Stellig verstaat de Vertaler de Hoogduitsche taal niet; men zou somwijlen zeggen, dat hij zijne moedertaal evenmin verstaat. Hij schijnt toch een Hollander te wezen! Sommige § § zijn niet verstaanbaar; men oordeele (bl. 5 en 8): ‘Het eerste en gewigtigste voor de oefening van den beginnenden Arts is, dat hij leere zijne zintuigen oplettend te houden, op alles, wat den zieken aangaat, opmerkzaam te letten,’ env. Bl. 7, § 12: ‘Is het afzonderlijke door veelvuldige herhaling der verschillende bezigheden en vooral der moeijelijkere goed (wel) beoefend, dan kunnen nuzulke opgaven volgen, waarin’ enz. Bl. 15, § 6: ‘In de beschrijving worde doorgaans geene meening ingelascht. Men moet daarom geen onderwerp, eene in gebruik zijnde benaming, welkers gebruik toch altijd op eene meening berust, geven, (zoo als b.v. die van een likteeken, van eene wrat) doch altijd na deszelfs kenteekenen naauwkeurig beschrijven.’ Bl. 17 en meer andere steeds keelkop voor strottenhoofd. Bl. 88: ‘Men vrage zorgvuldig, zoo wijd zich het geheugen van den zieken uitstrekt.’ - Doch genoeg om te doen zien, dat de Vertaler beter had gedaan, zich niet aan eenen arbeid te wagen, voor welken hij volstrekt niet berekend is; het boekje had wel onvertaald kunnen blijven, en hij had zich niet ten toon gesteld.





{==159==} {>>pagina-aanduiding<<}

Bijdrage tot de verbetering en veredeling der Veeteelt in het Koningrijk der Nederlanden, door J. van Hertum, Veearts der eerste klasse, te Zierikzee. Te Zierikzee, bij J. van de Velde Olivier. 1836. In gr. 8vo. 106 Bl. f 1-:

Door zaakrijke behandeling onderscheidt zich dit stukje van andere dergelijke geschriften. In de eerste plaats beschouwt de Schrijver den vroegeren en tegenwoordigen toestand der Veeteelt in ons Vaderland. De paardenfokkerij, welke vroeger zoo zeer bloeide, is thans, hoezeer er nog altijd voor aanzienlijke sommen paarden worden uitgevoerd, zeer verachterd, en ons oude groote ras van werkpaarden gaat meer en meer verloren. Bij de landsstoeterij keurt de Schrijver het daarom wenschelijk, dat men niet alleen edele, ligtere rassen van rijpaarden, maar ook zoodanige hengsten vond, welke ter aankweeking van zoodanig ras van paarden, waaraan de meeste behoefte bestaat, het best geschikt zijn. - Wat de rundvee-teelt betreft, deze is van nog grooter belang voor ons Vaderland; telde men toch b.v. in 1828 in Noord-Nederland 194,913 paarden, er bevonden zich toen 1,012,855 runderen; en hoezeer de oude oorspronkelijke rassen van Vriesche, Groningsche en Hollandsche koeijen niet meer zoo zuiver bestaan als eertijds, vooral door invoering van vreemd vee na de herhaalde veepesten in de achttiende eeuw, zoo is echter de tegenwoordige toestand van deze teelt in ons Vaderland in het algemeen veel bloeijender en volkomener, dan zulks met de paardenfokkerij het geval is. - Het gemiddelde aantal schapen, dat Noord-Nederland bezit, wordt op 663,309 berekend. De schaapsteelt laat veel te wenschen over. Behalve de enkele kudden van Spaansche merinos-schapen, die in ons land nog bestaan, behooren de schapen, die bij ons nog worden gehouden, meestal tot de gemeene, lange en grofwollige rassen, wier wollen enkel tot de vervaardiging van ruwe lakenachtige stoffen

{==160==} {>>pagina-aanduiding<<}
kunnen verwerkt worden. Dat intusschen ons klimaat tot aankweeking van andere schaapsrassen ongeschikt zoude zijn, is een vooroordeel. De Schrijver wil echter niet, dat men onze grofwollige schapen overal en alleen door fijnwollige rassen zal vervangen, hetgeen niet uitvoerbaar of altoos voordeelig zijn zou. De verschillende localiteiten en andere omstandigheden moeten daarbij in het oog gehouden worden. Proeven aan 's Rijks veeartsenijschool, om onze schaapsteelt door kruising met Engelsche rassen te verbeteren, schijnen aanvankelijk goed te slagen, en betere uitkomst te beloven, dan de vroeger in 't werk gestelde pogingen, om door middel van Spaansche merinos-schapen deze verbetering te bewerken. - De varkensteelt, eindelijk, is in ons Vaderland aanzienlijk, en schijnt, althans in sommige streken, toe te nemen.
Het tweede hoofdstuk dezer Bijdrage handelt over de voornaamste oorzaken en hindernissen, welke den bloei en voortgang der Veeteelt in Oud-Nederland beletten. Deze oorzaken zijn algemeene of bijzondere. Tot de algemeene behoort de steeds meer toenemende achteruitgang en verarming des landmans, waardoor hij belet wordt zich betere en deugdzamer dieren aan te schaffen, zijn vee behoorlijk te verzorgen, en met deszelfs gebruik te wachten tot het volkomen ontwikkeld is, enz. Ten andere behoort hiertoe de verwaarloosde toestand der weilanden en het niet genoegzaam verbouwen van de noodige stalvoeders; en wat de paarden betreft, ten derde, de veranderde smaak, en de zucht, om aan het vreemde boven het voortbrengsel van den vaderlandschen grond de voorkeur te geven. Tot de bijzondere oorzaken brengt de Schrijver het gebrek aan goede en in allen deele tot de voortteling geschikte mannelijke dieren; het gebruik, om alleen oude gebrekkige merriën voor de paardenfokkerij te bezigen; het gemis aan belangstelling voor de verbetering der rassen bij de schaaphouders, en eindelijk de geringe achting, waarin de Veeartsenijkunde

{==161==} {>>pagina-aanduiding<<}
hier te lande staat, wier uitoefening dikwerf hoofdzakelijk aan onkundige hoefsmeden is toebetrouwd.
Het derde hoofdstuk ontvouwt de middelen, door welke de Veeteelt in ons Vaderland zou kunnen verbeterd en veredeld worden. Veel van het hier aangevoerde kan men uit het reeds boven medegedeelde van zelf aanvullen. Tot verbetering der paardenfokkerij in het bijzonder wil de Schrijver wedloopen ingevoerd zien, en prijst hij het aanleggen van een algemeen geslachtregister of zoogenoemd stoeterijboek aan, waarin de in den lande reeds aanwezige edele en zuivere raspaarden en achtervolgens ook derzelver afstammelingen wierden opgenomen en ingeschreven, ten einde op deze wijze de edelheid en zuiverheid van de afstamming der rassen te kunnen nagaan en bewaren. Hij geeft vervolgens de eigenschappen van eenen deugdzamen springhengst op, waarin wij hem niet volgen kunnen, zonder ons verslag te zeer te rekken. Even zoo handelt hij over de keuze der merriën, en dringt ten slotte de noodzakelijkheid aan, om bij de aanwezige landsstoeterij ook eene stamstoeterij op te rigten, waarin, door de paring van gelijk edele en deugdzame hengsten en merriën, de in het land noodige springhengsten bij voortduring wierden aangefokt. Bij het rundvee geeft de Schrijver de eigenschappen van eenen goeden springstier en eene goede stamkoe op, en wil de keuring der stieren aan de leden der Commissie van Landbouw hebben opgedragen. Bij de schaapsteelt verwijst hij naar de Handleiding zijns Leermeesters, den Hoogleeraar numan, en eindigt eindelijk met de noodzakelijkheid aan te toonen, om het lot der Veeärtsen te verbeteren, door de ijverigsten en bekwaamsten als District-veeärtsen, onder toekenning eener vaste jaarwedde, aan te stellen, en dus den lust voor dezen stand op te wekken; terwijl men nog onlangs, bij de onder het rundvee geheerscht hebbende longziekte, zich, in de verslagen der Staten van de provinciën Gelderland en Holland, over het gebrek aan
een genoegzaam aantal van Veeärtsen heeft moeten beklagen.

{==162==} {>>pagina-aanduiding<<}

Uit het medegedeelde blijkt genoegzaam, dat dit geschrift vele belangrijke en de aandacht en overweging der Regering waardige wenken bevat. Als eene kleine aanmerking moeten wij den Schrijver mededeelen, dat er gegronde redenen bestaan, waarom de natuuronderzoekers Bos urus thans niet meer voor het stamras van ons rundvee houden, gelijk hij, blijkens de aanteekening op bl. 25, schijnt te denken.

Constantijn de Groote en Charlemagne of Karel de Groote. Te Arnhem, bij Is. An. Nijhoff. 1836. In gr. 8vo. 225 Bladz. f 2-20.

De Schrijver van dit werkje is, blijkens de onderteekening van het Voorberigt, de Heer j.a. streso, die, ofschoon rustend Predikant, alzoo nogtans toont, bestendig werkzaam te zijn voor de zaak van het Christendom. Gelijk hij, ten jare 1828, een welbewerkt geschrift uitgaf, over den vroegeren staat van het Christendom, of overzigt van de Geschiedenis der Christelijke Kerk in de drie eerste Eeuwen; zoo geeft hij thans de vrucht van zijn op nieuw en bij de bronnen zelve gedaan onderzoek omtrent het karakter en de verdiensten der twee op den titel genoemde Vorsten, die zelfs door latere Geschiedschrijvers zoo voorgesteld worden, dat het oordeel omtrent hunne zedelijke waarde onzeker blijft, welke nogtans den denkenden mensch en Christen niet onverschillig kan zijn; en den zoodanigen zal voorzeker, voor zoo veel Referent voorloopig zijn oordeel zeggen mag, die rijpe en goede vrucht aangenaam wezen.
Wat constantijn den grooten aangaat, streso verhaalt eerst de geschiedenis van deszelfs leven, en maalt daarna deszelfs karakter. De geschiedenis van constantijn's leven wordt vooral met dit oogmerk beschreven, om daaruit diens overhelling tot, en aanneming van het Christendom aan te toonen. Hiertoe merkt de Schrijver op, dat constantijn, reeds

{==163==} {>>pagina-aanduiding<<}
aan het Hof van diocletiaan, den Christenen hoogstwaarschijnlijk in zijn hart niet ongenegen geweest is; dat hij, Keizer van het Westen geworden zijnde, hun aanstonds volle vrijheid van Godsdienst gaf; dat hij uit het bekende verschijnsel van een kruis in de lucht en den daarop volgenden droom (beide een werk zijner verbeelding, op een tijdstip, dat hij zeer ernstig over het Christendom nadacht) aanleiding nam tot het onderzoek omtrent de Christelijke leer, en dit het tijdstip van zijnen vast bepaalden overgang was; dat hij verder wetten maakte tot wering eeniger misbruiken in het Heidendom, de viering van den Zondag beval, en kerkelijke geschillen zocht bij te leggen; en dat de daden, die men hem vervolgens als misdaden aantijgt, zullen ontstaan zijn uit eene ontdekte zamenzwering van het Heidendom tegen het Christendom. - Ten aanzien van constantijn's karakter wordt eerst vermeld, wat er ten bewijze van deszelfs echt en hartelijk Christendom uit oude Schrijvers aan te voeren is, hetwelk naar streso's oordeel hierop nederkomt, dat hij, ‘hoezeer niet geheel vrij van bijgeloof en dweeperij, echter eene klare kennis en gegronde overtuiging bezat, ten aanzien van het wezen der Christelijke Godsdienstleer; en, bij een ijverig en gematigd voorstaan van die leer, tevens, hoezeer hij niet vrij was van groote gebreken, haar opregt en met zijn gansche hart poogde te beoefenen.’ (Bl. 46.) - Daarna wordt eene oplossing der bedenkingen, welke tegen constantijn's opregt Christendom ingebragt worden, beproefd. Staatkunde en heerschzucht, in den slechten zin dezer woorden, zullen zijne beginselen niet geweest zijn; want, om daaraan te voldoen, had hij het Christendom niet noodig. Het uitstel van zijnen doop, daar hij zich vrij gevoelde van het bijgeloovige begrip, dat die plegtigheid eene werkelijke reiniging van de zonde was, zal daaruit voortgevloeid zijn, dat
hij ze beschouwde als plegtige en zinnelijke verzekering van vergeving, alleen aan den opregten belijder en belever van het Christendom gedaan.

{==164==} {>>pagina-aanduiding<<}
Zijne veranderlijkheid, ten aanzien der in het Concilie van Niceë bepaalde leer, zal niet wezenlijk geweest zijn; want zijne volgende handelwijze omtrent arius en athanasius zal uit geheel andere oorzaken ontstaan zijn. Zijne onmatige verheffing en verrijking der Geestelijkheid zal niet geweest zijn, om zijn eigen gezag door hen te sterken, maar om den luister van de Christelijke Godsdienst hierdoor te verhoogen. Zijne wreede gestrengheid, in het laatst zijner regering, is wel in zeker opzigt eene vlek op zijn karakter, maar zal toch veroorzaakt zijn door de bovengenoemde zamenzwering van het Heidendom tegen het Christendom. - Ziedaar den ruwen omtrek van hetgene, dat hier weluitgewerkt gevonden wordt!
Hoe men ook over constantijn denke, en al mogt het iemand gaan, gelijk het Ref. althans bij sommige punten ging, dat men ten slotte zeggen moest: Non liquet, men zal toch erkennen, dat de Schrijver alles heeft bijgebragt, wat tot redding van deszelfs eer kan gezegd worden. Bij eene zaak dus, die misschien wel altijd onverklaarbaar zal blijven, en tot de onopgeloste raadsels van het menschelijk hart behooren, zal Ref. zich wel wachten van een beslissend tegengesteld oordeel te vellen; maar neemt nogtans de vrijheid, om ééne of twee bedenkingen met bescheidenheid in het midden te brengen. Het uitstel van constantijn's doop blijft in zijn oog altijd eene onoplosselijke zwarigheid, niet alleen wegens het nalaten van dat uiterlijk en beslissend teeken, waardoor men zich openlijk als Christen bekende, maar ook omdat hij zich (gelijk streso teregt opmerkt) nooit als Catechumeen aangegeven had, en zich, naar toenmalige gewoonte, onthield van gewigtige deelen der openbare Godsdienstoefeningen: kan men dit verwachten van iemand, wiens hart volkomen was met God en Christus? en was het voorwaar wel niet eene groote toegeeflijkheid van de toenmalige Geestelijkheid, dat zij eenen ongedoopten toeliet Kerkvergaderingen te beleggen en kerkelijke geschillen over de leer

{==165==} {>>pagina-aanduiding<<}
te beslechten? Wanneer men alles zamenneemt, en hierbij nog vergelijkt, wat bladz. 20, 21 van constantijn's overleggingen, ten opzigte van het aannemen of van de oude of van de nieuwe Godsdienst, voorkomt, waarin meer de staatkundige dan de godsdienstige man schijnt te spreken; zou het dan niet wel mogelijk te achten zijn, dat constantijn wel veel voortreffelijks en aannemenswaardigs, vooral boven het Polytheïsme, en tevens, op staatkundige gronden, in het Christendom zag, en toch voor zichzelven onoplosselijke zwarigheden tegen eene volkomene aanneming van hetzelve vond, welke laatste hij dan evenwel, bij zijn naderend einde, als den veiligsten maatregel, volvoerde? - Zou ook de meening, dat constantijn's laatste wreedheden uit eene zamenzwering van het Heidendom tegen het Christendom ontstonden, wel meer zijn dan eene vooronderstelling, die het aan genoegzamen historischen grond ontbreekt? Zou men bij die duistere geschiedenis niet nog eer aan eene staatkundige zamenzwering tegen zijnen voorzoon crispus denken, waarin ook zijne gemalin fausta en anderen begrepen waren?
Wat nu karel den grooten betreft, het is (bladz. 90) streso's oogmerk niet, deszelfs geheele geschiedenis te behandelen, maar hem voor te stellen, ‘zoo als hij, gedurende zijne gansche regering, uit goede beginsels arbeidde aan de verlichting en beschaving zijner onderdanen, vooral aan de verbetering van hunnen godsdienstigen en zedelijken toestand.’ Vooraf echter handelt hij, in de eerste Afdeeling, over het voornaamste bezwaar tegen karel's zedelijk en Christelijk karakter, zijn' oorlog tegen en verdere handelwijze met de Saxen. - Na dit gedeelte van des Schrijvers Verhandeling gelezen te hebben, zal men moeten bekennen, dat hij alles gezegd heeft, wat er tot verontschuldiging van karel, bijzonder in deszelfs bloedige wetten, waarmede hij den Saxers het Christendom opdrong, en in het op eenmaal afmaken van 4500 hunner, gezegd kan worden; en dat er zelfs over door-
{==166==} {>>pagina-aanduiding<<}
luchtige Personen der Geschiedenis billijk en zacht geoordeeld wordt, is voorzeker naar Christelijke liefde: maar men zal toch tevens mogen opmerken, dat men voorzigtig zijn moet, om zulke daden niet te zeer te vergoelijken, daar men anders de snoodste wandaden, die op naam, maar voorzeker geheel tegen den geest van de Christelijke Godsdienst gepleegd zijn, eindelijk goed of ten minste verschoonlijk zou kunnen heeten. Zou men niet beter doen, met hetgene, dat onchristelijk en verfoeijelijk was, en waar zoo veel menschelijke drift en wraaklust onder liep, ronduit daarvoor te verklaren, ofschoon barbaarschheid der eeuw en toenmalige omstandigheden hierbij in aanmerking nemende, en niet ontkennende, dat karel het, ja, met het Christendom wèl mag gemeend hebben, maar dat hij nogtans in dat met geweld opdringen van hetzelve, en in het in koelen bloede afmaken van zoo vele duizenden, eerder als een vergramd
Despoot en woest Veroveraar handelde, en althans daarin nog zeer verre af was van hetgene, dat met het karakter van een deugdzaam en Christelijk Vorst, die daarenboven meer dan zijne tijdgenooten verlicht was, overeenkwam? - Meer ten minste zal men met karel bevredigd worden, wanneer men den Schrijver verder volgt, die, na, in de tweede Afdeeling, een overzigt gegeven te hebben van den zedelijken en godsdienstigen toestand des Frankischen rijks, eer karel zijne regering aanvaardde, in de derde Afdeeling handelt over de groote geestvermogens, welke aan karel eigen waren, en waarmede hij zijn Rijk bestuurde, en in de vierde, over hetgeen karel meer in het bijzonder deed, tot verlichting en beschaving zijner onderdanen, vooral tot verbetering van hunnen godsdienstigen en zedelijken toestand, waarvan hier vele ter zake dienende proeven gegeven worden; en eindelijk, in de vijfde, over de beginselen, waaruit karel werkzaam was, welke, naar het oordeel des Schrijvers, bij betamelijke eerzucht, vooral menschenliefde en godsvrucht waren, waarvan hij hier de bewijzen aanvoert, en waar-
{==167==} {>>pagina-aanduiding<<}
tegen hij de bedenkingen zoo goed mogelijk tracht op te lossen. - Ref. kan over dit alles niet in bijzonderheden uitweiden, zonder zijn verslag al te breedvoerig te maken; maar hij beveelt het hier in het midden gebragte den opmerkzamen en godsdienstigen beoefenaar der Kerkelijke Geschiedenis aan, om de waarde van eenen man te beoordeelen, die althans veel deed, om ‘het door barbaarschheid en bijgeloof onkenbaar en onvruchtbaar geworden Christendom in deszelfs meer
oorspronkelijke gedaante en weldadigen invloed op het geluk der menschen te herstellen.’ Dank hebbe de Heer streso, die aan deze nasporingen zijnen tijd en arbeid besteed heeft.






Reizen in West-Indië en door een gedeelte van Zuid- en Noord-Amerika, door G.B. Bosch, Predikant en Schoolopziener te Curaçao. IIde Deel. Te Utrecht, bij L.E. Bosch. 1836. In gr. 8vo. 430 Bl. f 3-60.

Wij zouden gaarne onze lezers wat met en over dit onderhoudende, vrolijke en leerzame boek onderhouden; maar de enge ruimte, waarin allerlei aankondigingen en beoordeelingen van allerlei goede en kwade boeken moeten worden bijeengedrongen, gebiedt ons, inzonderheid bij vervolgwerken, kort te zijn, vaak tegen onze begeerte. Wij moeten met dit tweede Deel, onzes ondanks, ons dus bepalen tot de eenvoudige aankondiging; tot de vermelding, dat het de beschrijvingen van en des Schrijvers reizen bevat door de eilanden Aruba, Bonaire en St. Thomas, van welk laatste een gezigt op den titel is afgebeeld; doormengd met allerlei schrandere aanmerkingen en anecdoten, zoo als men uit het eerste Deel den schrijftrant van den Eerw. bosch heeft leeren kennen; tot de herinnering alleen, dat soms wel eens al te breed over kleinigheden wordt uitgeweid, maar nergens toch tot verveling; en eindelijk tot de, op grond van het gezegde stennende, aanprijzing van dit regt aangenaam geschreven werk.






{==168==} {>>pagina-aanduiding<<}

Lodewijk de Geer. Eene bijdrage tot de Handelgeschiedenis van Amsterdam, in de zeventiende Eeuw. 's Gravenhage en Amsterdam, bij de Gebr. van Cleef. In gr. 8vo. 182 Bl. f 2-:

Het is den regtgeaarden Nederlander aangenaam, de verdiensten, die sommigen zijner landgenooten niet alleen bij hun eigen Vaderland, maar ook bij andere Landen gehad, en waardoor zij zich als goede en nuttige wereldburgers betoond hebben, door den getrouwen en onpartijdigen Geschiedschrijver naar waarde verhaald te zien. Als hiertoe dienende, is ons deze Levensbeschrijving van den niet algemeen bekenden lodewijk de geer welkom, die niet alleen is, wat zij op den titel met regt genoemd wordt, maar die ook in zichzelve de verdienstelijkheid van de geer, in meer dan één opzigt gebleken, loffelijk vermeldt. ‘Zij is (gelijk de Schrijver, in de Inleiding, bl. 3, zegt) der nagedachtenis gewijd van lodewijk de geer, een' Hollander, wel niet door geboorte, (*) maar door opvoeding, inwoning en gezindheid, die, als Amsterdamsch burger en koopman, in de eerste helft der zeventiende eeuw, gedurende het merkwaardig tijdvak van den dertigjarigen oorlog, eenen beslissenden invloed oefende op onze Noordsche handelbetrekkingen, en zich daardoor, benevens bij Holland, ook bij Zweden bijzonder verdienstelijk heeft gemaakt.’
De Schrijver gewaagt eerst kortelijk van de geer's geboorte en vorming, en geeft vervolgens, ‘om den aard en voortgang van deszelfs ondernemingen in Zweden te ontwikkelen,’ een terugzigt op den handel met het Noorden, in de zestiende eeuw. - Vervolgens doet hij verslag van deszelfs handelverrigtingen, bijzonder door het pachten en naderhand aankoopen der ijzersmelterijen van Finspong, Norkoping, en elders in Zweden, door hem onder het beheer gesteld van zijnen voormaligen landgenoot debesche; alsmede door het aanleggen van kopersmederijen; door welk een en ander hij zoo wel voor de uitbreiding des handels van zijn

{==169==} {>>pagina-aanduiding<<}
eigen Vaderland, als voor de welvaart van Zweden nuttig was. - Verder verhaalt de Schrijver, hoe de geer zich, ten jare 1644, in staat en gewillig betoonde, om in de Hollandsche havens, op eigene kosten, eene hulpvloot uit te rusten, ‘die in den oorlog van Zweden tegen Denemarken, met die der eerstgenoemde Mogendheid vereenigd, de kans ten haren voordeele deed overslaan.’ Wat hiertoe door de geer verrigt is, wordt door den Schrijver omstandig aangewezen, waarvan wij hier geen breeder uittreksel kunnen geven. Hierop schetst hij kortelijk de geer's laatste levensjaren en ettelijke bijzonderheden, waardoor deszelfs verstandige en godsdienstig edele denk- en handelwijze kenbaar wordt, waaronder ook deszelfs liefdadigheid en bevordering van verlichting loffelijk uitmunten.
Belangrijk zijn de Bijvoegsels, 25 in getal, welke de Schrijver teregt noemt ‘eenige bijzonderheden, Holland en Zweden vooral in betrekking tot elkander betreffende, en niet zonder verband met de voorgaande levensbeschrijving.’ Menige niet zoo algemeen bekende merkwaardigheid, ter eere van onze verdienstelijke landgenooten in meer dan één vak, zal men daarin met welgevallen aantreffen.
De stijl van dit werkje laat zich over het geheel, en zoo veel de aard van het onderwerp toelaat, met genoegen lezen. Hier en daar vinden wij een wat al te menigvuldig gebruik van het afgekorte 't voor het, waardoor eenige hardheid veroorzaakt wordt. Als, voor dan, achter den vergelijkenden trap, bl. 9 en elders, en een' zege voor een zegen, bl. 103, zullen wel drukfouten zijn. Voor het overige is de typographische uitvoering fraai.
De Schrijver houdt zijnen naam verborgen, zoo het schijnt, onder de letter L, die men onder het boven aangehaalde vóór de Bijvoegsels vindt. Mogt Rec. gissen, dan zou hij vermoeden, dat men deze Levensbeschrijving van lodewijk de geer aan iemand uit het adellijk Geslacht van dezen naam, dat nog heden in ons Vaderland bestaat, te danken heeft; doch hij wil het incognito eerbiedigen. - Zoo veel althans blijkt uit dit geschrift, dat den Schrijver, tot het zamenstellen van hetzelve, de gunstigste gelegenheden en hulpmiddelen te beurt gevallen zijn, daar hij hiertoe, onder anderen, van eenige door 's Mans nakomelingen bewaarde stukken gebruik gemaakt, en tot 's Rijks Archief te 's Gravenhage den toegang gehad heeft, maar ook daar hij vóór

{==170==} {>>pagina-aanduiding<<}
eenige jaren door Zweden gereisd, en hierdoor tot het opstellen van deze bijdrage aanleiding gekregen heeft, en, wat men niet algemeen vindt, met de Zweedsche Taal en Letterkunde bekend is; zoodat hij tot de opgenomene taak allezins bevoegd gerekend mag worden.






Iets over het bestaan van de Regtsmagt der Dijkstoelen en Heemraadschappen, door Mr. H.J. Dijckmeester, Lid van de tweede Kamer der Staten Generaal, enz. Te Tiel, bij D.R. van Wermeskerken. 1836. In gr. 8vo. 35 Bl. f :-50.

Proeve van betoog over de noodzakelijkheid, om, in het Koningrijk der Nederlanden, eene strafwet op het snoeijen van Muntspeciën vast te stellen, ter beantwoording der vraag, of tegen deze misdaad bij het Wetboek van Strafregt is voorzien. Door Mr. M.J. van Gigh, Advokaat bij het Hoog Geregtshof in 's Gravenhage. 's Gravenhage, bij G. Vervloet. 1836. In gr. 8vo. 78 Bl. f :-75.

De Nederlandsche Stemmen voor de Regtbank des Publieks gebragt, door Mr. C.M. Roest van Limburg. Te Rotterdam, bij T.J. Wijnhoven Hendriksen. 1836. In gr. 8vo. 14 Bl. f :-20.

De lezer ontvangt hier de aankondiging van drie regtskundige opstellen. Het eerste getuigt van de kennis en den ijver, waarmede de Dijkgraaf die door hem heilzaam geoordeelde regtsmagt zoekt te handhaven. Vruchteloos zochten wij echter naar de aanhaling van een éénig vonnis, door eenen Dijkstoel of een Heemraadschap, in naam des Keizers, en in de onder het Fransch beheer gebruikelijke executoriale form, geslagen. Reeds de Advokaat donker curtius had zijne partij uitgedaagd, zulk een vonnis hem aan te wijzen; maar die uitdaging bleef zonder gevolg, en de Heer Mr. dijckmeester heeft almede dat punt laten glippen. Men schijnt dus, onder napoleon's regering, zoo iets niet te hebben durven wagen. De Dijkstoelen en Heemraadschappen schijnen, zoo lang wij Fransch waren, hunne regtsmagt gehouden te hebben voor afgeschaft. Hoe kunnen zij dan tegen-
{==171==} {>>pagina-aanduiding<<}
woordig zich veroorloven, hetgeen zij toen ter tijd schroomden te verrigten? Dit vraagpunt is in 't geheel niet opgehelderd.
De Proeve schijnt ons toe aan den Heer Mr. van gigh volkomen te zijn gelukt. Zijne redekaveling is bondig, duidelijk en beslissend.
Maar wat zullen wij zeggen van het derde stukje? Bij het punt in geschil heeft de Schrijver zeker in zóó ver gelijk, dat de Nederlandsche Stemmen zijne meening te erg hebben uitgelegd, en het onderscheid niet hebben in acht genomen tusschen de vraag: Is iets zedelijk geoorloofd? en: Is iets een onderwerp, waartegen door de Strafwet voorzien is, of behoort voorzien te worden? Maar eveneens schijnt de Heer Mr. roest van limburg de wettige zelfverdediging te verwarren met een door partijen vooraf bepaald tweegevecht, waar partijen, zoodra er begin van uitvoering is, schuldig worden aan poging tot verwonding, doch indien er verwonding plaats heeft, alsdan daaraan, en meer of minder strafbaar naar den aard dier verwondingen zelve, die somtijds zelfs doodslag zijn met voorbedachten rade. Wat ook tegenwoordig de Fransche gezworenen en regters mogen onderzoeken of beslissen, Recensent houdt zich geheel aan het gevoelen van den beroemden dupin, en beschouwt dus de Duëllisten als strafbaar.





De Russen in 1812. Een Geschiedkundige Roman, van M. Sagoskin. II Deelen. Te Groningen, bij R.J. Schierbeek, Jun. 1836. In gr. 8vo. 578 Bl. f 5-50.

Ons verlangen, dat wij bij het verslag van De Russen in 1612 uitdrukten, is vervuld, en wij namen alzoo dezen tweeden Roman van den bekwamen Schrijver met een gunstig vooroordeel in handen. Dezelve verplaatst ons na twee eeuwen op hetzelfde tooneel, waarvan de decoratiën en de acteurs wel veranderd zijn, maar waar het Drama hetzelfde of een gelijksoortig opschrift voert. Toen was het Godsdienst en Vaderlandsliefde tot herkrijging van eigen volksbestaan, en nu is het gehechtheid aan voorvaderlijk geloof en zeden, liefde voor den geboortegrond tot afwering van buitenlandsch geweld, waar dat volksbestaan bedreigd werd. De gevolgen daarvan waren voor Europa hoogst belangrijk, en

{==172==} {>>pagina-aanduiding<<}
wel mogt de Schrijver beweren, dat napoleon het graf van zijnen roem onder de puinen van het opgeofferde Moskou vond. De geheele passage is wel waardig om gelezen te worden; de ruimte tot afschrijven ontbreekt ons echter; wij verwijzen alzoo den lezer naar bl. 59 à 62 van het tweede Deel.
Het werk is ook daarom belangrijk, wijl het ons de geschiedenis van den Russischen veldtogt onder een nieuw oogpunt vertoont, door eenen Rus beschreven, die, blijkens aanhalingen en toespelingen, de Fransche letterkunde kent en bemint, den Franschman niet ongenegen is, en de natie, waartoe hij behoort, in hare gebreken ten toon stelt, in hare veroveringszucht verfoeit, maar niet ophoudt een warm Vaderlander te zijn, en voorzeker in den bevrijdingskrijg geen bloot aanschouwer geweest is. Ja, wij gissen, dat hij, als sommige kunstschilders, zijn afbeeldsel in zijn tafereel gebragt en zichzelven in den moedigen en luchthartigen sarjetzki geteekend heeft. Onpartijdigheid van oordeel, waarheidsliefde en gematigdheid omtrent vriend en vreemdeling, landgenoot en vijand, onderscheiden eigenaardig zijne voorstelling, en de grond van het romantische is op waarheid gevestigd, zoo als ons de Voorredenaar op gezag des Schrijvers verzekert.
Wij hebben dezen Roman met veel genoegen gelezen, en kunnen dien met volle ruimte aanbevelen, ook om de edelmoedige en godsdienstige gevoelens van den geestigen, dikwerf luimigen Schrijver, die zijne natie op haren tegenwoordigen trap van beschaving juist toont te kennen, hare gebreken niet verzwijgt, daartegen met kracht en klem van redenen waarschuwt, en zich in alles, wat hij zegt, een' echten Rus betoont, wiens hart op de regte plaats zit.
Misschien ligt het met dat al aan ons, dat wij zijn vorig werk nog hooger schatten dan hetgeen wij nu aankondigen; maar zelfs homerus heeft slechts ééne Ilias geschreven, ofschoon men ook in de Odyssea den meester herkent.
Wij raden den Uitgever aan, naauwkeuriger op de correctie te doen letten, die ook hier veel te wenschen overlaat.




Gedachten van Matthias Claudius, verzameld uit zijne Werken door J. Immerzeel, Jr. Te Amsterdam, bij J. Immerzeel, Jr. 1836. In gr. 8vo. XII en 164 bl. f 3-:


{==173==} {>>pagina-aanduiding<<}

‘Wie was,’ zoo werd te regt bij de uitgave van tollens' dichterlijke bloemlezing uit den Wandsbecker Bode, opgemerkt, ‘wie was meer oorspronkelijk dan claudius. en wie was tevens een waardiger Priester der Natuur, der Waarheid en der Eenvoudigheid?’ - Zoo lang nu deze gidsen van den niet geheel bedorvenen mensch overal vereerders vinden zullen, (en zij zijn er, God dank! onder allerlei standen en van beiderlei kunne nog velen) zal aan dezen de overbrenging zijner gedachten in hunne moedertaal, vooral wanneer hunzelven het lezen of regt verstaan van het oorspronkelijke moeijelijk valt, hoogst aangenaam wezen.
Dat de juiste keuze (daar de moeite van alles in onze taal te geven, bijaldien het ook al mogelijk ware, slecht beloond zou wezen) veel oordeel en smaak vereischt, en dat deze evenzeer tot de overbrenging der daartoe best geschikte stukken gevorderd worden, hiervan zullen allen, die claudius kennen, wel te zeer overtuigd wezen, dan dat het noodig zou zijn, er hier op nieuw in 't breede over uit te weiden.
De Heer immerzeel maakt, in de Voorrede van het boven aangekondigde werkje, van eenige wèl of minder gelukkig geslaagde proeven gewag, om het proza van claudius aan onze Landgenooten in hunne eigene taal te doen kennen, en vervolgens van den wensch, sedert de uitgave van tollens' bundeltje, nog meer dan te voren aan den dag gelegd, ‘dat insgelijks eene keuze uit 's Mans prozaïsche werken bij ons in het licht gegeven mogt worden.’ Maar Z.Ed. schijnt er bij het schrijven zijner Voorrede niet aan gedacht te hebben, dat tegen het laatst van Maart 1833 de vertooning van het oorspronkelijke, ten gezegden einde, aan het Gemeentebestuur van Rotterdam is gedaan. Of welligt heeft Z. Ed. het voldoende geacht, alleen van het reeds bestaande, niet van het nog slechts beloofde te gewagen. Wat hiervan zij, hij zelf heeft nu met eene vertaling van proza uit claudius het Publiek letterlijk verrast. En mogt dan ook deze verrassing minder aangenaam zijn voor die Rotterdamsche Boekhandelaars, welke het zich tot eere gerekend zouden hebben proeven uit claudius onder de bij hen uitgegeven werken te tellen, en, even als deze zelf, (zie de Voorrede van zijn 2de Stukje) niet noodig achtten zich door eene Inteekening te dekken; mogt zij hem, die uitgewoekerde uren van verpoozing gaarne aan dezen arbeid wijdde, van eene aangename opgenomen taak hebben ontsla-
{==174==} {>>pagina-aanduiding<<}
gen, - de laatste is niet zoo kleingeestig, dat hij daarom iets van den welverdienden lof terug zou houden, die den arbeid van immmerzeel toekomt, wiens roem, als geoefend kenner en beoefenaar der nieuwere Letterkunde, en als man van ongemeen gezuiverden smaak en fijnen tact, trouwens te algemeen onder ons gevestigd is, dan dat kleingeestige aanmerkingen in staat zouden zijn hem daarvan zelfs
het geringste te ontrooven.
De nadere aankondiging van dit werkje kan dan ook wel niet anders dan aanprijzend zijn. Het is, ook wat den uiterlijken vorm betreft, een smaakvolle tegenhanger van wat tollens ons vier jaren vroeger heeft gegeven, en de zevenenvijftig daarin vervatte stukken, alle der overbrenging overwaardig, zijn met dat oordeel uitgelezen en met dien smaak bewerkt, welke de naam des Vertalers reeds vooraf deed verwachten.
Gelijk het den Heere immerzeel vrijstond, op te nemen of achter te laten wat hem best dacht, zoo stond het hem ook vrij, het opgenomene naar verkiezing te rangschikken, en bij hem zal wel een sleutel op deze rangschikking bestaan, welken het ons eenigermate leed doet hier niet, evenmin als eene Inhoudsopgave, aan te treffen. Den Hollandschen claudius in een eng keurslijf te zien prangen, daar de Duitsche zich zoo gaarne vrij en onbedwongen bewoog, dit zou zeker niemand verlangd hebben; maar welligt ware toch eene zekere classificatie, ofschoon al niet bepaaldelijk aangewezen, den lezer niet onaangenaam geweest, die nu, op verre afstanden, stukken en gedachten ontmoet, tot elkander in meer of min onmiddellijk verband staande, en zij, van wie men vooronderstellen moet dat zij het oorspronkelijke niet genoegzaam kennen, zouden, om iets te noemen, op bl. 77 niet in het onzekere behoeven te verkeeren, welke audientie het was, waarop asmus zijn roode kamizool aan had, wanneer zij hem vroeger, en niet, gelijk hier, veel later, op die bij den Keizer van Japan hadden aangetroffen. Er had dan ook eene schier onmerkbare opklimming kunnen plaats grijpen, waarbij de bundel denkelijk niet met het stukje over herder's Verhandeling zou zijn besloten. Had dan de Verzamelaar tevens kunnen goedvinden, meerdere brieven aan andries over de grondslagen des Christendoms, dan de nu opgenomene, te geven, zulks had, in verband met de overige vertaalde, op zichzelve een

{==175==} {>>pagina-aanduiding<<}
belangrijk geheel opgeleverd. Immers, er bestond geene vrees, dat, wie eenmaal smaak in het lezen van claudius' gedachten gevonden had, het boek zou ter zijde leggen of hier en daar iets overslaan; want hij zou genoegzaam hebben opgemerkt, dat, bij alle verschil van vorm, dezelfde geest in alles leeft en werkt, en in geen geval met lezen hebben opgehouden vóór hij niet meer te lezen vond.
Nog iets hadden wij wel verlangd: korte ophelderende noten namelijk, ter dienste dier lezers en lezeressen, (want ook deze laatsten moet en zal het boek rijkelijk vinden) welke nu, vreezen wij, in weerwil van al het oordeelkundige der gedane keuze, nog hier en daar niet vatten zullen, wat en wie de Schrijver bedoelt. Steller dezes weet wel, wat jean paul van de vele en lange noten zegt; sed est modus in rebus.
Eindelijk, de steller neemt de vrijheid, van het gevoelen des Vertalers te verschillen, dat deze welligt nog meer onvertaald had moeten laten, en gelooft integendeel, dat het den Heere immerzeel niet moeijelijk zou vallen, uit het nog onvertaald geblevene eene tweede, niet minder belangrijke en onderhoudende keur te doen, waartoe o.a. twee stukken over de Muzijk, het zoo onverbeterlijk natuurlijk beschreven feest van paul erdmann, (behoudens eenige verkortingen) het stukje getiteld de nieuwe uitvinding, de brieven over de onsterfelijkheid der Ziel, die over het Geweten, en de correspondentie tusschen asmus en zijnen Neef over de Opvoeding, uitstekende bijdragen zouden opleveren; terwijl ook, met oordeel des onderscheids, veel partij ware te trekken van het allerlaatste stuk, in de volledige Verzameling voorkomende onder den titel van Predigt eines Laienbruders zu Neujahr 1814, ware het ook alleen om er het oordeel des eerwaardigen Christelijken Grijsaards over de gebeurtenissen der laatste jaren zijns levens en de daaruit afgeleide gevolgtrekkingen uit te leeren kennen.
De waarde van dit werkje wordt verhoogd door een kort levensberigt van claudius, en eenige oordeelkundige opmerkingen omtrent zijnen schrijftrant, in de Voorrede.
Wij wenschen (ten besluite) ook nog eene goedkoope uitgaaf van hetzelve, ten gevalle van die talrijke klasse van lezers, voor welke de vrome claudius in de eerste plaats schreef.


{==176==} {>>pagina-aanduiding<<}

Gedichten van Lord Byron. Te Haarlem, bij de Erven F. Bohn. 1835. In gr. 8vo. VIII en 100 bl. f 1-50.

Recensent weet niet, waarom deze vertalingen, die reeds vóór geruimen tijd in 't licht kwamen, eerst nu aan hem werden toegezonden. (*) Zij hadden wel eene vroegere aankondiging verdiend. Zij zijn afkomstig van denzelfden jeugdigen Dichter (N.B.), die zich als den Auteur van José en Kuser reeds aan het publiek bekend gemaakt en eene eervolle plaats in de rij der vaderlandsche Poëten ingenomen heeft. Deze bundel was zelfs reeds voor de uitgave bestemd geweest, vóór dat de José het licht zag, gelijk wij uit het Voorberigt zien.
Eene breedvoerige beoordeeling van deze vertalingen kan naauwelijks meer gepast zijn, wanneer dezelve althans strekken moet tot aankondiging van een bundeltje, 't geen zijne lezers reeds gevonden heeft. De hier geleverde stukken zijn: de Gevangene van Chillon, Mazeppa, en vijf kleinere gedichten: Well! thou art happy, On parting, And thou art dead, Fare thee well, en Though the day of my destiny 's over! Hoezeer wij de schoonheden, die de twee grootere dichtstukken, vooral de Gevangene van Chillon, aanbieden, gereedelijk erkennen, komt ons echter de keuze der kleinere stukjes gelukkiger voor. De Mazeppa bestaat vooral uit die lange beschrijving van het voorthollen des paards, waarop deze Poolsche edelman was vastgebonden, en waardoor hij, volgens byron's gedicht, drie dagen en twee nachten lang werd voortgesleept. Terwijl de Hetman dit voorval zijner jeugd verhaalt, valt karel de XII in slaap:

En zoo gij 't vreemd vindt, dat de Koning 
Den Hetman, zonder dankbetooning, 
Den zoeten sluimer vatten liet, 
't Bevreemdde den verhaler niet: 
De Vorst toch, door zijn taal gesusd, 
Was reeds een vol uur in de rust. 

Maar met dit al heeft de Nederlandsche Vertaler zijn talent

{==177==} {>>pagina-aanduiding<<}
in deze overbrenging op eene verdienstelijke wijze aan den dag gelegd. Ongelukkig zijn de regels:

We rustled through the leaves like wind, 
Left shrubs and trees and wolves behind; 
By night I heard them on the track, 

aldus overgebragt:

Wij lieten kreupelhout en boomen 
En wolven achter, - 'k hoorde 's nachts 
De schrikbre laatsten onverwachts 
Ons huilend op de hielen komen. 

Die schrikbre laatsten zijn de wolven, opdat men ze niet met de boomen verwarre; maar zoo spreekt men niet in een verhaal, noch ook in poëzij. Zoo is het ook eene zwakke plaats in de overbrenging van den Gevangene van Chillon (op bl. 13):

Zoo helder was zijn jong gemoed, 
Dat nimmer andre tranen kende, 
Dan die zijn deernis om de elende 
Van andren, als een breeden vloed, 
Vergoot, tot hij de wond geheeld had, 
Waarvan hij d'aanblik niet geveeld had. 

Dat ‘geheeld had’ en ‘geveeld had’ wenschten wij, dat de Dichter niet geveeld had. Ook is een breeden vloed hier ongepast, en in 't oorspronkelijke lezen wij mountain rills, 't geen een veel gepaster beeld is.
Wanneer wij daarentegen de goede en schoone regels wilden aanhalen, waarin de Vertaler zijn oorspronkelijk zeer nabijkomt, wij zouden zeer veel, vooral uit den Gevangene van Chillon, en de kleinere stukjes bijkans geheel, moeten afschrijven; weêrhouden kunnen wij ons echter niet, om uit den Gevangene van Chillon eene proeve te geven:

Ik zag de bergen. - Lot noch tijd 
Had hen als mij 't verval gewijd; - 
Ik zag de sneeuw 
Van eeuw op eeuw 

{==178==} {>>pagina-aanduiding<<}

Nog altijd op hun kruin getast, 
Het meir dat aan hun voeten plast, 
Des Rhônes breeden vloed; 
Ik hoorde 't bruischen van den stroom, 
Waar hij een holle rots ontmoet 
Of voortrolt langs der eiken voet, 
Die prijken aan zijn zoom; 
Ik zag de stad in mist bedolven, 
En witte zeilen op de golven 
Zich derwaarts spoeden in 't verschiet. 

Die in deze regels geene poëtische muzijk hoort, heeft oor noch hart voor poëzij.
Van de mogelijkheid, om byron in 't Nederduitsch over te brengen, zijn wij door deze proeven volkomen overtuigd; en wij mogen er bijvoegen, dat wij twijfelen, of eenige andere natie zich beroemen mag op zulke schoone en welgelukte vertalingen in poëzij van dien beroemden Dichter, als wij door van lennep en B.... bezitten. De laatstgenoemde berigt ons in zijn Voorberigt, nog andere vertalingen gereed te hebben, waaronder ook de Parisina. Wij wenschen, dat hij ze ous niet onthoude. Zijn dichttrant is geheel naar byron gevormd, en daartoe behoort genie, om zich zóó in den trant eens Schrijvers in te denken. Goethe's woorden in den Faust, ‘du gleichst dem Geist den du begreifst,’ zijn vol van zin, en behelzen eene groote waarheid. Maar het blijft altijd jammer, dat wij niet weten, wat B.... zou geleverd hebben, zoo hij niet zoo geheel met byron geïdentifieerd was. Een geboren Dichter is hij zeker; maar wat hij als oorspronkelijk Dichter had kunnen worden, weten wij niet. Eene proeve van zijnen prozastijl, voor den Gevangene van Chillon als inleiding geplaatst, beviel ons niet: wij onthouden ons evenwel streng te beoordeelen, 't geen bescheiden wordt aangeboden; en bescheidenheid staat vooral jongen lieden zoo wèl. Alleenlijk moeten wij nog opmerken, dat in den achter het bundeltje geplaatsten inhoud aanteekeningen voorkomen, die grootendeels ook in Engelsche uitgaven van byron's werken te vinden zijn; zoodat wij de bijvoeging, ‘met aanteekeningen van den Vertaler,’ niet regt begrijpen.






{==179==} {>>pagina-aanduiding<<}

Peter de Groote. Treurspel. Door J. de Wal. Te Groningen, bij J.B. Wolters. 1836. In gr. 8vo. VIII en 97 bl. f 1-80.

Ziehier den eersteling, dien een jong mensch van twintig jaren, de Heer j. de wal, Zoon (indien wij ons niet bedriegen) van wijlen den Groningschen Hoogleeraar g. de wal, in eene hartelijke Opdragt aan zijne tweede Moeder, en in eene nederige en bescheidene Voorrede aan het Publiek aanbiedt. ‘Wat het onderwerp van dit Treurspel betreft,’ zegt hij, ‘reeds was het geheele stuk afgewerkt, en aan velen ter lezing gegeven, toen de Heer van halmael zijnen gelijknamigen arbeid in het licht gaf: en het is alleen de onderscheidene wijze der bewerking, welke wij gevolgd zijn, die mij insgelijks tot de uitgave van mijn werk kon doen besluiten:’ en over dit besluit behoeft hij zich bij de uitkomst niet te schamen. Rec. wil echter tusschen het werk dier beide Heeren, hoewel hij in geenerlei betrekking of bekendschap met hen staat, geen de minste vergelijking maken, maar alleen dat van den Heer de wal op zichzelf beschouwen, en ten opzigte van den titel, dien zij beide gemeen hebben, en die hem met betrekking tot het onderwerp, den dood van alexei, peter's Zoon, te onbepaald voorkomt, verwijzen tot het daaromtrent gezegde in dit Tijdschrift voor 1835, No. II, bl. 73.
Het eerste Bedrijf bevat de onderhandelingen der zamengezworenen, om alexei uit de gevangenis te verlossen, waarbij het karakter van deszelfs Biechtvader als het edelste voorkomt, en hierdoor dadelijk te meer belangstelling in den hoofdpersoon, hoe schuldig ook in sommige opzigten, opwekt. Plegtig is hun verbond, bij het opsteken der zwaarden, voorgesteld. Eenvoudig schoon is het vermelden van de smart van alexei's Moeder eudoxia, door haren Broeder lapuchin, het Hoofd der Eedgenooten, aan het einde van dit Bedrijf, waaruit het volgende hier ter proeve sta, bl. 15, 16:

Wat klaagtoon breekt, met droef geluid, 
Ladoga, van uw klooster uit, 
En klinkt langs deze wanden henen? 
Van waar die klagt, die jammertoon?.... 

{==180==} {>>pagina-aanduiding<<}

Ach! 'k hoor een moeder om den zoon, 
Die naar 't schavot gesleept wordt, weenen! 
 
De moeder weent, de moeder treurt, 
Der moeder wordt het hart verscheurd 
Om 't pand, dat zij met smarten baarde: 
't Is 't eenigst, wat zij nog bezit, 
Wat zij nog 't hare noemt, en dit 
Neemt thans de wreedheid weg van de aarde! 
 
‘Neem,’ roept ze, ‘mij mijn leven af, 
En sleur mij weg in 't somber graf: 
Wat kan op aard' mij vreugd nog geven? 
Heeft hij misdaan, schenk mij dan 't loon, 
Maar spaar, bij God, maar spaar mijn' zoon, 
Mijn een'gen dierbren zoon, in 't leven! 
 
Ja, spaar mijn' zoon: 't is ook uw kind; 
Eens hebt gij teeder hem bemind 
En op den vaderarm gedragen: 
Gij mindet hem, gij mindet mij: 
Dan ach! die dagen zijn voorbij, 
Voorbij die vaak herwenschte dagen!’ 

Schoon en krachtig wordt in het tweede Bedrijf de worsteling der hartstogten in peter geschilderd, onder de bemoeijingen van catharina en menczikoff, om hem tot bekrachtiging van het doodvonnis te bewegen, waartegen zijne vaderlijke liefde aandruischt. Liet de ruimte het toe, wij zouden ook hieruit eenige regels willen overnemen; maar vermelden nu alleen het eenvoudig treffende gezegde van peter, bl. 27:

‘Gij smeekt mij, en bezweert me, en vraagt me, en eischt te gader! 
Uw eisch moet billijk zijn, - maar ik - ik blijf toch vader!’ 

In het derde Bedrijf worden er door peter's Biechtvader, en door de Gravin königsmark, de vriendin der overledene Gemalin van alexei, pogingen aangewend, om peter tot genade te bewegen, waartoe ook de naïve opvoering der twee kinderen van zijnen Zoon op het einde zeer roerend aangewend is; maar hij, door den invloed van zijne

{==181==} {>>pagina-aanduiding<<}
Gemalin en van zijnen Staatsdienaar reeds aan het wankelen gebragt, verzet zich hoe langer hoe meer tegen de stem der Natuur. - Het verhaal der Gravin aangaande alexei's onwaardige behandeling van zijne Gemalin, bl. 39-41, komt Rec. hier niet alleen wat lang, maar zelfs strijdig met haar oogmerk voor, daar zij hierdoor niet zeer gestemd kon zijn, om hem toegenegen en zijne voorspraak te wezen. Zoo schijnt ook de uitweiding over Ruslands verpligting aan Holland, bl. 43-45, hoe schoon ook op zichzelve, en den jeugdigen vaderlandlievenden Dichter zeer vereerend, hier nogtans te lang, eenigzins gezocht, en niet op hare plaats; doch hij schijnt dit zelf gevoeld te hebben, daar hij in de achteraangeplaatste Aanteekeningen zegt, dat ‘deze regelen naar gelang der tijdsomstandigheden kunnen gereciteerd of weggelaten worden.’
Het vierde Bedrijf vertoont de zamengezworenen als verraden en in hechtenis genomen. Verder brengt het eerst catharina, daarna peter in een gesprek met den Minister tolstoi, die in den geest der Keizerin spreekt. Eindelijk doet het den Oostenrijkschen Gezant bleyer optreden, die gezegd wordt met de zamengezworenen te heulen, maar die zich bij den Czaar weet te verontschuldigen en dit Bedrijf met eene alleenspraak eindigt, waarin hij hoopt, dat peter nog genade bewijzen zal. - Op zichzelf is dit een en ander niet kwaad; maar het valt toch over het geheel, als eene zwakkere partij, af bij het vorige. Misschien had er van de ontdekte zamenzwering meer partij kunnen getrokken worden, om den reeds door vrouwen- en staatsdienaars-invloed wankelenden peter, als nog meer tegen alexei opgezet, en tot het uiterste komende, te vertoonen.
Het vijfde Bedrijf voert areskin, den Lijfarts van alexei, ten tooneele, die hem in de gevangenis ‘voor 't laatst’ ziet slapen, waardoor dus de voorstelling of uitdrukkelijke vermelding der vergiftiging gepast ontweken, en de oorzaak van deszelfs dood in het midden gelaten wordt: hij beklaagt deszelfs lot, en waarschuwt de ‘onbezonnen jeugd’ tegen listige verleiding. (Is dit laatste hier wel zeer doelmatig?) De Majoor otschakow meldt areskin de ontdekking der zamenzwering, en het verlangen van lapuchin, om alexei nog eenmaal te spreken. (Worden de personen in dit Treurspel niet te zeer vermenigvuldigd? is dit reeds be-
{==182==} {>>pagina-aanduiding<<}
kende berigt omtrent de zamenzwering hier niet vrij overtollig? en kon hetzelve, zoo wel als lapuchin's verlangen, niet als aan areskin bekend voorondersteld worden?) Lapuchin smeekt alexei, om zich met zijnen Vader te verzoenen, hetwelk hij, na eenige tegenstreving, belooft; waarop hij, alleen zijnde, eene roerende bede tot God rigt. Areskin kondigt hem de komst van peter aan; hij verzoent zich met zijnen Vader, en sterft. - De aandoeningen zijn hier wel niet zoo sterk uitgedrukt, als in het eerste gedeelte van het stuk; maar zij zijn toch bij hare zachtheid edel en godsdienstig, en het einde, dat met de Geschiedenis het naast overeenkomt, bevredigt ten minste zoo goed, als het bij zulk eene rigting en bij dezen afloop der zaak bevredigen kan. Het is intusschen jammer, dat de Heer de wal niet alleen toevallig een pas behandeld onderwerp, maar ook, even als zijn voorganger, zoodanig een gekozen heeft, dat voor het natuurlijke gevoel altijd iets stuitends zal blijven behouden.
Achteraan zijn eenige historische aanteekeningen gevoegd, die dengenen, welke met deze geschiedenis minder bekend is, ter opheldering van het in den tekst aangevoerde goed te stade komen.
De dichterlijke uitdrukking van dit Treurspel is doorgaans gelukkig, eenvoudig, onopgesmukt, des onderwerps waardig, en de versificatie doorgaans gemakkelijk, zachtvloeijend. Er zijn hier en daar wel eenige zwakke plaatsen, waar men meerdere kracht en verhevenheid wenschen zou; doch onder zoo veel goeds willen wij nu hierbij niet langer stilstaan, maar liever den jeugdigen Dichter met dezen eersteling, waarmede hij voor het Publiek optreedt, om tot bevordering van het Nationale Tooneel iets toe te brengen, gelukwenschen.

Martha; eene eenige en geliefde Zuster, geschetst in haar leven en sterven door haren Broeder, den Weleerw. A. Reed. Uit het Engelsch. Te Rotterdam, bij Mensing en van Westreenen. In gr. 8vo. 306 Bl. f 3-:

In den jare 1823 en 1824 heeft de Eerw. van deinse, toen Predikant te Ostende, een vroeger werk van denzelfden Schrijver: Een Geschiedverhaal, geen Verdichtsel, in onze taal overgebragt; later werd de Vertaler door den Schrijver

{==183==} {>>pagina-aanduiding<<}
zeiv' aangezocht, om ook het onderhavige werk in het Nederduitsch te vertolken, en heeft na de lezing besloten aan dit verzoek te voldoen. Wij achten het onmogelijk, over een werk van dezen aard een oordeel te vellen, met hetwelk allen zullen instemmen; allen zelfs, op wier goedkeuring wij anders ook prijs stellen. Zelfs bij eenstemmigheid in het geloof aan de kenmerkende waarheden van het Christendom, heerscht er zoo veel verschil in de denkbeelden, welke de Christenen zich vormen over den invloed, dien het geloof en de beoefening der waarheid behoort te hebben op het bestuur van het hart en den levenswandel, dat, zoo lang dit verschil bestaat, de een noodzakelijk moet toejuichen, hetgeen de ander voor minder belangrijk zal houden, indien ook al niet volstrekt afkeuren. Wij willen dus, vóór dat wij zelve eenige aanmerking op de voor ons liggende bladen maken, door een kort verslag van derzelver hoofdzakelijken inhoud, onze lezers zelve eenigermate in staat stellen, om over denzelven te oordeelen.
Martha reed werd te Londen in het jaar 1793 geboren, en overleed ongehuwd in het jaar 1821. Uit het verhaal van haren levensloop zien wij, dat zij reeds vroeg blijken gaf van eene groote gevoeligheid van hart, welke zich later in levendige godsdienstige aandoeningen openbaarde. Vroeg echter openbaarden zich ook de voorboden van die ligchaamszwakheid en kwalen, welke haar in den bloei van hare jaren deden bezwijken. Eene teleurgestelde liefde, van welke in het werk echter slechts zijdelings en met de behoorlijke kieschheid gesproken wordt, werkte insgelijks, benevens eenige huiselijke wederwaardigheden, nadeelig en smartelijk op hare ligchaams- en zielsgesteldheid. De hier medegedeelde levensschets behelst, na een berigt aangaande hare kindsche jaren en de aan haar ten deel gevallene, zeer godsdienstige, opvoeding, hoofdzakelijk een verhaal van hare godsdienstige indrukken, ligchaamsongesteldheid, ontwikkeling van haar karakter, wederwaardigheden, vordering in kundigheden, daden van godsvrucht, bescheiden gedrag, beproevingen, werkzaamheden om wèl te doen, pogingen om nuttig te zijn, toenemende ziekte, laatste levenstooneelen en dood. Meestal leefde zij in het gezin harer ouders, of bij haren broeder, deed kleine reizen tot herstelling van hare gezondheid, en bleef dan wel eens eenigen tijd elders, vooral in den kring van vriendinnen, die met haar in godsdienstige

{==184==} {>>pagina-aanduiding<<}
stemming en gevoelens overeenkwamen. - Wanneer wij dit verhaal aanmerken als de ware geschiedenis van eene vrome lijderes, die bij de tegenspoeden en ziels- en ligchaamssmarten, welke haar treffen, de kracht, om alles met onderwerping en tevredenheid te dragen, zoekt in het geloof aan, en de beoefening der waarheden van het Evangelie; dan oordeelen wij ook deszelfs lezing nuttig en stichtelijk voor de zoodanigen, die zich in dergelijken toestand bevinden. Ook doen martha's hartelijke en weldadige deelneming in het lijden van anderen, hare zucht, om aan anderen, niettegenstaande hare eigene ligchaamszwakte, nog nuttig te zijn, haar van eene achtingwaardige en beminnelijke zijde kennen. Maar men kan haar ook uit een ander oogpunt beschouwen. Had martha zich minder laten beheerschen door haar al te levendig gevoel; had hare opvoeding en verkeer meer de strekking gehad, om dit gevoel, wij willen nu niet eens zeggen aan de uitspraken der rede alleen ondergeschikt te doen zijn, maar om hetzelve te laten besturen door de uitspraken van de Godsdienst, zonder eenig inmengsel van dweeperij; dan gelooven wij, dat zij nuttiger in haar leven, en haar achtergelaten voorbeeld meer uitlokkend zou geweest zijn tot navolging. Ook blijkt het, naar ons inzien, duidelijk uit het verhaal, dat haar vroeg wegkwijnen grootelijks moet toegeschreven worden aan het te zeer toegeven aan hare hartstogten en levendig gevoel. - Het is in den Schrijver te verschoonen, dat hij, als broeder, aan deze eenige en te regt geliefde zuster, met welke hij ook in godsdienstige gevoelens zoo zeer overeenstemt, steeds den grootsten lof toebrengt. Ook willen wij gaarne gelooven, dat voor velen, die haar gekend hebben, deze levensschets groote waarde kan hebben; maar gelooven daarom nog niet, dat er groote behoefte was bij derzelver overbrenging in onze taal. Dergelijke levensgeschiedenissen komen al dikwijls in de hoofdzaak op hetzelfde uit, en kunnen alleen
door het aangename der voorstelling, door het treffende en overtuigende der gegevene lessen, of door de belangrijkheid der verhaalde levensgevallen, aanspraak hebben op hooge onderscheiding. In één opzigt echter heeft de Eerw. Vertaler zich verdienstelijk gemaakt, door namelijk met eenige bekorting het oorspronkelijke werk, uit twee deelen bestaande, tot één deel zamen te trekken.





{==185==} {>>pagina-aanduiding<<}

Boekbeschouwing.

Commentatio de Jobeïde. Scripsit Herm. Fred. Theod. Fockens. Zutphaniae, apud W.J. Thieme. 1836. In 8vo. maj. 201 pag. f 2-50.

De Heer fockens, Predikant te Twijzel en Koten in Friesland, treedt hier voor de geleerde wereld op met eene Latijnsche Verhandeling, over het heerlijke Bijbelsche Dichtstuk, dat naar job zijnen naam heeft. Zoowel door een afzonderlijk uitgegeven stuk, (*) als door verhandeling en boekbeoordeeling in de Godgeleerde Bijdragen, (†) had hij reeds van zijnen letterkundigen arbeid aan hetzelve proeven gegeven, en tevens zijne bevoegdheid getoond, om het exegetisch en aesthetisch te behandelen. Het tegenwoordige geschrift is daarvan een nieuw en aangenaam bewijs, waarmede, volgens de Prolegomena, pag. VI, zijn oogmerk is, ‘het geheele Boek van job, als een eerwaardig gedenkstuk van Oostersche, oude en allezins uitmuntende Poëzij, uitvoerig en ordelijk voor te stellen, en zoowel het geheel, als de afzonderlijke deelen, aan de hierin geldende regelmaat en wetten van het schoone naauwkeurig te toetsen.’ - Een schoon en belangrijk onderwerp! Wij willen er eenig verslag van geven.
Het geheel is in vier Hoofdstukken verdeeld, waarvan het eerste handelt over aard, inhoud, en oogmerk van het Dichtstuk. Het is van bespiegelenden of wijsgeeri-
{==186==} {>>pagina-aanduiding<<}
gen aard. De inhoud levert rijkdom en gewigt, en dus wijze keus van zaken op. Het oogmerk, niet het historische, dat misschien nooit klaar zal kunnen aangewezen worden, maar het poëtische, schijnt te zijn (p. 27) ‘te toonen, hoe moeijelijk en het menschelijk vermogen zeer verre te boven gaande de redekaveling is over God, zoo als Hij de lotgevallen der stervelingen dikwijls zonderling bestuurt.’ (Zou men er niet mogen bijvoegen: ‘En hoe onbillijk de redenering is, die het toelaten van groote rampen altijd wil doen doorgaan voor gevolgen en straffen van groote zonden?’ Was dit niet het groote punt, waarin job's drie oudste vrienden niet regt van God gesproken hadden?)
In het tweede Hoofdstuk wordt de aanleg of poëtische vinding en het karakter van dit Dichtstuk in het algemeen beschouwd. Er schijnt, meent fockens, onder het dichterlijke kleed eene ware gebeurtenis verborgen te zijn. Het beloop van het stuk wordt kort opgegeven. - De Maker was Natuurdichter en Oostersch Dichter; en daarom zegt fockens te regt, p. 42, 43: ‘Laat ons homerus en virgilius, laat ons de schillers, de byrons, de la martines en de bilderdijken een weinig vergeten, aan de toonen als van eene ons vreemde wereld het oor leenen, en ons als onder de schaduw der palmen, en midden onder de woestijnbewoners, leergraag en niet te zeer vooringenomen heenbegeven, om de sappige vruchten van hunnen geest te plukken,’ enz. - Verder handelt hij voortreffelijk over de vooren narede van het Dichtstuk job, als zijnde beide wel in prozastijl geschreven, maar der dichterlijke vinding overwaardig, en voor hetzelve zoowel noodzakelijk, als tot sieraad. - Tot geene der bijzondere door Grieken en Latijnen bekende dichtsoorten weet hij dit Oostersche gedicht bepaaldelijk te brengen.
Het derde Hoofdstuk loopt over de allezins voortreffelijke harmonische zamenstelling der dichterlijke redenen van de Jobeïde. Na eene korte schets van

{==187==} {>>pagina-aanduiding<<}
die aaneengeschakelde redenen gegeven te hebben, om daarin des Dichters kunst van vinding en schikking te doen opmerken, handelt de Schrijver eerst over de treffende kracht der redekaveling, met scherpzinnigheid vereenigd, en heldert dit met gepaste voorbeelden op. Vervolgens toont hij uitmuntend aan, hoe de Dichter de eenheid van handeling bewaard, en trapswijze zijn eindoogmerk bereikt heeft; maar ook eindelijk, hoe hij die eenheid door uitbreiding en verscheidenheid verfraaid en veraangenaamd heeft. - In eene der noten op dit Hoofdstuk geeft fockens te kennen, dat hij, in de hier en daar aangevoerde voorbeelden, voornamelijk rosenmuller, umbreit, maar vooral van der palm, wien hij boven allen hoog roemt, bijna altijd gevolgd is; terwijl hij nogtans ook zijne eigene uitlegging van dit geheele Dichtstuk in vervolg van tijd belooft.
Het vierde Hoofdstuk heeft de Schrijver toegewijd aan de aesthetische beschouwing van den aard en de overheerlijke eigenschappen der dichterlijke redenen, waaruit de Jobeïde bestaat. Vooraf echter spreekt hij over het dichterlijk karakter van dezelve in het algemeen; hetzelfde dus, waarover alreeds in den aanvang van het eerste Hoofdstuk melding gemaakt, en dat in het tweede ter loops aangeroerd was, waar het misschien wel zoo goed zijne plaats zou gevonden hebben: gelijk ook, wat hier op volgt, over zekere hardheid, die hier en daar plaats heeft, doch zeer ligt te verschoonen en door groote voortreffelijkheid vergoed is, welligt beter aan het einde des werks bij de vlekken en gebreken geplaatst ware.
Dit Hoofdstuk dan heeft twee afdeelingen, waarvan de eerste zich bepaalt, vooreerst, tot de vruchtbaarheid van verbeeldingskracht en vernuft, die met zeer vele en doorgaans gepaste proeven uit meergemeld Dichtstuk wordt aangewezen, waartoe (zoo als het Rec. voorkomt) de voor- en narede van hetzelve ook met alle regt hadden kunnen gebragt worden, als in welker eerste vooral der dichterlijke verbeelding de ruime teugel ge-
{==188==} {>>pagina-aanduiding<<}
vierd wordt. - Eene andere eigenschap is de veelheid van hevige gemoedsbewegingen, die in dat gedicht voorkomen, en hier door verscheidene voorbeelden voortreffelijk in het licht gesteld worden. - Als eene derde wordt hier te regt opgegeven de naïve karakterschildering. Hiertoe brengt fockens eerstelijk de wijze, waarop de geheele reeks van redewisselingen overeenkomstig de natuur van den mensch is ingerigt, en wijst daarbij de menschenkennis des Dichters door zeer juiste opmerkingen aan. Het is dus wonder, dat hij hier niets gezegd heeft over het stilzwijgen van job op de redenen van elihu, die zelf antwoord van hem scheen te verwachten. (zie Hoofdst. XXXIII:32) Was dit zwijgen misschien, omdat hij op sommige dingen, die elihu voortbragt, te voren reeds meer dan genoeg geantwoord had; op andere, die iets meer ter zake dienden, niet voldoende genoeg wist, of door afmatting en uitputting van gedachten geen' lust had te antwoorden? - Verder wordt hierbij aangetoond, hoe waardig, hoe gepast, en op hoe verschillende wijzen de personen van dit verheven Drama ten tooneele gevoerd zijn, waarin dus gehandeld wordt over job's vorigen toestand, gedrag, lijden, gevoel onder
hetzelve, gezindheid jegens zijne vrienden en jegens God; en alzoo ook over elk' van job's vrienden, en eindelijk over het Opperwezen, dat laatstelijk sprekend wordt ingevoerd. Bij dit belangrijk gedeelte des onderwerps vond Rec. zich eenigzins teleurgesteld, daar het hem voorkwam, dat de Schrijver het over 't geheel wat al te kort, zoodat het hier en daar blijken van overhaasting schijnt te dragen, behandeld heeft. Zou hierbij ook geen opmerking verdiend hebben de lof, dien job zichzelven geeft, en die in het afgetrokkene hoog genoeg schijnt, maar die, in het geheele zamenstel van het Gedicht, en tegenover de heftige beschuldigingen of kwade vermoedens zijner vrienden beschouwd, wel verdedigd kan worden? Zou er ook niet iets te zeggen zijn over de oorzaak van het onderscheid tusschen de gemoedsgesteldheid van job onder

{==189==} {>>pagina-aanduiding<<}
het lijden, zoo als zij H. I en II, en zoo als zij daarentegen H. III uit zijne woorden blijkt? Het best en meest uitgewerkt vertoont zich de karakterizering der vrienden van job: maar zou het geen opmerking en zoo mogelijk verklaring verdienen, waarom elihu niet voorgesteld wordt, als door God berispt, gelijk de andere?
In de tweede Afdeeling van dit laatste Hoofdstuk wordt eerst gehandeld over de waardigheid der dichterlijke uitdrukking, en uit den rijken voorraad worden wel niet zeer vele, maar toch uitstekende proeven van verhevenheid, die in dat Dichtstuk schitteren, zeer gepast aangevoerd. - Zeer kort is ten andere de behandeling van den aldaar voorkomenden rhythmus of parallelismus. Alleen wordt daarbij eenige melding gemaakt van het gevoelen van den Kielschen Professor köster, die vóór weinige jaren beweerd heeft, dat in de Hebreeuwsche Poëzij, en met name in het Boek job, niet alleen een parallelismus van leden, maar ook van strophen of coupletten plaats heeft. Fockens schijnt hieromtrent niets te bepalen; maar geeft in de aanteekeningen, ter proeve, het 3de en 4de Hoofdstuk, naar de Hoogduitsche vertaling van köster, in het Latijn. Rec. wil ook zijn oordeel hierover nog opschorten, als dit gevoelen niet genoeg getoetst hebbende: hij kan echter niet ontkennen, dat het hem voorshands te kunstig en te willekeurig voorkomt. Men kan ja, een gedicht in een gelijk getal van coupletten, zelfs elk van even veel regels, verdeelen; maar hiermede is nog geen bewijs van parallelie gegeven. Men kan zelfs alzoo van elkander afrukken, wat onmiddellijk zamenbehoort; b.v.H. III:11, 12, naar köster het begin der 2de strophe, behoort, volgens den zin, volstrekt tot vs. 10 van de 1ste; en welke parallelie is er b.v. tusschen vs. 12 en vs. 4? Of wil men het slechts tot den zin van de coupletten in het geheel onderling bepalen, dan is het 2de wel een gevolg van het 1ste; maar hoe kunnen zij gezegd worden parallel te staan? Zoo kan ook H. IV:

{==190==} {>>pagina-aanduiding<<}
12-16 bezwaarlijk als parallele strophe afgescheiden worden van, en gesteld tegenover vs. 17-21, waar de woorden voorkomen, die bij de geestverschijning, in de vorige beschreven, onmiddellijk behooren. - Eindelijk handelt de Schrijver over eenige vlekken en gebreken, die men in de Jobeïde meent te vinden, en die hij ook eenigermate toegeeft, maar echter in eenige aangevoerde voorbeelden over 't algemeen verdedigt. Daar alle menschenwerk meer of min zijne gebreken en onvolmaaktheden heeft, ziet Rec. er geene zwarigheid in, dat men dezelve ook bij eene aesthetische behandeling der Bijbelschriften opmerke; en hij meent, dat, wanneer zulks met bescheidenheid en gematigdheid geschiedt, hierdoor meer ware dienst aan de zaak van de Godsdienst gedaan wordt, dan wanneer men, uit bijgeloovigen eerbied voor den Bijbel, die gebreken zoekt te vergoelijken, of zelfs als schoonheden te verheffen. Hij heeft dan ook wel eens gedacht, (ofschoon hij hiervan in deze Verhandeling van fockens nergens iets gezegd vindt) of de redenen, die, H. XXXVIII-XL, het Opperwezen in den mond gelegd worden, hoe doelmatig ook over het geheel, nogtans als zulk een orakel niet te lang zijn; of dus de Dichter der Jobcïde daarin, en bijzonder in de beschrijving der natuurvoorwerpen, hoe schoon ook op zichzelve, aan zijn vruchtbaar genie niet te veel toegegeven heeft, en uitvoeriger en woordenrijker geworden is, dan voor de majesteit der tusschenbeiden komende Godheid voegzaam was.
Daar dan dit geschrift van zoo goede gehalte is, als uit het bovenstaande zal gebleken zijn, en over het geheel in een' goeden Latijnschen stijl (ofschoon hier en daar door lange volzinnen wel eens wat ingewikkeld) gesteld is; en daar het in ons Land zeldzaam is, dat er, behalve de Akademische Prijs- en Proefschriften, werken in de taal der Geleerden geschreven worden, hetwelk Rec. echter, vooral in de Theologische en Medische wereld, zeer nuttig zou vinden; zoo heeft hij hierbij een weinig langer willen stilstaan, om den Lezer met

{==191==} {>>pagina-aanduiding<<}
inhoud en manier van behandeling bekend te maken. Hij eindigt met den Heere fockens dank te betuigen voor deze welgeschrevene bijdrage tot waardering van de Bijbelschriften, ook van de aesthetische zijde beschouwd; en hij houdt bij hem aan om de vervulling der belofte, aan het einde van dit werk gedaan, om de schoonheid en verhevenheid van afzonderlijke plaatsen der Jobeïde in het licht te stellen.

De hoeksteen Jezus Christus; of gemeenzame opheldering van eenige waarheden der Christelijke Godsdienst. Door Jacob Abbott. Uit het Engelsch. Te Rotterdam, bij van der Meer en Verbruggen. In gr. 8vo. 324 Bl. f 3-30.

De voornaamste leerstukken der Christelijke Godsdienst worden in dit geschrift op soortgelijke wijze behandeld, als door denzelfden Schrijver geschied is met de Christelijke zedeleer, in zijn werk: de jonge Christen. Wat wij (zie onze Lett. voor 1836. bl. 66) van de voorstellingswijze in dat boek gezegd hebben, houde men hier aangaande het onderhavige herhaald. De rijkdom aan voorbeelden, uit het dagelijksche leven ontleend, is hier natuurlijk minder, dan daar; echter blijft ook in dit opzigt de Schrijver aan zijnen onderwijstrant getrouw. Daar elk met betrekking tot sommige punten der Christelijke geloofsleer zijne eigene wijze van beschouwen heeft, is het niet te verwonderen, dat Rec. niet overal zijne volle goedkeuring aan de redeneringen van abbott geven kan; doch dit zal, gelijk de eerw. Vertaler opmerkt, aan de zaak der Godsdienst geen nadeel toebrengen. In de hoofdzaken zijn wij het met den Schrijver ten volle eens; en reeds de titel, welken hij aan zijn geschrift geeft, bewijst, dat men hier geen Christendom zonder christus vinden zal. Ook achten wij het een voornaam vereischte in ‘gemeenzame opheldering van eenige waarheden der Christelijke Gods-
{==192==} {>>pagina-aanduiding<<}
dienst,’ dat de Schrijver het niet bij bloote beschouwing late, maar ook het hart zijner lezeren poge te verwarmen, en het nut aanwijze, dat zij uit de ontvouwde leerstukken kunnen trekken. Zulk eene practische rigting heeft ook dit werk. De Eerw. van deinse heeft alzoo wel gedaan, het, tot eenen tegenhanger van: de jonge Christen, ook in onze taal over te brengen, en, zooverre wij bij gebrek van het oorspronkelijke kunnen oordeelen, heeft hij zich van die taak loffelijk gekweten.
Eene hoofdaanmerking, die wij echter op het geschrift hebben, is deze, dat het de waarheden der Christelijke Godsdienst wel voorstelt op eene levendige, overtuigende wijze; maar dat de Schrijver zich, onzes inziens althans, niet genoeg beroept op de H. Schrift zelve. Deze behoort de kenbron niet alleen te zijn van ons Christelijk geloof, maar ook als zoodanig bij elke ontwikkeling eener Christelijke geloofswaarheid voor te komen, op den voorgrond te staan. De voornaamste bewijsplaatsen moeten door eene duidelijke verklaring in hare eigenlijke kracht worden voorgesteld, opdat aan den eenen kant alle verkeerde bijdenkbeelden wegvallen, maar aan de andere zijde ook helder worde, wat daar geleerd wordt, en met welk regt men zich ten betooge op dit gezegde van jezus of zijne Apostelen beroept. Zulks nu meenen wij in dit boek te veel te missen. Een voornaam vereischte is aan het sieraad eener doorloopende redenering opgeofferd. Het laat zich daardoor misschien aangenamer lezen, dan het 2de Deel van egeling's Weg der Zaligheid; maar het is ook minder Bijbelsch. Niet dat het tegen den Bijbel strijdt; verre van daar; ook niet zelfs, dat het niet op den Bijbel gegrond zij; want inderdaad is het dit. Maar dat komt niet genoeg uit. Het valt niet genoeg in het oog, dat het niet abbott is, die de Christelijke leer voordraagt; maar abbott, die ze voor het oog zijner lezers uit den Bijbel afleidt, en zoo de leer des Bijbels teruggeeft. En dit laatste is toch alleen het ware. Zoo wordt toch eeniglijk op den hoeksteen jezus christus gebouwd. (I Cor. III:

{==193==} {>>pagina-aanduiding<<}
11.) Overigens, gelijk gezegd is, zonder ons te vermeten, in dat onfeilbaar oordeel te dringen, dat de dag eenmaal zal openbaar maken (vs. 12.), houden wij het daarvoor, dat hier geen hooi of stoppelen, maar echt goud en zilver (vs. 11.) op dezen grondsteen des Christendoms gebouwd is.




De vereeniging tusschen Leeraar en Gemeente, in hare alles overklimmende voortreffelijkheid beschouwd; eene Leerrede over Efes. IV:16, ter bevestiging van J.C.F. van Sandick, door G.H. van Senden. Te Zwolle, bij J. Zeehuizen, Jr. 1836. In gr. 8vo. VI, 42 bl. f :-50.

De laatste Avond van het Jaar 1835, gevierd in eene plegtige Godsdienstoefening te Zwolle; eene Leerrede over Esra VI:2b. Door en bij dezelfden. 1836. In gr. 8vo. VI, 32 bl. f :-35.

Deze twee Gelegenheidsleerredenen voegen wij bij elkander in ons verslag, om tevens de noodige beknoptheid in acht te nemen.
De eerste is uitgesproken te Terborgh, ter bevestiging van den op den titel genoemden Kandidaat tot Leeraar van die Gemeente. Op verzoek vooral van 's mans vriend j. sannes, Predikant te Veendam, bij die plegtige handeling tegenwoordig, is de uitgaaf geschied. Met een' aan dezen gerigten brief verschijnt de Leerrede in het licht. In dien brief herhaalt van senden de woorden van zijnen vriend, die wij hier afschrijven: ‘De bedenking, dat er te veel preken worden uitgegeven, behoeft u niet te weêrhouden; want onder de menigte derzelven zijn er weinig bevestigingsreden, en daaronder weder weinig, die afzonderlijk zijn uitgegeven, en, voor zoo ver ik weet, is er geene, die den tekst en het thema, door u zoo gelukkig gekozen, opzettelijk behandelt.’ Die woorden mogen nu gel-
{==194==} {>>pagina-aanduiding<<}
den, zoo veel zij kunnen! Wij zullen hier alleen verslag geven.
Het thema dan wordt dus behandeld. Wij bezigen hier de woorden van den Redenaar: ‘Wij zullen de vereeniging tusschen Leeraar en Gemeente in hare alles overklimmende voortreffelijkheid leeren kennen, wanneer wij letten, vooreerst, op den Stichter dier vereeniging; ten tweede, op het doel dier vereeniging, en, ten derde, op het middel, door hetwelk die vereeniging aan dat doel dienstbaar is,’ bl. 7. Dit nu wordt in drie deelen ontwikkeld. Of het thema in den tekst ligt, is eene vraag, welke ieder voor zich beantwoorde. Voor onszelven gelooven wij, dat paulus (vs. 16) alleen bedoeld heeft de naauwe vereeniging der Gemeente, als ligchaam, met jezus christus, als het hoofd. Dit thema zou dan, naar den tekst, niet enkel na den tekst, afgehandeld, welligt nog vruchtbaarder onderwerp hebben opgeleverd.
De tweede Leerrede, welke hier aangekondigd wordt, heeft tot motto het woord Gedachtenis, esra VI:2b., zijnde het opschrift van een Perzisch gedenkstuk. Met toepassing op hetgeen in het verloopen jaar 1835 voorviel, bezigt de Redenaar het woord Gedachtenis. ‘Dat opschrift draagt die rol, vooral ten behoeve van den sterveling aan den laatsten avond van het jaar. - Gedachtenis. Dat woord blinkt in onze oogen, als ware het geschreven door den vinger Gods met zonneschrift (?), ten einde wij zouden stilstaan en thans onze wegen bedenken. - Maar onze gedachtenis zij geene bloote herinnering, geen koud terugroepen voor onzen geest van het gebeurde en gedane; neen, zij worde onder godsdienstige indrukken geheiligd aan de verheerlijking van God; aan de edelste gevoelens jegens onze medemenschen, en aan de hoogste zorg voor ons zelven. - Gij bespeurt, T., reeds mijn plan. Het is geen ander, dan om u, I. in het kort aan te wijzen, waarin het houden dier gedachtenis van het gebeurde in het verloopene jaar

{==195==} {>>pagina-aanduiding<<}
bestaat; II. om dan ten tweede u te besturen bij de gevoelens, welke die gedachtenis eigenaardig bij ons zal moeten verwekken.’
Wij wenschen, dat de Heer van senden ondervinde, dat beide de Leerredenen nut stichten, en het goede bewaard blijve, hetwelk zij hebben mogen te weeg brengen.









Redevoering en Gebed, gedaan in de algemeene vergadering van het Nederlandsch Zendelinggenootschap, gehouden te Rotterdam, den 21 Julij 1836, door M.A. de Jongh, Predikant te Rotterdam. Te Rotterdam, bij M. Wijt en Zonen. 1836. In gr. 8vo. 31 Bl. f :-40.

Hervormingsleerrede, uitgesproken te Leiden, den 30 October 1836, door N.C. Kist. Te Leiden, bij S. en J. Luchtmans. 1836. In gr. 8vo. 32 Bl. f :-40.

Leerrede bij gelegenheid van den Brand op den 29 November dezes jaars, te Beest, nabij Leerdam, tot voordeel van de noodlijdenden door dien Brand uitgegeven door J.H. Betting, Predikant aldaar. Te Zaltbommel, bij J. Noman en Zoon. 1836. In gr. 8vo. 30 Bl. f :-55.

Van elke dezer Gelegenheidsleerredenen slechts een enkel woord kunnende zeggen, voegen wij dezelve bijeen.
De taak van den Redenaar op de jaarlijksche algemeene vergadering van het Zendelinggenootschap wordt, gelijk het met dergelijke gelegenheden gaat, van jaar tot jaar moeijelijker. De Eerw. de jongh koos ten tekst luk. X:18; met welke zinnebeeldige uitdrukking jezus, volgens hem, te verstaan geeft, ‘dat hij door de kracht zijner geheiligde, door den voorspoedigen uitslag van het werk zijner leerlingen opgewekte en verhoogde verbeel-
{==196==} {>>pagina-aanduiding<<}
ding zijnen tegenstander zag neêrgeworpen van de hoogte, welke deze meende te bereiken, en dat met eene snelheid, gelijk aan die van den bliksem, zoodat het dien aartsvijand van God en moordenaar van de menschen niet gelukken zou, de oprigting van het koningrijk der hemelen te beletten.’ Dit leidt dus tot het onderwerp: ‘de werkzaamheid van het Zendelinggenootschap, beschouwd als een der meest gepaste middelen, welke menschen kunnen aanwenden, om het uitzigt op den ondergang van het rijk der duisternis langzamerhand te verwezenlijken.’ Alles is kort, gepast, hartelijk. Alleen zouden wij den kundigen en hoogst eerwaardigen Redenaar in bedenking geven, dat hier met regt kon worden verwacht eene opzettelijke aanwijzing, dat het Christendom, naar Gods plan, op aarde het middel moet, en ook uit deszelfs aard kan zijn, om het ‘rijk der duisternis’ ten onder te brengen. Hieruit volgt dan regtstreeks, dat het eerste uit te breiden hetzelfde is, als aan het laatste afbreuk te doen. Van dezen kant opgezet, zou het betoog, naar ons inzien en behoudens beter oordeel, meer klem hebben.
‘De hervorming Gods werk,’ is het thema der Leerrede van den Hoogl. kist. Na een kort overzigt van den Psalm (CXXXVIII), waaruit hij vs. 8c. laat niet varen de werken uwer handen! ten tekst neemt, doet de Redenaar de hervorming der Kerk als Gods werk beschouwen. Zij is dit, schoon het verkeerde in haar aan menschen moet worden toegeschreven, en grootheid van ziel, van bedoeling en uitwerking haar tot het edelste gewrocht der menschheid verheft. Immers God heeft zoowel de meer edele beginsels en drijfveren der menschen opgewekt, bewaard en tot het regte einddoel heengeleid, als ook de verkeerde neigingen en hartstogten dikwerf zóó bestuurd, dat uit het kwade zelf het goede geboren werd. Met opwekking, afgeleid uit den tegenwoordigen toestand der Kerkhervorming (eig. van het Protestantisme), tot de bede: laat niet varen enz. wordt deze schoone Redevoering besloten. Deze proeve

{==197==} {>>pagina-aanduiding<<}
doet ons zeer verlangen naar de, door den Hoogl. half en half in het Voorberigt beloofde, Leerredenen, vooral betreffende de Geschiedenis van het Christendom.
De Leerrede van den Eerw. betting is minder voor eene plansopgave vatbaar. Klaagl. III:22: het zijn de goedertierenheden des Heeren, dat wij niet vernield zijn, is de gepaste tekst. Het zou onbillijk zijn, deze Leerrede, opgesteld in weinig meer dan éénen dag, onder vele drukte in huis en Gemeente, ten gevolge van den brand, van den kant der kunst te beoordeelen. Zij is hartelijk, en dat is genoeg; want, waarlijk! het zou ons voor den Leeraar niet gunstig hebben ingenomen, indien hij onder zulke omstandigheden eene keurig bewerkte, als kunstgewrocht fraaije, Leerrede hadde kunnen opstellen. Om het weldadig doel der uitgave wenschen wij, dat door onze aankondiging velen uitgelokt worden, om ook nu nog dit stukje te koopen. Afgescheiden zelfs van dat menschlievend oogmerk, is de leering en vermaning op zichzelve den prijs wel waardig.




Acht Leerredenen tegen de Geestdrijvers; door Dr. M. Luther, in den jare 1522, onmiddellijk na zijne terugkeering van den Wartburg, gehouden. Met eene geschiedkundige Inleiding. Uit het Hoogduitsch. Te Rotterdam, bij van der Meer en Verbruggen. 1836. In gr. 8vo. 82 Bl. f :-75.

De vernieuwde uitgave dezer ernstige toespraken van den grooten luther zou onberekenbaar nuttig kunnen zijn voor de zaak des waren Christendoms, indien dezelve daardoor kwamen in de handen dergenen, voor wie zij meest nuttig konden zijn. Daar wij echter vreezen, dat dit het geval niet wezen zal, denken wij, dat de lezing toch wel velen met ons zal vervullen met eerbied voor den moed, de zuivere begrippen en den echt Christelijken zin van den onvolprezen Kerkhervormer. Mogten zijne lessen maar meer behartigd worden!





{==198==} {>>pagina-aanduiding<<}

De rationeel-empirische Geneeswijze in de Geneeskunst verdedigd tegen Dr. J.F.P. Schönfeld, en de geest der Homöopathische Geneesleer van Dr. S. Hahnemann getoetst aan rede en ervaring, door B. Eekma, M.D. enz. te Hoogezand. Te Groningen, bij C.M. van Bolhuis Hoitsema. 1836. In gr. 8vo. 244 Bl. f 2-:

De provincie Groningen, waar men anders niet gewoon is het nieuwe zoo spoedig te huldigen, schijnt, wat de Homöopathie betreft, eene uitzondering te maken. Uit eenen brief van den Heer eekma, die het werk van zijn WelEd. Z. Gel., tot voorberigt verstrekt, blijkt, dat eenige Doctoren te Groningen zich tot een homöopathisch gezelschap vereenigd hebben. Dit kan nuttig wezen: beproeft alle dingen, behoudt het goede. Dat de Homöopathie het gesprek van den dag is, - welnu? waar het hart vol van is, daar vloeije de mond van over. Zoo ging het denkelijk ook in der tijd met het Magnetismus; zoo zal het met elke nieuwigheid gaan, die ter kennis van het publiek komt. Hoe zouden de musards anders ook den dag doorkomen? Minder goed is het, dat reeds de eene lapdoos voor, de andere na uit Duitschland wordt ontboden. (Bl. 20.) De inhoud van doozen is niet onverschillig: men denke aan die van pandora! En wanneer, volgens hahnemann, de schurftsmet (met verlof!) aan vele ziekten ten grond ligt en ter genezing behoort ontwikkeld te worden, aan welke walgelijke ziekten wierden de goede ingezetenen dan niet blootgesteld? Dewijl er zoo oneindig weinig toe noodig is van de Hahnemannsche geneesmiddelen, ja soms reeds het rieken toereikende is, welke gevolgen zoude eene aardigheid niet kunnen hebben! Wij willen hierop vooral de Dames indachtig gemaakt hebben. Over zekere beestjes, (*) die langs denzelf-
{==199==} {>>pagina-aanduiding<<}
den weg tot het leven zouden kunnen geroepen worden, zwijgen wij liefst, ook uit vrees
van in handen te vallen der anticritici van den Rec. der Rec. Men mogt ons dadelijk van de orde der Geneeskundigen uitsluiten, en ons, op onzen leeftijd, alle hoop benemen, om nog eens in die der Natuurkundigen en der Wijsgeeren opgenomen te worden! Elk streeft in onzen tijd naar hooger, al moest hij daartoe ook lid eener Cynische maatschappij worden, of zich door een' anderen diogenes in het aangezigt laten spuwen, of over dag zelfs in de ton zitten, - onverschillig, als hij slechts opgang maakt en zijn lieve ik het doel bereikt!
Ondanks het wederstreven van den gemoedelijken Boekhandelaar h.v. huizingh te Winschoten, (rara avis) ontvangen wij door c.m. van bolhuis hoitsema de verdediging der rationeel-empirische Geneeswijze van Dr. eekma tegen Dr. j.f.p. schönfeld. Tegen dezen laatsten heeft Dr. smit reeds eene lans gebroken; Dr. eekma treedt thans in het strijdperk, volgens den brief echter op eene vriendschappelijke wijze. Dat Dr. eekma evenwel met partij niet altijd even zacht omspringt, is vroeger bij eene andere gelegenheid gebleken. (*)
Hoe het Dr. eekma bevreemdt, dat de Homöopathie veld kan winnen, bevatten wij niet, na de lezing van een der vier gekozene motto's, en wel dat van cicero: Fabula, etsi sit incredibilis, tamen homines commovet. Juist het ongeloofelijke sprookje trekt den grooten hoop, en lokt denzelven aan de vensters, wanneer de groene ezel, of wie zijne plaats inneemt, door de straten trekt. Laat ons echter indachtig zijn aan het sluitmotto van den Heer eekma: Claudite jam rivos pueri, sat prata biberunt, hetwelk aldus vertaald wordt:

Jongens, laat den duiker neêr, 
Want de sloot is volgeloopen; 

{==200==} {>>pagina-aanduiding<<}

't Land behoeft geen water meer, 
En het vee dient niet verzopen. 

Hoe gaarne wij verder den Schrijver op den voet zouden willen volgen, mogen wij ons hierin niet toegeven; wij hebben nog andere, voor ons staande, Homöopathische geregten te vermelden. Plaatsgebrek verbiedt eene verdere ontleding. Wij bepalen ons derhalve slechts tot het navolgende. De Schrijver noemt zijne schets van de geneeswijze der rationele Medici eene zeer onvolledige. Zij kon in zulk een eng bestek (46 bladzijden) niet wel vollediger wezen. Intusschen is zij nog te hoog voor het minder kundige publiek, hetwelk niet zoo diep kan indringen. Voor dit publiek is veel te veel gezegd; de Geneeskundige vindt er slechts eene herhaling van hetgeen hij weet, of dat reeds door zimmermann, en dit erkent zeker de Heer eekma, veel beter gezegd is. Kwakzalvers, dweepers en domkoppen zullen door dit anders welgeschreven vertoog beter noch wijzer worden. De Heer eekma vergunne ons de aanmerking, ten nutte der leeken en ter beteugeling van het verderfelijk Empirismus, dat het sulphas chininae een voortreffelijk middel is, maar noch altijd heilzaam, noch, in geen geval, goddelijk (in de gewone beteekenis) te noemen is. Wij erkennen deszelfs vinding met dankbaarheid, maar keuren zulk eene lofspraak af, als zijnde hetzelve een te krachtig middel, om zoo onbepaald aangeprezen te worden. - Verder houdt de Heer eekma eene soort van pleitrede voor het rationeel Empirisme tegen hahnemann c.s., caspari en Dr. schönfeld, hier en daar eene soort van Philippica, soms scherp op den man af, hetwelk, blijkens de ondervinding, den Schrijver wel toevertrouwd is.
De Homöopathische Geneesleer wordt nu getoetst aan rede en gezond verstand, bl. 109. Hier kan de uitslag niet twijfelachtig wezen. Of het echter hier de plaats zij, het gezag van Prof. de la faille tegenover het gezag van hahnemann te stellen, trekken wij

{==201==} {>>pagina-aanduiding<<}
in twijfel, ten zij hier de gelegenheid moest gevonden worden, om eene welverdiende, maar hier niet behoorende pligtpleging aan den Heer de la faille af te leggen, zoo als dit op de vorige bladzijde aan de Heeren stratingh, tellegen en busch is geschied. Waar rede en gezond verstand moeten beslissen, komt geen gezag te pas. Hetgeen de Schrijver zegt bl. 132, in de noot, geldt ook van het gezag: ‘Hier kan ik niet in gebreke blijven den lezer aandachtig (indachtig) te maken, hoe ligt men zijn gezond verstand verliest, wanneer men zich eens in dienst van eenen systeemmaker begeven heeft.’
Waar rede en gezond verstand de ondervinding besturen, daar kan ook hare zegepraal niet twijfelachtig zijn. De Heer eekma moest dus ook in Hoofdst. IV zijne zaak wel behandelen; ofschoon hij zich hier wederom in bijzaken verliest, als de beoordeeling van wijlen de Hoogl. thuessink en bakker; zij is wel niet onbelangrijk, maar komt hier minder te pas, en maakt zijn geschrift omslagtig. Ten bewijze strekke ook, bl. 169, de molenaar lammert mulder!
Het vijfde Hoofdstuk, tegen de leer, aan de orde van den dag, van den Wonder-Doctor van Winschoten, mag als eene toegift beschouwd worden. Wanneer de Schrijver zegt: ‘Wij zullen onzen tijd niet verspillen met het uitleggen dezer homöopathische werkingen, wetende, dat één zot meer kan vragen, dan zeven wijzen kunnen beantwoorden,’ berusten wij daarin. Wij stappen dus over Hoofdst. VI en VII heen, als hier eene herhaling meenende te vinden van hetgeen reeds in de vorige Hoofdstukken zoo breed is uitgemeten. Slechts veroorloven wij ons de vraag, of het den Schrijver ernst was met de stelling van het navolgende: ‘Zou het wel onvoegzaam zijn, indien men in het vervolg in de Geneeskundige Faculteit twee soorten van diplomata afgaf: aan de kundigen, dat van naar de lessen van de oude leer te mogen practiseren; aan de minkundigen een diploma van alleen te mogen homöo-
{==202==} {>>pagina-aanduiding<<}
pathiseren.’? Welken graad zoude, dien ten gevolge, de Heer salomon abrahamus bleekrode, den 29 April l.l. gepromoveerd, (bl. 153) waardig geweest zijn? Wat wordt hier van rede en gezond verstand? Maar zacht - herinneren wij ons het gezegde bl. 219, ‘dat één zot meer kan vragen, dan zeven wijzen kunnen beantwoorden!’ Wij troosten ons echter, in elk geval, met een motto van den Schrijver: Ayez dans votre folie un fonds de raison.

De Sterrenhemel. Christelijke Bespiegelingen tot verheffing des harten. Naar het Hoogduitsch van J.H. Daus. Te Amsterdam, bij J.D. Sijbrandi. 1837. In gr. 8vo. 127 Bl. f 1-30.

Een zeer lief boekje, dat de beminnaars van stichtelijke lectuur gaarne, en velen, die dit zoo zeer niet zijn, toch ook met bijzonder genoegen zullen lezen. Behalve toch, dat het een en ander, van de sterren gezegd, velen nieuw, schoon en verbazend genoeg zal voorkomen, is het met zoo vele aardige vertellingjes doormengd, dat ieder er, om zoo te spreken, zijne gading vindt. En de godsdienstige inhoud bepaalt zich niet, gelijk men ligt verwachten zou, tot bespiegelingen over de grootheid en goedheid van God in de natuur, maar is, in den eigenlijken zin des woords, Christelijk; hij knoopt zich aan het Evangelie en de verkondiging van den Zaligmaker, benevens opstanding en leven, met vele draden vast, waarbij de eigene taal der Schriftuur niet zelden treffend wordt aangevoerd. Inzonderheid moeten wij ook tot lof van het werkje zeggen, dat de eigenaardige Hoogduitsche kleur, die een boek in onze taal ligt een vreemd en onaangenaam voorkomen geeft, nergens doorstraalt. De Vertaler, die in het voorberigt mede van zijn werk spreekt, en alzoo blijkt niet bloot vertaler te zijn, heeft zijne taak allergelukkigst volbragt. Misschien, ja, had de verbeterende hand zich nog wat verder kunnen uitstrekken. Hier en daar is nog wel eens iets, dat een hecht Hollandsch hoofd zoo niet volkomen knoopen kan. Ook herinneren wij ons, b.v., niet, dat Mozes een deksel noodig had tegen de heerlijkheid des Heeren; maar wel, dat

{==203==} {>>pagina-aanduiding<<}
het volk dit behoefde tegen de heerlijkheid, die van zijn gelaat, na zijnen omgang met God, straalde. (Exod. XXXIV:34.) Doch, wie stoort zich aan een vlekje op een schoon gezigt? Het verbeteren is inderdaad soms moeijelijk, en menigeen wordt in den val van een ander medegesleept, die zelf daar niet struikelen zou. Ook de enkele versjes, in het boek voorkomende, zijn gelukkig overgebragt.
Gaarne halen wij een voorbeeld aan. Doch met de keus zijn wij verlegen: Want de verscheidenheid laat bezwaarlijk toe, uit een stukje het geheel te beoordeelen. Ziehier, van de XXI afdeelingen, iets uit de VIde, over den Melkweg. ‘Een weg, schitterend, als de sneeuw op den donkeren grond, loopt kronkelend door den sterrenhemel. Onze vader noemde dien wel eens lagchende het kerkpad der Engelen. Gaarne verwijlt het oog bij het aanschouwen van dezen weg of van dezen lichtstroom, die door de Etherische velden vloeit. De oude tijd, die, in het licht der eerste en oorspronkelijke openbaring, meer den zamenhang der dingen erkende, en daarom ook de aarde nooit als afgescheiden van de hoogere werelden beschouwde, wist voorzeker door middel van de wetenschap, die men toen het ijverigste beoefende, de sterrekunde namenlijk, veel schoons van gindschen hemelschen stroom te verhalen. In die dagen toch, toen het oneindige en eindige nog als onmiddellijk waren verbonden, leende de gewijde poëzij, geput uit de bron des levens, waarin denken en gevoelen, weten en gelooven nog één waren, der natuur getrouwelijk de hand. De poëzij was heilige natuur en dienares der waarheid; de natuur was heilige poëzij. Maar de schoone dichtstukken der grijze oudheid zijn grootendeels verloren gegaan, en slechts enkele toonen klinken nog, als getuigen van vroegere verhevenheid, ons in het oor. Doch wie kan uit enkele toonen den geheelen zin van het heerlijke lied opmaken? Ook nu echter zijn er gelijkgestemde geesten, die uit de overgeblevene stukken veel van het verlorene weten te herstellen, die zelve de harp tokkelen in den statigen nacht, en zich verheffen tot de geheimenissen der sterrenwereld. Maar ook van hen, gelijk van de zangers van vroegere dagen, geldt het, wat de Apostel zegt: Wij weten ten deele, en wij profeteren ten deele. “Kunt gij ons bij name noemen? Slechts een stuksken der zake
is u bekend,” roepen ons de tallooze kleine sterren toe, die uit den melkweg zich ontwikkelen; het is, alsof de lichtstroom

{==204==} {>>pagina-aanduiding<<}
in druppels is uiteengespat, en alsof ieder druppel eene ster heeft gevormd. Ieder druppel eene wereld gelijk, gelijk dat, wat wij wereld noemen, onze moederaarde, ook slechts een enkel drupje is, dat eenmaal, naar het woord van eenen dier heilige zangers der oudheid, uit de hand des Almagtigen vloeide! O heerlijke en wonderbare gezangen, wanneer de uitgangen des morgens en des avonds juichen! Heilige en stille verrukking, wanneer mijn oog, vol bewondering omhoog starende, de onafzienbare en glansrijke hemelsche heirscharen gadeslaat! Alles, wat mijn oor immer heeft vernomen, hoe schoon en roerend ook, is niet te vergelijken bij het avondlied der natuur, als de tallooze zonnen met liefelijken glans den donkeren nacht bestralen. Ook de laatste schemerende ster op het kerkpad der Engelen mengt haren jubeltoon met het heilige lied, en zingt met de flikkerende zonnen het koorgezang ter eere des Allerhoogsten.’
Ook de uitvoering beantwoordt aan de waarde van het werk.





Geschiedenis des Vaderlands, door Mr. W. Bilderdijk; uitgegeven door Prof. H.W. Tijdeman. VIIIste Deel. Te Amsterdam, bij P. Meijer Warnars. In gr. 8vo. 304 Bl. f 3-50.

Dit achtste deel van bilderdijk's Geschiedenis des Vaderlands verplaatst ons in het allerbelangrijkst tijdvak tusschen het aangaan van het Twaalfjarig Bestand en het sluiten van den Munsterschen Vrede (1609-1648.) Wij hebben in ons verslag van het VIIde deel (No. XII van 1836. bl. 519 en verv.) opgegeven, hoe aldaar eenige der hoofdpersonen, welke wij ook in dit deel zullen ontmoeten, worden afgeschetst. Oldenbarneveld werd daar reeds in een hoogst ongunstig daglicht gesteld, ‘als eene soort van parvenu, een man van een hevig en onverdraagzaam karakter, een Stichtenaar in zijn hart, die zeer aandoenlijk was voor de vleijerijen van albertus zoo wel, als voor geschenken van allerlei aard.’ - In dien zelfden geest wordt hij ook in dit deel behandeld. ‘Barneveld,’ zegt bilderdijk bl. 5, ‘regeerde Holland naar willekeur: kon als perpetuëel gemachtigde van Holland in de Staten Generaal, ook dáár met zijn aanhang, alles wat hij wilde, doordrijven, en was dus in effecte de Oppervorst der Vereenigde Neder-
{==205==} {>>pagina-aanduiding<<}
landen.’ - Bij het uitbarsten der twisten tusschen de Remonstranten en Contraremonstranten, koos hij niet uit godsdienstige overtuiging, maar wegens zijne staatsbegrippen en heerschzucht, de partij der eerstgemelden (bl. 21.) Toen de tegenstand verre buiten zijne gedachten ging, toen Prins maurits openlijk de zijde der Contraremonstranten gekozen had, de scheuring onvermijdelijk scheen, en allen een Nationaal Synode als het eenig redmiddel beschouwden, hield hij zijne streng met onverzettelijke stijfhoofdigheid vast. Er werden, op zijn doordrijven, Waardgelders aangenomen. Hij bezorgde in persoon de werving derzelven te Utrecht, en de burgeroorlog stond op het punt om uit te
barsten. ‘Hij had daarbij uitzigt op de hulp (NB.) van albertus, die in en om Kleef troepen genoeg had om in Gelderland en Overijssel te vallen en hem daardoor ruimte te geven (bl. 43.) - En als dit dan zoodanig beschouwd werd, was er dan ook reden om van maurits zijde niet langer te sammelen? En om barneveld als een vervloekte Verrader te beschouwen? - Zij, die barneveld's plan doorzagen, om Holland, Zeeland en Utrecht van de Unie af te scheiden, moesten zij nu niet de praeparatoiren erkennen, en de verdeeling der overige Provinciën tusschen albert en Holland te gemoet zien, en de nieuwe Venetiaansche Republiek der Hollandsche Aristokratische Magistraten, met barneveld als Doge aan het hoofd?’ (Bl. 45.)
Na deze voorstelling treedt bilderdijk tot de gevangenneming en het Regtsgeding van oldenbarneveld. Hij onderzoekt, 1o. de competentie van die hem gevangen stelden en deden oordeelen, en 2o. de schuld, die men hem opleide. Ten aanzien van het eerste punt komt zijn betoog ongeveer hierop neder: De Staten Generaal hadden niet de Souvereiniteit der Provinciën, maar een Overbewind over de Provinciën, hun bij verdrag door de Provinciën verleend. De Staten Generaal (dat is, alle de Provinciën te zamen) waren eene Mogendheid uit Souvereine ligchamen bestaande, en als zoodanig buiten- en binnenslands erkend. Maar zelfs de Mogendheid daargelaten en de Provinciën als onafhankelijke Souvereiniteiten beschouwd, dan had, wanneer een der contractanten niet aan het Contract voldeed, de geheele persona moralis het regt, niet alleen om den overtreder te dwingen, maar ook om den Staatsdienaar, die er zich 't

{==206==} {>>pagina-aanduiding<<}
werktuig toe gemaakt had, als den belhamel te straffen. Bl. 53-57.
Ten aanzien van het tweede punt tracht hij te betoogen, dat oldenbarneveld zich op tweederlei wijze vergrepen had, 1o. tegen de Unie in 't algemeen, en 2o. tegen de Nederlandsche Kerk in 't algemeen. - Wij kunnen bilderdijk hier in de bijzonderheden niet volgen, doch moeten opmerken, dat dit betoog met eene zonderlinge, althans, na al het voorgaande, geheel onverwachte, erkentenis eindigt. ‘Barneveld,’ zegt hij, ‘bleef altijd volharden in zijn aangenomen systema, dat hij welgedaan had, en (naar zijn onverstand te oordeelen) geloof ik, dat hij van het tegendeel niet overtuigd was, maar (NB.) ter goeder trouw zijne oogmerken en middelen voor wettig bleef houden.’ (Bl. 63.)
Zoo men nu met deze erkentenis in verband brengt hetgeen bilderdijk in het VIIde deel, bl. 8, zegt: dat hij de voorstanders van oldenbarneveld toevalt in de gronden van hun sustenue, (namelijk, dat de Souvereiniteit niet bij de Staten Generaal maar veeleer bij de afzonderlijke Provinciën huisvestte) schoon geenszins in de applicatie daarvan, dan mag men met de eigene woorden van bilderdijk deze twee stellingen ter neder schrijven:
1o. Oldenbarneveld had in den grond der zaak gelijk, toen hij beweerde, dat de Souvereiniteit niet bij de Staten Generaal resideerde. (VIIde D. bl. 1-8.)
2o. Oldenbarneveld handelde bij de applicatie van dit principe wel verkeerd, maar meende wel te doen, en hield ter goeder trouw zijne oogmerken en middelen voor wettig. (VIIIste D. bl. 53 en 54.)
En nu vragen wij: waarmede heeft hij dan de doodstraf verdiend? Mag het ten minste geene verwondering baren, dat diezelfde bilderdijk, die de voorstanders van oldenbarneveld toevalt in de gronden van hun gevoelen, en daarbij de goede trouw van dien Staatsdienaar volmondig erkent, op bl. 87 zegt: ‘De Rechters konden hem met een goed geweten veroordeelen. Ik ten minsten zou nog geen oogenblik haperen, schoon ik zijn lot hard vind, en hem, hoe slecht een mensch ik hem acht, van harte aan de clementie van den Vorst (waar er een was) aanbevelen zou, wel te verstaan zoo ik mij kon opdringen, dat het

{==207==} {>>pagina-aanduiding<<}
nog niet verderfelijker voor het Vaderland had moeten zijn, dan de zachtheid omtrent huig de groot.’
Doch niet alleen oldenbarneveld, maar ook allen zonder uitzondering, die tot de Remonstranten behoorden of zich tegen Prins maurits aankantten, worden met dezelfde roede getuchtigd.
Arminius komt er op bl. 8 nog al tamelijk wel van af. Maar uit de school van arminius waren inmiddels eenige kweekelingen uitgebroed, jurantes in verba magistri, (hunn' meester geloovig napratende) (*) bl. 14. - Vele stedelijke Magistraten heulden met de Arminianen. ‘Maar de Amsterdamsche Regering was welgezind, ware er slechts dat neuswijze Burgemeestertjen hooft niet in geweest, dat zoo fraai tegen de opdracht der Souvereiniteit aan willem I geöreerd had,’ (bl. 23.) Op bl. 7, lezen wij van ‘de eindelooze sophismen van die vervloekte Remonstrantsche clique, welke men bij brand, uitenbogaart en al dat eerlooze geboefte vinden, wier schriften, beide hart en verstand verwoestend zijn, en in alles den stempel dragen van den leugengeest van den beginne.’ De groot's domheid komt overal uit de mouw, als hij zelf denken moet, (bl. 84.) De zachtheid (?) omtrent hem is verderfelijk voor het Vaderland geweest, (bl. 87.) Dus was de eeuwigdurende gevangenis nog zachtheid, en had hij ook door beulshanden op het schavot moeten sterven! Zoo dit niet heeten mag, ‘het groote lijk zelfs in zijn tweede kist vervolgen,’ verklaren wij niet te weten, welke naam er dan aan moet gegeven worden. - Overigens, maria van reygersbergen, de voortreffelijke Echtgenoote van de groot, was - eene Helleveeg, (bl. 94.)
Het overig gedeelte van het bestuur van Prins maurits wordt korter behandeld, en besloten met eene karakterschets van dien Vorst, welke, gelijk men vooraf begrijpen kan, op eene vurige lofspraak nederkomt. Recensent loopt zelf te hoog met de onvergetelijke verdiensten van maurits, dan dat hij iets op den lof, die hem in zoo vele opzigten waarachtig toekomt, zoude willen afdingen. Maar maurits was feilbaar mensch, en behoeft dus immers niet als vlekkeloos voorgesteld te worden. Zijne erkende verdiensten zijn

{==208==} {>>pagina-aanduiding<<}
reeds zoo groot, dat hij immers niet behoeft, nog bovendien als zoo goedaardig, openhartig, vergeeflijk enz. voorgesteld te worden, als hier door bilderdijk gedaan is, (bl. 100.) Waartoe dat overdrijven? Moest de Geschiedschrijver het niet aan den Romanschrijver overlaten, om hier eenen Engel, dáár weder een monster te scheppen, en die naast elkander te plaatsen, om het contrast te sterker te doen uitkomen?
Van bl. 102-170 wordt het tijdvak van frederik hendrik beschreven. Deze Vorst, die tot dusverre als krijgsheld, als Stadhouder en als mensch een voorwerp van bewondering, achting en liefde was, wordt hier in eenen vlak tegenstrijdigen geest voorgesteld, en ter naauwernood zijne verdiensten als krijgsman toegegeven. Hij wordt doorgaande afgeschetst als de Remonstranten begunstigende, om door hen zijne geheime plannen tot verheffing te bereiken, als Franschgezind, als den Franschen huichelaar spelende, (bl. 114.) ‘Hij had ook eene lieve Fransche moeder gehad, die hem geleerd had dat waarheid en regt slechts media (middelen) zijn, die men gebruikt en handhaaft wanneer zij tot de oogmerken dienen, anders niet,’ (bl. 115.) ‘Hij zocht altijd Fransche accommodatien tusschen recht en onrecht, plicht en misdaad,’ (bl. 119) enz.
Wil men zien, op welke wijze zijne schitterendste krijgsbedrijven afgeschetst worden, men leze dan, hoedanig het destijds door geheel Europa bewonderde Beleg van 's Hertogenbosch in 1629, 't welk Epoque in de Geschiedenis der Krijgskunst gemaakt heeft, verhaald wordt: (Bl. 124.) ‘In 1629 bleek weer dat fredrik hendrik zijn Broeder niet was, schoon hij thands onvergelijkelijk grooter krijgsmacht ter beschikking had dan zijn Broeder ooit gebieden mocht. Alle pogingen bepaalden zich tot 's Hertogenbosch, 't geen hij langen tijd vruchtloos belegerde: de Veluwe werd aan 's vijands inval opengesteld, Amersfoort verloren: doch eenige burgers van Wezel besloten, hun stad onder onze gehoorzaamheid te brengen, en verzochten hem die in handen te mogen leveren bij wege van verrassing. Dit geschiedde met het uiterst geluk, en verwekte eene zoodanige verslagenheid aan de Spaansche zijde dat alles week of zich overgaf. 's Hertogenbosch dadigde: Amersfoort en de Veluwe werden verlaten, en de Prins had ex eventu (door deze uitkomst) grooten roem.’

{==209==} {>>pagina-aanduiding<<}

Inderdaad heeft dit gedeelte van bilderdijk's werk veel van eene Parodie der Geschiedenis van dezen uitmuntenden Vorst, wiens wijze gematigdheid en verdraagzaamheid de rampspoedige tooneelen van het Bestand heeft doen vergeten, de door jammerlijke verdeeldheid geslagene wonden zoo veel mogelijk heeft geheeld, en wiens Heldenarm voor Oud-Nederland die keten van vestingen deels veroverd, deels beschermd heeft, die thans weder deszelfs verdediging uitmaken.
Verdiende zoodanig Vorst de schildering, waarmede hij op bl. 159 deels verguisd, deels geridiculiseerd wordt? En waarin, na de herhaling der beschuldiging van de Fransche plooi van geveinsdheid, bedekte staatzucht, intrigue, accommodatie enz., onder anderen voorkomt: Zijn zwak was overmatig eten, en dit zeide hij bij wijlen al zijn plaizier te zijn. Hij had er echter ook andere, voegt bilderdijk er in parenthesi bij. 't Is waar, hij beminde en beoefende de Letteren, en vooral cesar, wien hij, in het veld zijnde, steeds bij zich droeg, was zijn lievelingsschrijver. Maar of bilderdijk dit bedoelde, en in de gemoedsgesteldheid, waarin hij schreef, dit bedoelen kon, laten wij den Lezer beslissen. Het geheel wordt aldus besloten: ‘En droeg hij als Krijgsman roem, als Stadhouder was hij zwak, weifelend, en (om een hard woord niet te sparen) verachtelijk.’
Verachtelijk..... Met dit woord nemen wij afscheid van dit achtste deel van bilderdijk's Geschiedenis, overtuigd dat wij den geest, waarin hetzelve geschreven is, naar waarheid, en met 's Mans eigene woorden, aan onze Lezers hebben blootgelegd.




Redevoeringen en Verhandelingen over onderwerpen, tot de Vaderlandsche Geschiedenis en Letterkunde behoorende, door Matthijs Siegenbeek. Te Dordrecht, bij Blussé en van Braam. 1836. In gr. 8vo. X en 383 bl. f 3-60.

De Hoogleeraar siegenbeek geeft in dezen bundel tien Redevoeringen, of Voorlezingen, en Verhandelingen over onderscheidene zaken of personen, tot de Vaderlandsche Geschiedenis, en ééne, tot de Nederlandsche Letterkunde behoorende, welke door hem bij verschillende gelegenheden

{==210==} {>>pagina-aanduiding<<}
gedaan, maar, op twee na, nog niet uitgegeven waren. Hiermede, vertrouwen wij, zal hij den beminnaars der genoemde vakken van studie eene aangename dienst bewezen, en ook voor het beschaafde Vaderlandsch Publiek eene nuttige lektuur gegeven hebben. Om de waarde dezer stukken te doen kennen, zal het genoeg zijn, derzelver inhoud kortelijk op te geven.
I. Eene Voorlezing ter opening der Akademische lessen, in het kort zeer goed aanwijzende, wat kennis der Geschiedenis in 't algemeen, wat kennis der Vaderlandsche Geschiedenis in 't bijzonder is, zoo als de Akademische Jongelingschap dezelve noodig heeft, namelijk eene oordeelkundige en pragmatische; hetwelk met een paar voorbeelden opgehelderd wordt, en waarmede de grondige beoefenaar der Geschiedenis gaarne zal instemmen.
II. Insgelijks eene Akademische Voorlezing, gerigt tegen hen, die beweren, dat alleen de zaak van de Godsdienst de reden van den opstand der Nederlanders tegen philips II, en bijzonder, dat zulks het gevoelen van willem I geweest is; daarentegen uit echte stukken van dien Vorst en der Staten zeer doelmatig bewijzende, dat verkrachting der privilegiën mede eene voorname oorzaak van den opstand tegen Spanje geweest is.
III. Eene Voorlezing over het tijdperk der Leicestersche regering, als bevattende de zaden der godsdienstige en burgerlijke twisten, ten tijde van het twaalfjarig bestand met Spanje. Deze zaden lagen, naar des Hoogleeraars zeer juiste opmerking en duidelijke ontwikkeling, 1. in ‘de uitbreiding van het gezag der Geestelijkheid, niet slechts in kerkelijke zaken, maar ook in die, welke den Staat betreffen;’ 2. in ‘de bij de groote menigte verwekte minachting voor het bestuur der Staten;’ 3. in ‘de bij die zelfde menigte uitgewerkte versterking van het monarchaal boven het republikeinsch beginsel van regering.’ - Mogt men misschien hier nog iets meer verlangen over de volgende gebeurtenissen, als uit deze kiemen ontwikkeld; deze Voorlezing bereidt althans voor tot de volgende
IVde, welke inderdaad als een historisch bewijs van het in de voorgaande beweerde te beschouwen is, daar zij handelt over den strijd van oldenbarneveldt tegen de geestelijke heerschzucht, en ter vestiging van het republikeinsch stelsel van regering.

{==211==} {>>pagina-aanduiding<<}

V. Eene reeds vroeger uitgegevene Verhandeling, getiteld Iets over johan de witt, als inleiding tot de mededeeling van eenen Brief van dien Staatsman, die wel een aangenaam blijk is van deszelfs godsdienstigen zin, maar ons anders niet van zoo groot belang voorkomt. De Verhandeling, hoewel op dien brief geene bijzondere betrekking hebbende, is nogtans op zichzelve belangrijk genoeg; want zij toont aan, dat het plan van de witt, ter afschaffing van de Stadhouderlijke waardigheid, niet eeniglijk voortkwam uit zijnen persoonlijken wrok over den hoon, zijnen geslachte door de willekeurige gevangeneming van zijnen Vader aangedaan, maar ook en vooral uit zijne overtuiging, dat hetzelve voor 's Lands ware belangen volstrekt noodzakelijk was, Waarna de Schrijver de redenen beknopt ontwikkelt, waaruit de haat der volksmenigte tegen hem voortgekomen is; namelijk, de blakende zucht van de groote meerderheid der Hollanders voor het Huis van oranje, de uitstekende begaafdheden en het persoonlijk karakter van de witt, en de verbittering van een groot deel der Geestelijkheid tegen hem. - De behandeling ook van dit onderwerp is, even als die van het vorige, met de meeste onpartijdigheid geschied, maar tevens te regt zijdelings gerigt tegen zulke, vooral jonge Geleerden, als er zich tegenwoordig nu en dan opdoen, die Mannen, als oldenbarneveldt en de witt, meesterachtig veroordeelen.
VI. Eene door keus van onderwerp en manier van behandeling belangwekkende Voorlezing, waarin willem III en jan de witt onderling vergeleken worden, en de Redenaar zich tot de volgende hoofdpunten bepaalt: 1. Zij hadden elk één groot doel, dat zij steeds met alle kracht nastreefden, waartoe zij beide in persoonlijk misnoegen opwekking vonden; de eerste de vernedering van den belager der vrijheid van Europa, lodewijk XIV; de laatste de ontzetting van het Huis van oranje-nassau van alle staatkundig beheer, en de verheffing van het gezag van het gewest Holland, tot bevordering van koophandel en zeevaart. 2. Zij kwamen overeen in de wijze van hun streven, en de daarbij betoonde hoedanigheden, te weten onvermoeide werkzaamheid en inspanning, en onwrikbare standvastigheid. 3. Daarentegen verschilden voor beide de voor- en nadeelige omstandigheden. Voor willem III vereenigde zich als 't ware alles, om hem zijn doel te doen bereiken, dat hij dan ook

{==212==} {>>pagina-aanduiding<<}
wel gedeeltelijk bereikte, door zich in zijn verkregen gezag tegen lodewijk te handhaven, maar nogtans niet door deszelfs magt geheel te fnuiken, noch voor zich zelven het volkomen vertrouwen te winnen. De witt had daarentegen met schier onoverkomelijke hinderpalen te worstelen, maar wist dezelve door de kracht van zijn genie, waarin hij willem III verre voorbijstreefde, en door de verhevenheid zijner deugd, zoo zeer te boven te komen, dat hij zijn doel al zeer nabij gekomen zou zijn, zoo geen onvoorziene en onafwendbare zamenloop van omstandigheden hem hierin verhinderd hadde. 4. Ook verschilden zij door hunne persoonlijke betrekking tot hun Volk, en door de hulpmiddelen, waarover zij dienvolgens te beschikken hadden, welk een en ander voor willem III gunstiger was, maar dus ook de meerderheid van de witt sterker deed uitkomen. 5. Eindelijk is er, bij alle individueel verschil, groote overeenkomst in beider aanleg, geaardheid en karakter, deugden en gebreken. - Uit deze korte schets ziet men, dat hier een niet alledaagsch onderwerp, en wij mogen er gerust bijvoegen voortreffelijk, behandeld wordt.
VII. Deze Voorlezing schetst Prinses anna, als Dochter, Echtgenoot, Moeder, maar voornamelijk als Gouvernante der Nederlanden, welk laatste natuurlijk het belangrijkste is. Misschien is het door de opvolging op het voorgaande uitmuntende stuk, dat ons dit tegenwoordige schraler is voorgekomen.
VIII. In deze Redevoering, die men eene zedekundige zou mogen noemen, levert de Spreker een betoog, door voorbeelden opgehelderd, dat de lessen der ondervinding voor bijzondere personen en geheele volken veelal verloren gaan, en onderzoek naar de oorzaken van dit verschijnsel. Hierbij zij het Rec. vergund in bedenking te geven, of de stelling van het betoog, hoezeer dikwijls waar, niet al te onbepaald is, en of men, alles door elkander rekenende, wel zeggen kan, dat die lessen veelal verloren gaan? Reeds het eerst aangevoerde voorbeeld der Israëliten, die dikwijls tot afgoderij vervielen, ofschoon zij er de nadeelen van ondervonden, moge die stelling gedeeltelijk bevestigen; maar de uitwerking der zeventigjarige ballingschap, waardoor zij de afgoderij afgeleerd hadden, en hunne godsdienstige gesteldheid over het geheel, ten tijde der eerste Maccabeërs, levert toch blijken van het tegendeel op. Is ook de tegenwoor-
{==213==} {>>pagina-aanduiding<<}
dige burgerlijke gesteldheid van ons Vaderland, wanneer wij daarbij eenen vergelijkenden blik op voormalige verdeeldheden slaan, geen gelukkig bewijs, dat de lessen der ondervinding hier niet altijd verloren zijn gegaan? Zoo is ook het aangevoerde omtrent bijzondere personen, helaas! grootelijks waar geweest, en is nog waar; maar zou men nogtans ook niet in andere opzigten biijken van het tegendeel kunnen aanvoeren? - Als oorzaken van gemeld verschijnsel, worden achtelooze ligtzinnigheid, gebrek aan gezonde redenering en juiste toepassing, en hevigheid van hartstogten te regt aangewezen, en zouden welligt met nog andere te vermeerderen zijn.
IX. Deze Redevoering over het godsdienstig karakter van willem I, die in de Maatschappij van Nederlandsche Letterkunde gedaan, en als zoodanig reeds uitgegeven is, dient zeer gepast, om te bewijzen, dat niet slechts eerzucht en staatkunde, maar wel degelijk tevens een godsdienstig beginsel de drijfveer van willem's handelwijze voor Nederlands vrijheid geweest is. - Bij dezelve behooren twee bijlagen, waarvan de eerste met lof vermeldt, wat de Heer groen van prinsterer, in zijne Archives, tot opheldering van dit onderwerp, en tot wederlegging van den Duitscher leo, bijgebragt heeft; maar tevens met een enkel woord van afkeuring gewaagt van bilderdijk's zoogenaamde Geschiedenis des Vaderlands, waarin willem I wel niet regtstreeks aangevallen, maar toch, door de verdediging van philips, granvelle en alva, in zijne eer benadeeld wordt. In de tweede bijlage vindt men twee Brieven van willem I, ontleend uit gerdes Scrinium Antiquarium, geschreven aan de Hervormde Gemeente te Londen, tot ondersteuning van de Nederlandsche zaak door hunne geldelijke bijdragen.
X. Eene Verhandeling, die eene niet onbelangrijke bijdrage tot de Nederlandsche Letterkunde oplevert, door het een en ander mede te deelen over een' onbekend Dichter der zeventiende Eeuw, met name Mr. johan beets, waarvan de hier gegevene proeven uit deszelfs Minnedichten ons over het geheel de beste voorkomen.
XI. Eene Voorlezing, waarin de waarde van rombout hogerbeets, als mensch en Christen, geschetst wordt, uit Brieven, van Loevestein door hem geschreven, die te vinden zijn achter de Gedichten van deszelfs vollen Neef, den voormelden beets. Van deze brieven worden

{==214==} {>>pagina-aanduiding<<}
hier belangrijke uittreksels gegeven, en in de achteraan gevoegde Bijlagen komen zij volledig voor.
Dat alle deze onderwerpen hier grondig, onpartijdig en bezadigd behandeld worden, kan men van den waarheidlievenden en bescheiden Schrijver niet anders verwachten; en de nette en kalme stijl van den Heer siegenbeek is overbekend. Wij hebben dus hier niets anders bij te voegen, dan Z. Hooggel. onzen dank voor het gegevene te betuigen, en onzen wensch, dat hij dezen bundel door eenen tweeden, waarop hij eenige hoop geeft, wille laten volgen, hetwelk wij niet anders dan als eene aanwinst voor onze Vaderlandsche Geschied- en Letterkunde kunnen beschouwen.




De Gids, of de Verrassing van Bergen op Zoom in Maart 1814. Eene oorspronkelijke Bijdrage tot de Geschiedenis van dien tijd, uit echte bronnen opgemaakt, door H. Maronier. Te Rotterdam, bij A. Wijnands. 1836. IX en 218 bl. f 2-60.

Velen zullen zich, met den steller dezer aankondiging, den treurigen indruk nog herinneren, dien het berigt op alle welgezinde Nederlanders, kort na de herkrijging onzer onafhankelijkheid in het laatst van 1813, maakte, dat eene poging der Engelsche troepen ter vermeestering van Bergen op Zoom niet slechts mislukt was, maar ook tot een verschrikkelijk bloedbad aanleiding had gegeven. Deze gebeurtenis is wel door sommigen dergenen, die de geschiedenis dier dagen hebben te boek gesteld, aangestipt, (door enkelen zelfs geheel met stilzwijgen voorbijgegaan) maar een opzettelijk omstandig verslag deswege misten wij, tot dat de Heer maronier de pen opvatte, om het ons, uit de aanteekeningen en verhalen van ooggetuigen, met bijvoeging van authentieke Bijlagen, in het voor ons liggend werkje te leveren. Gestrenge waarheidsliefde heeft, volgens zijne herhaalde verzekering, daarbij die pen bestuurd, en het boekje is daarom eene belangrijke bijdrage tot de Geschiedenis dier onvergetelijke dagen, te meer dewijl het ons den man leert kennen, die rust en leven in de waagschaal stelde, om de geheele verlossing van zijn Vaderland te helpen bespoedigen en de Stad zijner inwoning van het Fransche dwangjuk te bevrijden.

{==215==} {>>pagina-aanduiding<<}

Deze man was gerrit visser, inboorling van het Dorp IJsselmonde, aldaar met eene brave vrouw gehuwd, en sedert 1800 als Mr. Zeilmaker te Bergen op Zoom gevestigd. Wrevelig over de verdrukkingen, aan welke de inwoners dier vesting, nadat reeds een deel des Vaderlands vrij was, van de zijde der Fransche autoriteiten en bezetting waren blootgesteld, vormde hij in Februarij 1814 het plan om verstandhouding met de Engelschen, die de vest blokkeerden, aan te knoopen, en hun, na overrompeling der wacht, eene der poorten te openen. Hiertoe geen' genoegzamen bijval vindende, besluit hij, in weêrwil der smeekingen zijner gade, alieen de Stad te verlaten, en er, zoo mogelijk, de belegeraars binnen te voeren. Met groote moeite buiten gekomen, bereikt hij Halteren, en maakt er kennis met eenige Engelsche Hoofdofficieren, welke hem naar den Majoor van gorkom, te Steenbergen, verwijzen, die zijne dienstaanbieding aanneemt, waarna den 2 Maart het plan tot de onderneming tegen den avond van den 8sten wordt vastgesteld. In vijf colonnes verdeeld, trekken de Engelschen dien avond tegen de vesting op; eene dier colonnes, onder henry, valt te vroeg bij de Steenbergsche poort aan, waardoor ook de overige aanval moet bespoedigd worden. Visser weet de Britsche Krijgsbevelhebbers carlton en goore, met eenige troepen, aan de Waterpoort binnen de vesting te brengen, terwijl de hoofdmagt der Franschen aan de Steenbergsche poort bijeen is. Na eenige behaalde voordeelen, verspreidt zich een deel van het Engelsche krijgsvolk, de overwinning reeds voltooid meenende, door de stad, en geeft zich aan allerlei baldadigheden over,
terwijl de Franschen, van hunne zijde, de huizen aan de Haven, waar hunne vijanden genesteld zijn, in den brand willen steken, en met moeite van dit wreed besluit worden teruggehouden. Met afwisselend krijgsgeluk wordt op verschillende punten gevochten, terwijl de noodlottige eerzucht van den Luitenant Kolonel carlton, die den roem der verovering niet met anderen wil deelen, hem den raad van visser, om de Boschpoort voor de massa der troepen te doen openen, in den wind doet slaan. Het sneuvelen van dezen bevelhebber brengt zijne soldaten in verwarring, en nadat ook hun Luitenant-Kolonel cliston, na verzuimd te hebben de herwonnen Antwerpsche poort voor zijne krijgsmakkers open te zetten, nevens andere Stafofficieren is omgekomen, wordt de nederlaag der

{==216==} {>>pagina-aanduiding<<}
Engelschen algemeen, en zijn die hunner, welke er het leven niet bij inschieten, verpligt zich als krijgsgevangenen over te geven. Aan overijling, gebrek aan krijgstucht, kwalijk geplaatste eerzucht en onverantwoordelijk verzuim, en geenszins aan verkeerd beraamde plannen of gebrek aan moed, zal dus de eindelijke mislukking der aanvankelijk welgeslaagde onderneming moeten geweten worden.
De toestand van visser gedurende dezen vreeselijken nacht; zijne edelmoedigheid, niet slechts jegens de Engelsche bevelhebbers, maar ook jegens persoonlijke vijanden, welke hij onder de Franschen aantreft; de angst en bijzondere ontmoetingen zijner huisgenooten, brengen nog meer afwisseling in dit woelig tafereel; terwijl de overige bladen zijn toegewijd aan het verslag der wijze, op welke hij zich, voor de hem nasporende Franschen, bij goede bekenden, onder de meest beangstigende omstandigheden, gedurende geruimen tijd, moest schuil houden, tot dat het hem gelukte, in een openbaar gesticht te worden opgenomen, waar hij den 1 Mei, den dag der bevrijding van de vesting, door het aftrekken der Franschen, afwachtte, wanneer hij in triomf door zijne stadgenooten naar zijne woning en in den schoot van zijn gezin werd teruggevoerd; terwijl wij eindelijk vernemen, hoe hij, na eenigen tijd als ambtenaar te Edam te hebben doorgebragt, zijn voormalig beroep te Rotterdam weder opvatte, en daar, weinige jaren later, zeer kort na zijne huisvrouw, wier gezondheid ten gevolge van doorgestane rampen en angst ondermijnd was, is overleden.
Dit alles nu, en veel meer, daarmede in verband staande, wat zich in eene korte schets moeijelijk laat zamenvatten, vinden wij hier, in eenen zeer onderhoudenden stijl, met smaak en oordeel voorgedragen. Menig verdicht verhaal is minder afwisselend en belangwekkend, dan deze, volgens des Schrijvers betuiging, tot in de geringste bijzonderheden toe, ware gebeurtenis. Het verslag doet ons den persoon van visser, vooral van de zijde zijner vaderlandsliefde, en welligt hier en daar zelfs tot uitersten gedrevene belangeloosheid, achten, en boezemt ons in geene mindere mate bewondering voor zijne vrome, edele en welberadene echtgenoote in.
De Heer maronier ontvange dank en aanmoediging voor deze belangrijke Bijdrage, aan welke eene keurige uitvoering is ten deel gevallen, en die door een fraai tijtelvignet, eene

{==217==} {>>pagina-aanduiding<<}
platten grond der vesting en een fac simile van het getuigschrift, door den Engelschen Luitenant-Kolonel carmichael smijth aan visser verleend, opgehelderd en versierd is.
Op het verhaal veroorloven wij ons geene aanmerkingen; mogelijk had het nog wel eenige opheldering vereischt, hoe visser, (bl. 154) na al het vroeger met hem gebeurde, in zijne armelijke schuilplaats aan twee geladen pistolen kwam. De tirade tegen de paleizen, ‘waar rijkdom en aanzien den besten mensch tot eenen zelfzoekenden baatzuchtigen egoïst vormen en hem de mindere klasse zijner natuurgenooten als menschen van een ander ras doet over het hoofd zien en verguizen,’ (bl. 105) had Rec., hoe wars ook van Vorstenvleijerij, liever anders gewijzigd gezien; want althans onze Nederlandsche paleizen leveren, God dank! menigvuldige bewijzen voor het tegendeel op.
Bij eene overigens naauwkeurige correctie, is het eenigzins jammer, dat bl. 193. r. 5 zeilsangst voor zielsangst is blijven staan, hetwelk, het beroep van visser in aanmerking genomen, eene vrij kluchtige drukfeil is, ofschoon tot de waarde van het geheel niets afdoende.

Aanteekeningen, Herinneringen en Anecdoten uit het huiselijk leven van Karel X en de gebeurtenissen van 1815 tot 1830, door Theodore Anne, toenmalig Lid der Koninglijke Lijfwacht, enz. Uit het Fransch. Te Zierikzee, bij J. van de Velde Olivier. 1836. In gr. 8vo. 370 Bl. f 3-:

Een allerlei, zoo bont als een ekster. Wij zien geen kans, om het eenigzins te doen kennen, dan door het mededeelen van een paar aanteekeningen, in het uitzoeken van welke wij ons alleen door de vraag naar kortheid hebben laten besturen.
‘Te St. Cloud was de Koning wel gewoon, om eenig wild te zenden; doch te Parijs was dit bijna nimmer het geval.’
‘Ik ken geene gelukkigere uitdrukking van talleyrand, [van wien hier eene menigte voorkomt] dan de volgende: men vroeg hem eens om het adres van de Prinses de

{==218==} {>>pagina-aanduiding<<}
vaudemont: hij antwoordde: ‘In de St. Lazarusstraat;’ maar, daar hem het nommer van hare woning ontgaan was, voegde hij er bij: ‘Overigens behoeft gij u slechts tot den eersten behoeftige, dien gij ontmoet, te wenden: die weten allen, waar zij woont.’
‘Men moet van daag over gewigtige zaken in den Raad der Ministers geraadpleegd hebben,’ zeide iemand tot den Heer de talleyrand; ‘want zij hebben eene zitting van vijf uren gehouden. Wat zou er wel omgegaan zijn?’ - ‘Er zijn vijf uren omgegaan.’
De beschrijving der krooning van karel X is breedvoerig en, zoo veel wij weten, naauwkeurig. Er is verscheidenheid genoeg in dit boek; doch juist hierdoor is het minder geschikt voor eene doorgaande lezing, dan om nu en dan eens in fugam vacui ter hand genomen te worden. In stedelijke en dorpelijke Leesgezelschappen vindt het ongetwijfeld zijne lezers; of is het misschien nu reeds met den alles medeslependen stroom van nieuwe boeken en boekjes weggedreven?






Over Hieronymus van Alphen, als Dichter en Kinderdichter. Twee Voorlezingen, door J. Clarisse. Te Rotterdam, bij van der Meer en Verbruggen. 1836. In gr. 8vo. 129 Bl. f 1-30.

Mijn laatste werk op aarde, door J. Hazeu, Corn. Zoon, na 's Mans dood met eene Voorrede en Naschrift, het Leven en de Schriften des Afgestorvene betreffende, uitgegeven, door A. Hazeu, Predikant te Vlaardingen. Te Haarlem, bij de Wed. A. Loosjes, Pz. 1835. In kl. 8vo. XVI en 56 Bl. f :-75.

Wie in de gelegenheid geweest is, om den Hoogleeraar clarisse deze twee Voorlezingen te hooren uitspreken, of, gelijk Referent, om dezelve in de Fakkel van sprenger van eyk te lezen, zal het gewis goedkeuren, dat de Schrijver dezelve, met een vooraan geplaatst afbeeldsel van van alphen voorzien, afzonderlijk verkrijgbaar gesteld, en met hier en daar meer uitgebreide aanteekeningen, die, zoo als gewoonlijk, van 's Mans overvloeijende geleerdheid

{==219==} {>>pagina-aanduiding<<}
en belezenheid getuigen, uitgegeven heeft. Ref. althans heeft dezelve, vooral de eerste, met nieuw genoegen gelezen, en twijfelt niet, of dit zal ook bij anderen het geval zijn. Voor eene geheele en naauwkeurige critische beoordeeling van van alphen's dichttrant mogen zij dan al niet voldoende zijn; maar als welgestelde lofredenen, die vooral het schoone naar verdiensten doen uitkomen, zullen zij voorzeker kunnen gelden, en gaarne gelezen worden, gelijk zij met welgevallen gehoord zijn.
Doet men dus met Prof. clarisse eene welverdiende hulde aan de nagedachtenis van van alphen; men zal ook aan den in zijnen trant, tot aan zijnen dood toe, nuttig werkzamen Vader hazeu, bij de uitgave van deszelfs laatste werk op aarde, met den Zoon, den Predikant hazeu, hoogachtend gedenken, en daarbij het beste, dat deze uit dat onder dien titel gereedliggend werk uitgezocht, alsmede wat hij in eene voor- en narede uit deszelfs leven berigt heeft, met genoegen lezen. Geen hooge dichtervlugt of oorspronkelijkheid treft men hier aan; maar des Grijsaards bekenden godsdienstigen zin vindt men hier weder. Bij dit laatste werk eens ontslapenen zwijgt de Critiek, en legt Referent zijne pen neder, met den wensch, dat de nagedachtenis der beide bovengemelde Regtvaardigen nog lang geëerd, en hun werk in gevolgen weldadig moge zijn!




Aleid van Poelgeest. Historisch Romantisch Tafereel, door J.E. Schut. Te Amsterdam, bij J.C. van Kesteren. 1836. In gr. 8vo. 280 Bl. f 2-40.

Gaarne willen wij toestemmen, dat de Heer schut, in sommige andere Tijdschriften, wel eens scherp en vijandig beoordeeld is; ja, niet zonder glimlagchen konden wij zekere uitvoerige recensie van zijnen Galama in den Vriend des Vaderlands lezen, en dachten: wat heeft die Recensent zich eene moeite getroost, en alles met voorbeeldeloozen ijver nagespoord, wat slechts dienen kon, om hem eenige stof tot gisping te geven! Het is alsof het met Vaderland en Letterkunde gedaan ware, als het romanlezend publiek dien Galama, gelijk zoo vele andere boeken van die soort, doorbladerde, en alsof niemand een' geschiedkundigen Roman

{==220==} {>>pagina-aanduiding<<}
mogt schrijven, tenzij hij zich met eenen walter scott konde meten! - Wat ons betreft, het is nooit onze gewoonte, laag te vallen op iemands arbeid, en eene beoordeeling tot eene verguizing te maken. Derhalve willen wij ook aan de Aleid van Poelgeest niet alle verdiensten ontzeggen, en niemand van de lezing afschrikken; maar aan de andere zijde kunnen wij ook niet betuigen, dat dit werkje bijzonderen lof verdient. Het is niet genoeg, bij de aankondiging van eenen te houden kampstrijd en dergelijke voorvallen uit den Riddertijd, slechts gemakshalve naar eenen Roman van walter scott te verwijzen, waar iets dergelijks zoo goed beschreven staat, dat het toch niet kan verbeterd worden. Maar, al wilde men den Heer schut, in zijne verwijzing naar walter scott, eens gelijk geven, omdat hij, indien hij al eens op zijne wijze had zoeken voor te stellen, hetgeen door den onsterfelijken walter reeds zoo juist en heerlijk was afgemaald, buiten twijfel door dezen of genen Recensent of van plagiaat, of van vermetelheid zou zijn beschuldigd geworden; dan blijft nog over de vraag: wie geregtigt eenen Schrijver van een' zoogenaamd historischen Roman, om aan personen, uit de Geschiedenis bekend, misdaden toe te dichten, waarvan zij door niemand zijn aangeklaagd? Men mag de Geschiedenis aanvullen, maar niets ter neder zetten, dat haar openlijk wederspreekt; en de aanvulling van gapingen in de Geschiedenis mag nooit strekken tot nadeel van eenig historisch persoon. De Schrijver toetse zelf zijn anders de belangstelling opwekkend en gaande houdend opstel, maar inzonderheid al de verfoeijelijke listen, booze voornemens, en de poging tot vergiftiging van een edel, maar
ligtgeloovig en haar beminnend Ridder, aan de heldin van zijnen Roman door hem toegekend, aan dezen regel! Aleid van poelgeest was de heerschzuchtige minnares van Graaf albrecht: doch is er nu daarom geene misdaad zoo groot, waartoe zij niet in staat was, en mag men haar schuldiger schetsen, dan de Geschiedenis haar afbeeldt? Zeker neen! - Inkleeding en voordragt zijn anders in dezen Roman, over het geheel, niet te laken; ja, het ontbreekt er zelfs, op vele piaatsen, niet aan schoonheid en kracht.


{==221==} {>>pagina-aanduiding<<}

Honesta. Victorine. De Doop, enz. Drie Verhalen, door A. Schoppe, geb. Weise, A. van Schonen en David Russa. Uit het Hoogduitsch. Te Amsterdam, bij J.C. van Kesteren. 1836. In gr. 8vo. 303 Bl. f 2-75.

Deze bundel behelst drie fraai en belangwekkend geschrevene, zelfs in vele opzigten leerzame, maar tevens treurige verhalen, die den lezer in eene weemoedige stemming brengen. Als wij toch verdichte of grootelijks opgesierde geschiedenissen doorbladeren, behagen ons altijd de zoodanige meer, die door eene gelukkige uitkomst ons verrassen. Een fraai vignet versiert het titelblad. Jammer slechts, dat alles, zoo wel kamer en meubelering, als het lezende meisje, Victorine zelve, er zoo modern uitziet. Men zou wanen iets uit het jaar 1836 te zien voorgesteld, en het verbeeldt eene dame en eene kamer uit den tijd van lodewijk den XV! - David russa's verhaal: de Doop, is in zijne gewone manier; maar wij hopen niet, dat de scheidsmuur tusschen Christenen en Joden op die wijze zal instorten, als de Schrijver schijnt te wenschen, zoodat beide partijen, met verzaking van het geloof, zoo wel aan de oudere als aan de Christelijke Openbaring, eindigden met in het Deïsme te berusten. En waarlijk, zoo zij dan gelijk wierden aan den als Deïst afgeteekenden Jood, den ouden Hirschman, dan zouden de Christenen er veel bij verliezen, en de Joden er niet beter op worden: want hatelijker, onverzoenlijker en wraakzuchtiger, dan die zoogenaamd verlichte Jood wordt afgeschilderd, om nu nog van zijne geldzucht te zwijgen; onchristelijker, in één woord, kan naauwelijks de dweependste aanhanger van den Talmud zijn. Dit laatste verhaal beviel ons dan ook het minste.




Pandora. Lektuur voor den beschaafden stand. Verzameld en uitgegeven door B.T. Lublink Weddik. IIden Deels 2de Stuk. Te Amsterdam, bij G.J.A. Beijerinck. 1837. In gr. 8vo. 106-212 Bl. f 1-25.

De werkzame Medeärbeider en Verzamelaar deelt in dit

{==222==} {>>pagina-aanduiding<<}
stuk wederom acht lettervruchten mede, van hemzelven afkomstig, of door anderen hem welwillend medegedeeld.
De twee Blinden is een naar het leven geschetst verdichtsel. Het werkt op het gevoel, zonder zulke smartelijke gewaarwordingen te wekken, als eene vroegere mededeeling van dezelfde hand. Treffend is het sterfuur van den broeder, wien eene kundige hand niet zoo had mogen beweldadigen als den anderen tweelingsbroeder, die van het aangeborene gebrek bevrijd werd. ‘Broeder!’ zeide de blinde, op eenen toon, zoo als hij nog nimmer gesproken had, ‘Broeder! wacht, wacht; eenige, weinige of vele jaren, wat beteekent dit op een kort menschenleven? - Ik zal u zien - niet hier op aarde, maar dáár bij God, en alwaar Hij is, die de blinden ziende maakte - gij hebt mij bemind, meer dan ik verdiende of bad - het licht - ja het licht - o, het nadert! Als ik daar zielloos lig - mijn ligchaam, mijn verduisterd, weggeteerd ligchaam - en de geest vrij is - vrij, eeuwig vrij - dan zal ik zien - eindelijk aanschouwen - ja aanschouwen - o God! Ik ben gereed - Eduard! - ik ga u voor - bid voor mij - de blinde - de blinde zal zien!’ - Het slot der geschiedenis herinnert ons aan het aandoenlijk verhaal van le Fevre's einde door sterne.
De man naar de wereld. De Schrijver heeft, zoo als hij onderschrijft, veritas delineavit, ad vitam pinxit, maar al te zeer naar de waarheid en naar het leven geschilderd.
De Arts, die in de vroegere bladen soms van eene scherp versnedene pen deed blijken, geeft hier een bewijs, dat hij ook zachte en weemoedige schetsen kan maken. Wij houden dit stuk naar inhoud en stijl voor geen verdichtsel, en in dit geval schijnt deze Arts een' grooten invloed op zijne lijders te hebben kunnen uitoefenen. Uit alles blijkt, dat de werkzaamheden van den Arts niet in enkel recepten schrijven behoeven te bestaan.
Het menschkundig Woordenboek wordt vervolgd van bl. 150-167.
Ten gevolge der beleefde uitnoodiging van den Vertaler der Fragmenten eener Reisbeschrijving, (bl. 169) hebben wij niet gebladerd, maar gelezen en met genoegen gelezen. Wij hopen, dat Mijn Heer en Mevrouw, die dit boekje ter hand nemen, ons voorbeeld zullen gelieven te volgen, en wij vertrouwen, dat zij zich den tijd, daartoe besteed, niet zullen

{==223==} {>>pagina-aanduiding<<}
beklagen; evenmin als bij het lezen der gedachten van Dr. martinus luther over het Huwelijk, welke echter van een' geheel anderen aard zijn dan de zoo even vermelde Fragmenten.
Op bl. 182 worden eenige hoogstbelangrijke Prijsvragen ter beantwoording, en om naar onderscheidene belooningen te dingen, medegedeeld. Met moeite wederhouden wij ons van de mededeeling derzelven in haar geheel, om daardoor tot eene algemeene prijsbejaging de geestdrift op te wekken. Wij wijzen allen dringend naar dit belangrijk gedeelte van het boekje, en noodigen elk naar Stand und Würde met rabener tot kennisneming uit. Als hoogstbelangrijk, en vooral in dezen tijd spoed vereischende, nemen wij de vierde prijsvraag over, om enkelen in de gelegenheid te stellen, onverwijld handen aan het werk te kunnen slaan: ‘Eene beredeneerde handleiding, om de nieuwste modes te leeren kennen en beoordeelen, waarin vooral de gepastheid en de schoonheid der hedendaagsche kleeding wordt aangewezen, ten bewijze, hoe zeer de Sekse, door het versmelten van het zaamgeprangde middenrif en het opblazen der mouwen aan de eischen der schoone Grieksche vormen voldoet. Men geve daarbij eenige leerzame wenken, waar en hoedanig de mode het wanstaltige in den ligchaamsbouw kan verbergen en verbeteren, en hoe verre zij zich boven de kieschheid en welvoegelijkheid mag verheffen. Sierlijkheid van stijl en zoo veel mogelijk oppervlakkigheid worden hier volstrekt verlangd, ten einde de schoone Sekse van deze handleiding tot huiselijk gebruik nut moge trekken. De gewone kleine koperen medaille, gangbaar in ons Land, bovenal bij de collecten in de kerken, of de waarde daarvan in de nieuwste modeplaatjes.’
Wat de Correspondentie betreft, waarom heeft Q.N. het zoo op de redevoeringen of voorlezingen in de Departementen der Maatschappij tot Nut van 't Algemeen geladen? Vermenigvuldig liever de gelegenheden, dan die te beperken. Het hart wil zich lucht geven; de bewegelijke tong moet aan hare bestemming beantwoorden. Beter eene overdachte redevoering in den beperkten kring, dan eene improvisering, vooral in eene raadsvergadering (*), waar het ootmoedig uitgesproken peccavi niet altijd het kwaad herstellen kan, ge-
{==224==} {>>pagina-aanduiding<<}
sticht door het kleine lid, waartegen reeds de Apostel jacobus met goede redenen heeft gewaarschuwd.
Van ganscher harten wenschen wij, dat de reis van Doctor Paulus Splinterus doel moge getroffen, en hij zich aanbevolen hebben door verdiensten, zonder aanbeveling van zichzelven.

Sta vroeg op. Over het nut van het vroeg opstaan voor de gezondheid en de bezigheden, benevens de middelen, [om] zich aan het vroeg opstaan te gewennen. Door Carl Ritter. Uit het Hoogduitsch. Te Utrecht, bij R. Natan. 1836. In kl. 8vo. 89 Bl. f :-60.

Wat men bij unzer, bij hufeland, bij willich, en waar niet al! in het kort leest, wordt in dit nuttige werkje meer uitvoerig ontwikkeld. Nuttig is het ongetwijfeld, vroeg op te staan. De morgenstond heeft goud in den mond. Of evenwel dit boeksken wel veel meer uitwerking zal hebben bij verharde langslapers, dan zoo vele raadgevingen van hunne Geneesheeren en bladzijden in de boven genoemde en eene reeks van andere diaetetische schriften; dit betwijfelen wij, maar het ontneemt niets aan de waarde van het boeksken. Het is wel wat droog, echter overtuigend geschreven, en leidt tot het resultaat, als motto er voor geplaatst: ‘Wie vroeg opstaat, wint tijd, kracht en geld. Hij leeft langer, gezonder, voordeeliger; bij gevolg meer tevreden en gelukkiger.’ Dien het ernst is, dit doel te willen bereiken, zal zich met vrucht van dit werkje bedienen kunnen; waarom wij wenschen, dat deze aankondiging strekke, om hetzelve in het heerlijke jaarsaizoen, het geschiktste om vroeger te leeren opstaan, vele lezers, of liever vele daders dezes woords, te doen vinden.

De Meibloempjes. Eene onderhoudende, zedelijk godsdienstige Vertelling voor de Jeugd. Naar eene Hoogduitsche vertaling, uit het Engelsch. Te Amsterdam, bij R. Stemvers. 1836. In kl. 8vo. 114 Bl. f :-90.

Vertaling van eene vertaling! Alsof wij aan kinderboekjes gebrek hadden! Nu, dat mogt nog gaan, als het overigens

{==225==} {>>pagina-aanduiding<<}
maar goed was. En dat zou wel schikken met wat minder overdrevenheid en veel minder dweeperij. Al perst de bijkans bovenaardsche godsvrucht van een twaalfjarig meisje ons een hoofdschudden der halve ongeloovigheid, en hare godgeleerde kennis ons een' glimlach der afkeuring af, toch prezen wij het werkje aan, indien er niet zoo veel in voorkwame van dien stempel als het volgende:
‘Mijn lieve zalige vader - zegt het meisje - heeft mij, toen ik nog een klein kind was, gezegd [hetgeen wij aan onze kleine kinderen niet zeggen], dat de kerk van christus op deze wereld in Gods woord bij eenen lusthof vergeleken wordt, waarin allerlei bloemen en planten groeijen; ja hij zelf heeft mij die woorden geleerd en ik heb ze niet vergeten, ik ken ze nog van buiten.
Laat mij die dan eens hooren, lief kind,’ sprak ik vriendelijk. Zij voldeed aan mijne uitnoodiging en zeide, met eene zachte stem: ‘Mijne zuster, o bruid! gij zijt een besloten hof,’ enz. Zij zegt Hoogl. IV:12-16 woordelijk op.
‘Zeer schoon,’ zeide ik met een geroerd hart, ‘en regt goed hebt gij het onthouden: “maar kunt gij mij ook zeggen, wie hier als deze woorden sprekende wordt voorgesteld?”
“De Heiland, lieve vader! en hij zegt dit tegen zijne kerk op aarde.”
“Dan meent gij, dat de lusthof de kerk en dat de planten, waarvan gesproken wordt, de leden zijner kerk voorstellen?”
“Ja,” zeide zij spraakzaam,’ enz.
Wij schrijven niet meer af, in het vertrouwen, dat onze lezers wel genoeg zullen hebben, om te weten, of zij hunnen kinderen dit werkje al dan niet zullen koopen. Rec. houdt zijn exemplaar voor zich, tot dat zijne kinderen oud genoeg zijn zullen, om te beproeven, het goede te behouden, en iets te hebben aan de hier ook al te pas gebragte kerkelijke geschillen tusschen Roomschen en Protestanten. De vertaling is goed; maar men schrijft in onze taal niet, zoo als in het Hoogduitsch, Genf, maar Geneve, en betere kinderboekjes, blijkens de volgende:

Het Verjaargeschenk, een onderhoudend Leesboekje tot nut der Jeugd, door j.h. du sart. Te Amsterdam, bij Schalekamp en van de Grampel. 1836. In kl. 8vo. 84 Bl. f :-80.


{==226==} {>>pagina-aanduiding<<}

Geschenk voor Kinderen, bestaande in kleine Verhalen, van t. van spall. Tweede Druk. Te 's Gravenhage, bij A. Kloots. 1836. In kl. 8vo. 139 Bl. f 1-20.



De Abt de l'Epée en zijn Kweekeling. Te Haarlem, bij de Erven F. Bohn. 1835. In 12mo. 72 Bl. f :-60.


1. Is een lief boekje, behelzende, naar aanleiding van vier vertellingen, even zoo vele leerzame gesprekken tusschen een' vader en zijne kinderen over onbedachtzaamheid, nederigheid, vlijt en kracht der gewoonte. Het geheel is een zeer bruikbaar Verjaargeschenk; ofschoon vele uitdrukkingen in het derde verhaal voor de jeugd wat hoog zijn.
2. Het verwondert ons niet, dat van dit lieve kinderboekje een tweede druk noodig was. Dit bewijst de onderscheiding, aan hetzelve met regt te beurt gevallen. In een keurig net uiterlijk staat deze uitgave bij de eerste op het minst niet achter.
3. Heeft niet zoozeer den kinderstijl, maar is een aangenaam verhaal van eene roerende gebeurtenis in het leven van den beroemden Abt, die ons wel van elders bekend was, maar zeker met genoegen gelezen zal worden.

Hoe langer hoe liever. Vervolg op de Fabelen en Gedichtjes voor Kinderen. Met Platen. Te Groningen, bij W. van Boekeren. 1836. In kl. 8vo. f :-90.

Wij kunnen niet nalaten, met een enkel woord van dit vervolg op de vroeger door ons aangekondigde Fabelen en Gedichtjes gewag te maken. Het verheugt ons, dat dit boekje een welverdiend gunstig onthaal heeft gevonden, en wij prijzen dit tweede stukje met dezelfde ruimte en denzelfden lof aan. Mogt het onder den vloed van zooveel mindere kinderboekjes niet verloren raken, en lange eene plaats in der kleinen bibliotheekjes beslaan. Dat de Vertaler ook berekend is, om in dit vak iets oorspronkelijks te leveren, bewijst ons zoowel de geheele wijze, waarop hij zijne taak heeft ten einde gebragt, als het stukje op 's Konings Verjaardag, dat blijkbaar van zijne eigene hand is, althans in het oorspronkelijke niet wordt gevonden. Wij wenschen het lieve boekje in veler handen.


{==227==} {>>pagina-aanduiding<<}

Groninger Studenten-Almanak voor 1837. Te Groningen, bij W. van Boekeren. f 1-60.

Friesche Volks-Almanak voor 1837. 2de Jaargang. Te Leeuwarden, bij L. Schierbeek. f :-90.

Drentsche Volks-Almanak voor 1837. Tweede Druk. Te Koevorden, bij D.H. van der Scheer. f 1-:

Het is onze schuld niet, dat wij met de maand April No. 1 en 2 der bovenstaande Jaarboekjes aankondigen, die wij gaarne in December hadden aanbevolen, welke aanbeveling nu misschien wat laat zal komen, daar het saizoen voor de Almanakken gerekend kan worden verloopen te zijn. 't Is jammer van de lieve boekjes, die wij met genoegen gelezen hebben.
No. 1 wijkt niet voor zijne voorgangers in goede uitvoering en belangrijkheid van inhoud. Het verslag van het voorgevallene op de Hoogeschool onder het Rectoraat van Prof. sebastian is goed en geleidelijk gesteld. Zeer doelmatig wordt het voorafgegaan door de Besluiten aangaande het hooger Onderwijs, van 13 October laatstleden. Dat jonge lieden geene tevredenheid gevoelen over die Besluiten, laat zich wel begrijpen; de tijd zal moeten leeren, of ze doeltreffend zijn; wij zien met genoegen den bescheiden toon, op welken daaraan getwijfeld wordt. De bouwvallige staat der Akademiegestichten wordt met een woord aangestipt; maar wij vreezen, dat het herstel wel degelijk onder de pia vota kan gerangschikt worden. De groote vraag over de behoefte aan drie Hoogescholen in ons land is altoos nog onbeslist; het is hier de plaats niet, om daarover uit te weiden; de wijsheid onzer Staatsmannen kan alleen ter gepaste stond dat gewigtige pleit uitwijzen. - Men schijnt aan voorraad van stof voor het Mengelwerk gebrek te hebben; althans staan er verscheidene stukjes in, die niet door thans studerenden vervaardigd zijn. Het eerste is in zijne soort wel geestig, maar verplaatst ons dadelijk in Parijs, waar het uitsluitend thuis behoort; misschien werd het gedrukt omdat het nergens uitgegeven is. Over het algemeen is er in het bundeltje vrij wat Fransch, waarvan de twee Puntdichten op bl. 98 geestig zijn en onbekend waren. Dat de Duitsche Muze bij voortduring gehuldigd wordt, laat zich begrijpen; het bouwmantje en de storken van het lieve versje, op Elizes Verjaardag, zijn vreemdelingen in de Hollandsche taal, zoo als enkele provincialismen meer, welke wij aantroffen, maar die het geheel toch niet ontsieren. Ook in de navolgingen uit het Latijn, Zweedsch en Noordsch zijn fraaije passages; maar tijd en ruimte verbieden ons, uitvoeriger te zijn. Wij mer-
{==228==} {>>pagina-aanduiding<<}
ken dus
ten slotte op, dat dit boekje zoo wel van den goeden geest der Studenten getuigt, als van den smaak, dien zij hebben in het behandelen der lier tot oefening en uitspanning. 't Is schier onnoodig te zeggen, dat alles, wat de Student ter aanwijzing in Groningen kan verlangen, in het voorwerk bij den eigenlijken Kalender is gevoegd.
No. 2 overtreft in sommige opzigten zijn' voorganger. Het eene dichtstukje in het Nederduitsch van gijsbert jacobs, den grooten Frieschen Volksdichter, en de twee van simon stijl waren ons onbekend. Wij, die geenszins misprijzen, dat in zulk een Jaarboekje schier alles op de Provincie betrekking hebbe, voor welke het bijzonder is uitgegeven, lazen alzoo met genoegen het eerste gedeelte van Alyd Jarla; ook hetgeen over Stavoren en het roode Klif vermeld wordt, en met nog meer genoegen het keurig bewerkte stukje over onno zwier van haren, dat met smaak en voorzigtigheid behandeld en met een zeer fraai gesteendrukt portret versierd is. De meeste dichtvruchten zijn smakelijk; en daar wij meenen niet geheel vreemd in den Frieschen tongval te zijn, beviel ons het naïve, met muzijk vergezeide versje Dragtster-Merke bij uitnemendheid; ook dat Oon God van den kundigen Verzamelaar. De toelichting van Friesche Spreekwoorden is, zoo wij meenen, eene gepaste voortzetting van den vorigen jaargang. Het Avontuur van den Professor en zijn' Reisgenoot schijnt andermaal der opname in een Jaarboekje waardig gekeurd en met een plaatje voorzien; wij vonden het in een' anderen Almanak ook reeds met eene afbeelding; de liefhebbers mogen beide vertalingen vergelijken. De Briefwisseling van de Aarde met de Maan is luimig, maar het antwoord van zuster Luna wat al te ernstig. De intentie van het daarbij gevoegde prentje is komisch genoeg, maar de uitvoering laat nog al iets te wenschen overig. - Opregtelijk wenschen wij dit werkje een voortdurend bestaan, en den Redacteur lust en krachten, om zijnen arbeid, die nu reeds boven den vorigen uitmunt, in een volgend jaar nog belangrijker te maken, waartoe het hem aan eigen smaak en anderer bijdragen niet
kan ontbreken.
No. 3, reeds door ons aangekondigd, vorderde, nog vóór het einde van 1836, eenen herdruk. Wij verblijden ons deswege, en vergenoegen ons met de bloote vermelding van deszelfs aanwezen.

No. III. Boekbesch. bl. 97. reg. 4. leze men: ijzenbeek.
- bl. 114. reg. 9: Pairs.
bl. 129. reg. 20: valle het woordje is weg.
- - reg. 29: van het minder tot het meer.
- bl. 131. reg. 10 v.o.: een glas wijn.
Mengelw. bl. 135. reg. 14: woonhuisje.
- bl. 139. reg. 3 v.o.: den wellust.
- bl. 140. reg. 2: pas.
- bl. 157. laatste reg.: dessert.
- bl. 164. reg. 8 v.o.: den biezen staart.





{==229==} {>>pagina-aanduiding<<}

Boekbeschouwing.

Leerredenen van S.K. Sijbrandi, Leeraar bij de Doopsgezinden te Haarlem. Te Amsterdam, bij J.D. Sijbrandi. 1836. In gr. 8vo. VIII, 308 bl. f 3-:

Leerredenen, zullen zij billijk beoordeeld worden, behooren in dat licht beschouwd te worden, in hetwelk de Schrijver haar zigtbaar plaatst. Geen Recensent heeft de bevoegdheid, om zich op een ander standpunt te plaatsen, wanneer hij voor het publiek oordeel velt, of den uitslag van zijn oordeel aan hetzelve mededeelt. Bij het verslag nopens de Leerredenen van Prof. muller is Recensent deze zijne bevoegdheid niet te buiten gegaan. (Vaderl. Letteroef. 1837. bl. 1-12.) Op dien voet wenscht hij ook verslag te geven omtrent deze Leerredenen van den Eerw. sijbrandi. ‘Toen mijn tweede Zoon,’ dit zijn woorden van sijbrandi, ‘de Uitgever en Drukker van dezen Bundel, zich als Boekverkooper had gevestigd, betuigde hij mij zijnen wensch, dat ik aan hem eenige mijner Preken zoude afstaan, opdat hij, met het drukken en uitgeven van dezelve, zijn bedrijf mogt beginnen. Die wensch werd, niet alleen door zijnen oudsten Broeder, Leeraar bij de Doopsgezinden te Groningen, maar ook door anderen van mijne naaste betrekkingen ondersteund. Ik heb mij laten bewegen tot de vervulling van denzelven; maar zij weten, hoe lang ik geaarzeld heb. - Mogt de uitkomst leeren, dat mijne Leerredenen niet ongunstiger ontvangen worden, dan zij schijnen te verwachten!’ Wie zou, na dit gelezen te hebben, den moed en lust hebben scherp te beoordeelen, zelfs wanneer de stukken zoodanig waren, als sijbrandi oordeelt? Recensent ten minste vindt zich niet alleen niet in staat, maar ook geenszins verpligt, tot het vellen van een ongunstig oordeel. Integendeel wenscht hij

{==230==} {>>pagina-aanduiding<<}
den jongen Drukker en Uitgever van harte geluk, dat hij met het drukken en uitgeven van deze degelijke stukken zijns Vaders zijn bedrijf heeft mogen beginnen. Hetgeen hij verder drukt en uitgeeft, zij aan dezen eersteling niet ongelijkvormig; zoo zal hem zijn bedrijf tot eere en voordeel zijn (*)!
‘Bijna al de Leerredenen, welke den bundel uitmaken, zijn in de laatste jaren (1833-36) uitgesproken; er zijn slechts twee onder van vroegeren tijd (1820 en 1822.) Waarschijnlijk had ik meer uit ouden voorraad genomen, ware niet een aantal van mijne Preken, door een ongelukkig toeval, verbrand geworden. Bij de keuze heb ik vooral gezien op verscheidenheid van onderwerp en van wijze der behandeling.’ Dit laatste zal blijken bij het opgeven der onderwerpen en der behandelingwijze, wanneer van elke Leerrede de hoofdinhoud zal worden aangestipt. Mogt Recensent over eenige ruimte in dit Tijdschrift vrijelijk beschikken, dan zou hij in dit verslag eene en andere proeve opnemen van den goeden geest, die in al deze stukken heerschende is. Hetgeen hij onlangs las in een Duitsch Tijdschrift (Allg. Repertorium van rheinwald, August 1836 S. 174) wekte vooral de begeerte op, om het aldaar niet naar waarheid berigte met een en ander staal uit deze Leerredenen te logenstraffen. Wie op de Leerredenen van ter borg, zoo als daar geschiedt, alleen afgaat, moge, verkeerd ingelicht, onbezonnen schrijven, dat ter borg, ‘omdat hij Gods woord predikte en de waarheid zoo als deze in christus

{==231==} {>>pagina-aanduiding<<}
jezus is, geen welgevallen bleef vinden bij de Doopsgezinde Gemeente, welke, zoo als het schijnt, in kwaden zin verlicht is;’ - wie deze Leerredenen leest, zal ontwaren, dat men in die Gemeente nog wel hooren mag en wil Gods woord en de waarheid in christus jezus; vooral als men weet, dat sijbrandi, aldus predikende, bij zijne Gemeente gehoor vindt. De leugengeest bezielt de zich noemende vromen even zeer als vroeger andere afvallige broeders. De waarheid zal ook hier de vooruitgesnelde logen gemakkelijk achterhalen. Wie lust naar waarheid heeft, kan zich hiervan reeds door deze Leerredenen overtuigen. Doch het wordt tijd, dat wij het beloofde van deze stukken leveren.
I. De bewaring van het hart. Tekst, Spreuk. IV:23. ‘Daar de uitdrukkingen in den tekst ontleend zijn, eerst van het wacht houden bij eene bron, waaruit eene belegerde vesting gedrenkt wordt, daarna van dat deel des menschelijken ligchaams, met welks goede gesteldheid onze welvaart in naauw verband staat, en dat niet gewond kan worden, zonder dat er de dood op volgt; zoo zou ik waarlijk niet weten, hoe de vermaning om het hart te behoeden, en de grond, waarop deze vermaning rust, krachtiger zou kunnen voorgesteld worden.’ I. Wordt nu onderzocht, waarom het noodig is het hart boven alles te bewaren, omdat uit het hart zijn de uitgangen des levens; in het hart ontspringen des levens wellen. 1. Van de gesteldheid des harten hangt onze meerdere of mindere wezenlijke waarde af; 2. - evenzeer onze vatbaarheid voor hooger en edeler geluk, dan dat rijst of daalt met de wisselingen en wentelingen van 's levens lot. II. Wordt daarop de vermaning van salomo een weinig breeder ontwikkeld. 1. Zondert u somwijlen, ja dikwerf af, en keert tot uzelven in; 2. tracht uwe verstandelijke vermogens te ontwikkelen en te zuiveren van dwaling en vooroordeel; 3. wij behooren te zorgen, onze goede gezindheden gedurig te verlevendigen en te versterken;

{==232==} {>>pagina-aanduiding<<}
4. op onze hartstogten te letten; 5. zorg te hebben omtrent onze gedachten; 6. vooral moeten wij ons laten leiden door godsdienstigheid. Deze Leerrede is in vorm en ontwikkeling eenvoudig en leerzaam, zoo als het behoort.
II. De zaligheid van het sterven in Christus. Openb. XIV:13. Na korte maar genoegzame opheldering van den tekst, wordt de waarheid, welke hij behelst, zoo wel van hare ernstige als van hare verblijdende zijde voorgedragen. Daartoe wordt I. gesproken van hetgene bij ons vereischt wordt, zullen wij sterven in den Heere; II. van de redenen, waarom men de gestorvenen in den Heere zalig mag noemen; III. uit een en ander aanleiding genomen tot vertroostende en bemoedigende, maar ook tot waarschuwende en vermanende bedenkingen. Reeds deze opgave der behandelingwijze toont den Man, die zich aan den tekst houdt en de leere des Bijbels voordraagt. In plaats van dit meer in het breede aan te wijzen, sta hier eene kleine proeve, hoe ook de ontwikkeling Evangelisch is: ‘Denkt evenwel niet, dat ik het vereischte, om in den Heere te kunnen sterven, overdrijven wil. Ik gevoel, dat ik een zondaar ben voor God, en blijven zal; en toch is het sterven in den Heere de vurigste mijner wenschen. Zou ik dan de voorwaarde tot zulk eenen dood zoo zwaar en moeijelijk u voorstellen, dat ik zelf moet wanhopen aan de vervulling van dien wensch? Maar, aan den anderen kant, u noch mij kan eene hoop in het leven baten, die bij ons sterven moet wegzinken, die althans, wanneer zij ook nog in de ure des doods ons konde misleiden, ons zeker met schaamte op het gelaat en met wroeging in het hart zal laten staan, als de Wereldregter ten oordeel verschijnt. Wel mogen wij vertrouwen, dat ons bij dat oordeel genade en geen strikt regt zal geschieden; maar dat vertrouwen heeft zijnen eenigen grond in zulk een Christelijk geloof, hetwelk niet enkel in de overtuiging en erkentenis van des Heilands hooge waardigheid en uitnemende ver-
{==233==} {>>pagina-aanduiding<<}
diensten bestaat, maar evenzeer in gewilligheid tot het gehoorzamen van zijne geboden en tot het navolgen van zijn voorbeeld.’ Welk Protestant, en welk Christelijk Kerkgenootschap ook, die, gelijk het behoort, Gods woord boven alles
stelt, zou deze taal niet voor zichzelven overnemen? Zulke proeven zouden wij meer kunnen aanwijzen, indien ons de hiertoe noodige ruimte kon worden toegestaan.
III. Jezus verworpen door de Nazareners, eene proeve van de miskenning, waaraan ernstige en gemoedelijke ijver voor godsdienst en deugd blootstaat. Lucas IV:16-30. Deze Leerrede is een woord op zijn pas. Het geheel is naar de behoeften van onzen tijd ingerigt, en toch alleen uit den tekst ontleend. Wij kunnen dit niet uitvoerig aanwijzen. ‘Menschen, die zich, in hun denken en doen, door strenge en godsdienstige beginsels in de wereld kenmerken, zijn daar niet altoos het meest geacht en bemind. Zij worden dikwijls miskend en weinig gezocht.’ Zoo was het te allen tijde. Nog is dit droevige verschijnsel heden ten dage niets vreemds. ‘Daarom zal de voorgelezen tekst geen gansch ongepast onderwerp zijn van godsdienstige overweging en van toepassing op ons eigen hart en leven. In de eerste plaats wil ik eenige oogenblikken bij het gewijde verhaal in 't algemeen uwe aandacht bepalen; daarna zal ik in eenige bijzonderheden de verwerping van jezus door de Nazareners u voorstellen, als eene proeve van de miskenning, waaraan de ernstige en gemoedelijke ijver voor Godsdienst en deugd blootstaat.’ Hoe dit tweede maar voorname deel behandeld wordt, blijkt duidelijk uit de volgende opgaaf: ‘Bedrieg ik mij niet, dan hadden de Nazareners, l. geen gevoel en zin voor de zedelijke grootheid van onzen Heer; 2. die zedelijke grootheid was misschien voor sommigen hunner eene ergernis; 3. allen ergerden zich aan Hem, omdat Hij weigerde te voldoen aan datgene, waarop zij waanden aanspraak te kunnen maken; 4. zij zagen in

{==234==} {>>pagina-aanduiding<<}
Hem alleen den welsprekenden Leeraar, en namen het Hem kwalijk, dat Hij hunne verkeerdheid, hunne onwaarde hun deed gevoelen. Vergunt mij, dat ik bij deze punten uwe aandacht verder bepale, telkens het voorbeeld der Nazareners ons ter leering en waarschuwing aanwendende.’

(Het vervolg en slot hierna.)

Leerredenen van J.C. Froeling, Predikant te Gaast c.a. Iste Deel. Te Sneek, bij F. Holtkamp. 1836. In gr. 8vo. XIV en 304 bl. f 2-60.

De Heer froeling treedt hier, zoo ver ons bewust is, voor het eerst met zijn predikwerk voor het grootere Publiek op. In een voorafgaand woord ‘aan den Lezer’ geeft hij te kennen, dat een groot gedeelte zijner Gemeente, uit die zelfde verkeerde beginsels, waaruit sommigen zich thans van hunne Leeraars en Medeleden afscheiden, zich aan zijne dienst onttrekt, en dat hij hierom ‘wilde beproeven, of hij ook buiten zijnen werkkring eenig nut mogt kunnen stichten.’ Zoo smartelijk het eerste is, zoo beprijpelijk is in die omstandigheid het laatste; en dat hij zijn doel moge bereiken, wenschen wij hem gaarne toe.
Deze bundel bevat slechts zes Leerredenen in 304 bladzijden, dat is door elkander vijftig voor elke Leerrede, en dus bijkans het dubbel eener gewone; hetwelk ons voorkomt, hoe voortreffelijk zij ook mogten wezen, eene veel te groote lengte te zijn, die, daar er toch ook behoorlijke tijd aan de eerdienst moet gegeven worden, de aandacht zelfs van den bestgezinden toehoorder te zeer vermoeit, en voor de nuttige uitwerking nadeelig is. - Van deze zes Leerredenen, worden in den vooraan geplaatsten Inhoud en aan het hoofd derzelven slechts de teksten opgenoemd; hetwelk ons toeschijnt minder verkieslijk te zijn, dan tevens de onderwerpen op

{==235==} {>>pagina-aanduiding<<}
te geven, waardoor men terstond nog meer bepaald weet, wat men te verwachten hebbe. De teksten intusschen zijn belangrijk genoeg, namelijk Rom. XV:4, Hebr. XI:6, Gal. VI:7, Hebr. XI:3, 1 joan. III:23, Hand. XVII:28. Laat ons zien, wat er dienvolgens, en hoe het hier geleverd wordt, waarover het Rec. geoorloofd zij met bescheidenheid zijne gedachten te zeggen. Doch om zijn verslag en zijne beoordeeling niet al te lang uit te strekken, zal hij voornamelijk bij de eerste en de laatste Leerrede een weinig langer stilstaan, en den inhoud der overigen slechts kort opgeven.
In de 8 bladzijden beslaande inleiding der eerste Leerrede wordt slechts met een enkel woord over den tekst, Rom. XV:4, gesproken; maar des te breeder worden Bijbelsche voorbeelden opgesomd, eerst van Gods ongenoegen over de zonde, zoo als de menschen bij den zondvloed, Sodom enz., pharaö en Egypte, Israël in de woestijn, en daarna van Gods bescherming over de deugd, zoo als jozef, noach, loth, job, Israël in de woestijn; waarna nog in 't algemeen melding gemaakt wordt van hetgene, dat de schriften des N.V. tot leering en vertroosting bevatten. Waarlijk, zoo wordt de toehoorder reeds bij den aanvang overladen! De eerste soort van voorbeelden immers erkent de Prediker zelf, dat niet bij den tekst te pas komt, en slechts bij tegenstelling door hem gebruikt wordt; en zou hij van de laaste niet gepaster in het ligchaam der Leerrede zelve gebruik hebben kunnen maken? - Hierop stelt hij als onderwerp voor ‘de hoop, leering en vertroosting, welke voor ons in Bijbel en Evangelie’ [het Evangelie, dat is de leer van jezus, staat immers in den Bijbel?] ‘in onze behoeften en verlegenheden staan geschreven.’ Het 1ste deel dient, om ‘ons te beschouwen als behoeftige en afhankelijke wezens;’ het 2de ‘bepaalt de gedachten bij den troost van Gods woord, in de dingen, die der aarde zijn, en de hoop, welke ons het Evangelie tot onze geruststelling voor de eeuwigheid geeft.’ Was het wel

{==236==} {>>pagina-aanduiding<<}
noodig het 1ste punt hier opzettelijk te betoogen, en daaraan 18 bladzijden te besteden? Wat de Spreker er van zegt, is wel zeer waar en behartigenswaardig; het eene denkbeeld vloeit hem bij het andere toe, en stroomt hem over de gladde tong op eene niet onbehagelijke wijze; maar het is alles, mogen wij het zeggen, hier niet op zijne plaats, overlaadt de aandacht door de veelheid van zaken, en leidt geheel van het onderwerp af. - Het 2de deel zal nagenoeg op deze hoofdzaken nederkomen: Troost kan de lijder wel in verschillende dingen vinden, maar bovenal en het best in Gods woord. Ongelukkig zij, die deze laatste bron versinaden, waarin de ware wijze de beste vertroosting vindt! Deze troost is 1. voor de genen, die met levenszorgen te worstelen hebben; 2. voor de onschuldig verdrukten; 3. voor ouders, die hunne kinderen verliezen; 4. voor de genen, die bekommerd zijn wegens hunne zonden en hun lot in het toekomend leven. Met eenen algemeenen wensch, op al het vorige betrekkelijk, en met een versje wordt de Leerrede besloten, en door een gebed gevolgd. Zeer goede dingen worden over het aangevoerde met Christelijke hartelijkheid, maar ook met zeer groote uitvoerigheid van voorstelling en stijl gezegd.
De laatste Leerrede, over Hand. XVII:28, 58 bladzijden groot, geopend met eene inleiding van 11 bladzijden over den zamenhang van den tekst, handelt over de Voorzienigheid van God, en wel in het 1ste deel over ‘de onderhouding aller dingen,’ en in het 2de over ‘de Goddelijke regering, waardoor wereld en menschen bestuurd, en alle dingen, ten beste van die den Heer liefhebben, worden geregeld.’ Is dit plan niet te algemeen bij dezen tekst? Eischt deze niet, dat men eeniglijk handele over God, als den Oorsprong en Onderhouder van het gansche bestaan van den mensch? - Na die Goddelijke onderhouding, zoowel van alles, wat bestaat, als van den mensch, beschouwd te hebben, spreekt de Prediker over de vertroosting, die in het geloof aan deze waarheid gelegen is. Hierna weidt hij

{==237==} {>>pagina-aanduiding<<}
uit, ‘schoon het,’ gelijk hij zelf zegt, ‘geene regtstreeksche betrekking tot de onderhoudende kracht der eeuwige Voorzienigheid heeft,’ over de verschillende trappen in de zaligheid des toekomenden levens. Eindelijk wekt hij op tot dankbaarheid aan God, als onzen Onderhouder. Op zulk eene wijze, komt het Rec. voor, wordt de eenheid, die in eene Leerrede zoo noodig en nuttig is, al te zeer verbroken. - De in het tweede deel volgende beschouwing van de Goddelijke regering (zoo als boven opgegeven is) wordt met praktische opmerkingen niet ongepast doormengd; doch indien het een en ander meer tot zekere bepaalde hoofdpunten vereenigd en niet zoo veel opeengestapeld ware, zou het welligt nog doeltreffender zijn, en minder in herhalingen en uitweidingen vallen. Eene korte algemeene vermaning, om Gods woord en wegen te onderzoeken, en bij het verborgene op de toekomst te wachten, en een daarop toepasselijk versje, is het slot van deze Leerrede, waarachter insgelijks een gebed gevoegd is.
Op deze of dergelijke wijze zijn de vier overige Leerredenen behandeld. - Zoo doet de tweede, naar aanleiding van Hebr. XI:6, zien, ‘hoe wij in het geloof, dat er een God bestaat, almagtig en genadig, tot Hem moeten naderen, om in nooden en verlegenheden bij Hem toevlugt en vergelding te vinden.’ Hiertoe bepaalt de Spreker zich, I. ‘bij het een en ander in de zigtbare schepping, waardoor wij van het bestaan der eeuwige en almagtige Godheid worden overtuigd;’ II. zegt hij ‘iets over de goedheid des almagtigen Gods, die ons moet doen gelooven, dat Hij een Belooner is voor hen, die tot Hem hunne toevlugt nemen en op Hem vertrouwen;’ en dan III. ‘hoe wij in nooden en verlegenheden tot Hem moeten naderen.’ - In de derde Leerrede wil de Leeraar, volgens Gal. VI:7, 1. ‘op eenige zonden of ongeregtigheden’ (hebzucht en gierigheid; liefdeloosheid en wraakzucht, onregtvaardigheid, hoogmoed) ‘op-
{==238==} {>>pagina-aanduiding<<}
merkzaam maken, en voorstellen, waardoor de mensch een bederfelijk zaad tot voortbrenging van rampzalige vruchten zaait;’ en II. ‘welke heerlijke vergelding is weggelegd voor de genen, die, in het geloof aan den Verlosser, opregt met God en den naasten handelen.’ - In de vierde Leerrede, die Hebr. XI:3 ten tekst heeft, bepaalt de Spreker zijne toehoorders, I. ‘bij de schepping, welke wij gelooven, dat door het woord Gods is toebereid,’ en doet dan, II. zien, ‘hoe het Opperwezen, de God des hemels en der aarde, die, bij 's werelds aanvang, het licht heeft voortgebragt, onze hoop en verwachting moet zijn.’ - In de vijfde Leerrede zegt de Prediker, volgens 1 joan. III:23, I. ‘iets over het geloof,’ (eigenlijk zeer breed over de voorwerpen des Christelijken geloofs) en II. ‘over de
liefde;’ maar voegt daarbij, III, ‘de zelfverloochening,’ (waardoor hij nederigheid en onderwerping schijnt te verstaan) ‘die wij,’ (zegt hij) ‘ofschoon in den tekst niet voorkomende, ons veroorloven mede tot ons voorstel te brengen,’ (eene al te groote vrijheid, die Rec., getrouw aan tekst en eenheid van Leerrede blijvende, zich niet zou durven veroorloven) ‘daar die in de leerschool van jezus den belijderen van zijnen naam dikwijls wordt voorgesteld, en als een derde van de bevelen van Gods Koningrijk’ (maar dat dan toch zeer wel onder het hoofdvereischte, liefde, te brengen is) ‘kan worden aangemerkt.’
De voorname goede hoedanigheden, die in al deze Leerredenen des Eerw. froeling doorstralen, zijn eene over het geheel verstandige Evangelische denkwijze, voorstand van een redelijk en door liefde werkzaam Christendom, en hartelijke ernst in het vermanen, bestraffen en vertroosten. De hoofdgebreken zijn groot gemis aan eenheid bij overgroote verscheidenheid, en al te groote uitvoerigheid van voorstelling en wijdloopigheid van stijl. Wie het nu met deze gebreken zoo naauw niet neemt, en als lezer doet, wat de hoorder niet kan doen, de

{==239==} {>>pagina-aanduiding<<}
preek tusschenbeiden eens nederleggen, dien zal het aan geen stof tot Christelijke stichting ontbreken, en de Schrijver zal zijn lofwaardig oogmerk bij den zoodanigen kunnen bereiken.




Aanleiding tot Godsdienstige Overdenkingen op iederen dag des jaars; door T. van Spall, onder medewerking van eenige Godsdienstvrienden. Jan. en Febr. 1837. Te 's Gravenhage, bij A. Kloots. 1837. In gr. 8vo. 87 Bl. f :-70.

Wij zullen hier niet herhalen, wat wij van het voor en tegen van zulke vertoogjes voor elken dag des jaars onlangs gezegd hebben bij de aankondiging der Proeve van Mevrouw van meerten. De onderhavige stukjes prijzen zich aan door kortheid en daardoor ook onkostbaarheid. Daar nu de geest goed is, zien wij geene reden, om deze stichtelijke vertoogen niet aan te prijzen, en doen dit met den ernstigen wensch, dat toch de Eerw. Verzamelaar zorge voor eene tijdige uitgave der maandstukjes, opdat ieder derzelven algemeen verspreid kunne zijn, eer het vorige heeft uitgediend. Dit zal evenzeer het nuttig gebruik, als voor den Uitgever vertier bevorderen.

Kort Overzigt van het zekere en heilzame der Homoeopat(h)ische Geneeskunst, door J.G. Rosenstein, Med. Dr. te Rotterdam; naar het Hoogduitsch van C. Hering, Med. Dr. te Philadelphia. Te Rotterdam, bij T.J. Wijnhoven Hendriksen. 1836. In gr. 8vo. VIII, 83 Bl. f :-80.

De Heer Dr. j.g. rosenstein bezorgt eene vertaling met eenige aanteekeningen van het kort overzigt der nieuwe Geneeskunst, bekend onder den naam van Homoeopatische; haar trapsgewijs ontstaan, tegenwoor-
{==240==} {>>pagina-aanduiding<<}
dige uitbreiding en volmaaktheid (?), door Dr. c. hering.
Wij leeren laatstgenoemden uit dit werkje kennen als eenen voor zulk eene taak welgeschikten Arts, den Heer Dr. rosenstein daarentegen als een onhandig Vertaler, voor die taak in het geheel niet berekend; waarover nader.
Wanneer wij zeggen, dat Dr. hering zijn onderwerp wèl heeft behandeld, is dit gezegde betrekkelijk tot het standpunt, waarop hij zich geplaatst heeft. Hij treedt op als lofredenaar der Homoeopathie voor Noordelijk Amerika. Met zijn onderwerp vooringenomen, weet hij een doorgaand goed gebruik te maken ook van drogredenen en gezochte uitleggingen. Het is te hopen, dat hering uit overtuiging sprak en schreef, en niet opzettelijk dwalingen verdedigt; van welk laatste niet alle voorstanders der Homoeopathie vrij te pleiten zijn. In elk geval schijnt het dien Geneesheer noch aan kunde noch aan scherpzinnigheid te ontbreken; maar het standpunt, van waar hij uitgaat, is niet juist, en op zulke vooronderstellingen rusten zijne gevolgtrekkingen.
Uit de inleiding van Dr. hering verneemt men, dat de nieuwe leer vóór omstreeks vijf jaren voor het eerst door twee Geneesheeren volledig werd aangenomen. In Philadelphia vormde zich in de laatste jaren allengs een meer beduidende aanhang.
In Maart 1833 schijnt hering te Philadelphia gekomen te zijn, waar hij een kring van aanhangers der nieuwe kunst aantrof, welke zijne verwachting verre te boven ging. In dezen vriendenkring, terwijl de mensch dikwerf zijn beste besluit in de verblijding neemt, werd de voorslag gedaan, om een regelmatig gezelschap in te stellen. De geboortedag des grooten meesters, de 10 April, werd tot het jaarfeest des nieuwen verbonds gekozen. In de eerste vergadering werd daarop voorgesteld, dat in de eerstvolgende een kort overzigt van de Hahnemannsche leer zou gegeven worden. Die taak viel aan Dr. hering te beurt. Daar zijne voor-
{==241==} {>>pagina-aanduiding<<}
lezing in weinige dagen, en nog toevallig onder de ongunstigste omstandigheden, moest geschreven worden, komt hem de eer toe, dat hij zich naar tijdsomstandigheden wèl van dezelve gekweten heeft. Zij werd, om in het gezelschap voorgelezen te kunnen worden, in het Engelsch vertaald door Dr. matlak, die, zoo wij hopen, zich beter van dezen arbeid moge gekweten hebben, dan Dr. rosenstein met het Duitsche origineel, hetwelk ook gedrukt werd, is omgesprongen. De Engelsche vertaling heeft laatstgenoemde zeker niet voor zich gehad; dit blijkt zoo wel uit stijl, als keus van woorden.
De beoordeeling der verhandeling behoeft niet uitvoerig te wezen. Wij houden ons aan het gezegde van den Schrijver: ‘De daarstelling en ontwikkeling van dit onderwerp, hoe wel meer dan tienmaal door anderen bewerkt, (sic) had, wel is waar, beter moeten zijn; doch de omstandigheden waren tegen, en er stonden ons destijds geene andere werken ten dienste: wij moesten ons aan het eenmaal geschrevene houden.’ Deze nederige belijdenis van den Schrijver heeft echter den Heer Dr. rosenstein niet teruggehouden, zijne vertaling, die anders en beter moest wezen, met eene gonzende, hoogdravende voorrede, der Hollandsche natie aan te bieden, omdat hij, die wèl wil, niet langer koele toeschouwer mag blijven, niemand de zaak ongevoelig kan laten liggen. Door de Homoeopathie is eene onwedersprekelijke grondwet vastgesteld, waarop men bij de beoefening derzelve zeker en vast bouwen kan. (?)
En wat zal deze grondwet vermogen? Hooren wij den Man verder! Hering besluit zijne voorlezing met eene aanspraak en wensch aan het Amerikaansche volk, hetwelk met geoefende oogen snel het ware nuttige erkent, (gelukkig volk!) dat het zulken schat, als deze nieuwe geneeskunst, weldra in hare geheele waarde zal aannemen. De Heer rosenstein zegt op dit voetspoor: ‘Er kiemt, dit mogen wij zonder

{==242==} {>>pagina-aanduiding<<}
blaam (?) vertrouwen, voor den lijdenden mensch een betere tijd. De zuigelingen, aan welke de oude geneeskunst, slechts met vele opofferingen, voor het teedere kinderleven hulp verschaft, die, de zware wapenen slecht verdragende, bij honderden sneven, mogen in de homoeopathische geneeswijze een zekerder, aangenamer en zachter hulp verbeiden.’ Terwijl wij ons reeds begonnen te bedroeven, dat dit geluk hier niet zoo gemakkelijk zoude gevestigd worden, met hering aannemende, dat de Homoeopathie in Amerika ‘eerder en sneller zal aangenomen worden dan in Europa van de Koningen en Vorsten, die zoo vele andere gewigtige zorgen hebben,’ (niet zeer vrijzinnig, en strijdende met het navolgende) ‘eerder dan in ieder land, waar de verjaarde instellingen en het eigenbelang worden ondersteund door policiebeambten, en zoo de oude de nieuwe kunst regtsgedingen, geldboeten en bajonetten (!!!) in den weg werpen,’ - opent Dr. rosenstein ons blijder verschiet in het oude Europa. Indien wij slechts willen, ‘dan zullen wij ons wedra, ook hier in de Nederlanden, gelijk in zoo veel andere rijken, mogen verblijden, van de zoo veelvuldige en met het levensgenot zoo strijdende ziekten meer en meer verwijderd te zien.’ (Geschreven te Rotterdam, Januarij 1836.)




Bijdragen tot de Homoeopathie door S. Bleekrode, M. Mag. Ph. Nat. Med. et Art. Obst. Dr. te Groningen, en J.F.P. Schönfeld, Med. Dr. te Winschoten; in vereeniging met meer Geneeskundigen. Iste Stuk. Te Groningen, bij P.S. Barghoorn. 1836. In gr. 8vo. 104 Bl. f :-90.

Daar de Homoeopathie, eene nog korteling jeugdige kunst, door Journalen en eene menigte andere werken, volgens de getuigenis van Dr. hering, hare manbare jaren bereikt heeft, en nu met vreedzamen moed

{==243==} {>>pagina-aanduiding<<}
door de wereld wandelt, en over alle andere geneesmethoden gewis de zege behalen zal, is zeker het oogmerk der Heeren bleekrode en schönfeld, door middel van hun tijdschrift dien gulden tijd des te spoediger te doen opdagen en de zegepraal te helpen bevechten.
De Heer s. bleekrode, in zijne Dissertatie zich geschreven hebbende salomon abrahamus, opent dit eerste stuk, hetwelk met nog drie stukken eenen jaargang zal uitmaken, met eene verhandeling, waarin de Homoeopathie volgens haren oorsprong, voortgang en gegenwoordigen toestand beschouwd wordt. Het is een uittreksel, gelijk hij zelf zegt, uit zijne akademische verhandeling: Comm. med. inaug. pars prior, sistens Palaeologiam regulae therapeuticae: similia similibus curantur. Waartoe dit uittreksel? Waarschijnlijk met het oogmerk, in anderen gehekeld op bl. 93, te weten: geschreven ten dienste van het beschaafde publiek, jonge Geneesheeren en allen, die zich het homoeopathische wonderstelsel willen eigen maken, zonder dat dit hun veel moeite en geld kost...... of wel, dewijl Dr. eekma in het Hollandsch schreef, zoo als men bl. 102 kan lezen, met het doel: Il faut bien le payer de la meme monnoie. Anders had de Heer bleekrode zijne Pars prior met eene Pars altera in de Latijnsche taal kunnen vervolgen, waarmede hij het geneeskundig publiek zoude verpligt hebben; terwijl hij tevens het door baglivius gegeven voorschrift, bl. 93 vermeld, met een goed voorbeeld zoude nagekomen zijn. De Dissertatie van den Heer bleekrode, hoe men over het onderwerp denke, is voor hem een blijvend gedenkteeken van geleerdheid, vlijt en welbesteden tijd. Maar al deze goede eigenschappen verschaffen niet dadelijk eene winstgevende praktijk; en de zucht naar deze brengt jonge Artsen vaak op eenen dwaalweg. De beschouwing van Dr. bleekrode en de verdediging der Homoeopathie door Dr.
schönfeld bevatten niets, dan hetgeen reeds zóó dikwijls en tot vervelens

{==244==} {>>pagina-aanduiding<<}
toe gezegd is, dat Rec., na het nuttigen van deze Hahnemannsche of Homoeopathische geregten, zich het gezegde van borger herinnerde, in diens overschoone Voorrede tot de Verhandeling over het Mysticismus, wien het verdroot zoo veel tijd aan Kantiaanschen, Fichtiaanschen en Schellingiaanschen naklap te hebben moeten besteden, daar zulk een arbeid wel iets had van tot eenen maaltijd te moeten terugkeeren, van waar men meer dan verzadigd was heengegaan. - Zou de Heer schönfeld stellig gelooven, dat eene homoeopathische waarneming niets bevat, dan een getrouw verhaal van daadzaken? Getrouw moge de zijne wezen, maar aan de geroemde volledigheid ontbreekt veel, en het belangrijke en eigenaardige der Homoeopathie valt niet zeer in het oog. - De bedenkingen No. IV van Dr. bleekrode tegen Prof. gmelin mogen wel noten met tekst heeten. Met eene opgaaf van homoeopathische nieuw uitgekomene boeken wordt dit stuk besloten. Vooraf echter wordt Dr. eekma nog ten deele te regt gezet, met vooruitzigt van in het vervolg nog verder zijn deel te zullen ontvangen. Bij deze beoordeeling kan men zich niet onthouden, tot haren opsteller met de door hem aangehaalde, hem echter niet oorspronkelijk eigene, woorden te zeggen: L'habile homme que v'là!




De Geest der Homoeopathie. Een woord van waarschuwing aan ieder, die op gezondheid en leven prijs stelt. Door Dr. F.A. Simon, Jr. Uit het Hoogduitsch vertaald en met korte Aanteekeningen vermeerderd door Dr. J. Bosman Tresling, pract. Geneesheer te Winschoten. Te Groningen, bij M. Smit. 1836. In gr. 8vo. 144 Bl. f 1-25.

Wij zullen omtrent dit werkje in geene bijzonderheden treden. Nog onlangs gaf de Vertaler zijne gevoelens omtrent de Homoeopathie in dit tijdschrift te kennen. (*)

{==245==} {>>pagina-aanduiding<<}
De geest der geschriften van Dr. simon tegen de Homoeopathie is genoeg bekend. Hier heerscht echter een meer wetenschappelijk bestrijdende, dan wel hekelende toon. In de aanteekeningen van den Vertaler, van bl. 84 tot het einde, worden nog al belangrijke zaken gevonden, die van 's Mans bekendheid getuigen met veel, hetwelk tot de Homoeopathie betrekking heeft. Met de mededeeling van twee Hoogduitsche brieven worden deze aanteekeningen besloten. De eene behelst de werking der homoeopathische geneesmiddelen op vliegen; de andere het voortbrengen van het Psoricum en van zeker walgelijk ongedierte. Die door dergelijke proefnemingen zich den eernaam van een natuurkundig en wijsgeerig Arts wenscht te verwerven, zij dit geluk van harte gegund! Wij zouden, met den briefschrijver, zeggen: G... bewahre einen vor solchen Schlaf kameraden!




Geschied- en letterkundig Mengelwerk van Mr. J. Scheltema, Ridder, enz. VIden Deels 2de of laatste Stuk. Na zijn overlijden uitgegeven door C.A. Bergsma, Hoogleeraar te Utrecht. Te Utrecht, bij J.G. van Terveen en Zoon. 1836. In gr. 8vo. VI, 207 bl. f 2-:

Met aandoening namen wij dit laatste stuk van onzen verdienstelijken scheltema ter beoordeeling op. Wij zullen dus van deze vlijtige hand, die zoo veel belangrijks voor de naauwkeuriger kennis van het Vaderland leverde, niets meer ontvangen! Hetzelfde jaar 1835, hetwelk zoo vele der eerste lichten aan onzen letterkundigen hemel, reuvens, hamaker enz., ten grave deed dalen, heeft ook scheltema van ons weggerukt. Niet tevreden met, het wedergeven, onder andere vormen, van het bekende, zocht hij altijd nieuwe bronnen

{==246==} {>>pagina-aanduiding<<}
van kennis voor alle takken der vaderlandsche Oudheid- en Geschiedkunde op te delven; en het was hem een ware wellust, indien zijne onvermoeide pogingen (zelfs door een' hoogen ouderdom niet te stuiten) met een' goeden uitslag bekroond werden. Wij hebben daarvan in dit deel, het slot van zijn Mengelwerk, voor welks uitgave wij 's mans neef, den Hoogleeraar bergsma, dank verschuldigd zijn, weder nieuwe bewijzen. Gedeeltelijk loopt hetzelve wel over het liefhebberijvak van scheltema in zijne laatste jaren, de verdediging der eere van Haarlem wegens de uitvinding der Boekdrukkunst, doch voor het meerendeel over een hoogstbelangrijk onderwerp van geheel anderen aard, de vrocgere natuurkundige toestand van ons Vaderland, ten opzigte der aangrenzende Zeeën en doorloopende Rivieren; een onderwerp, waarover nog zeer veel te zeggen valt, en 't welk door den kundigen Schrijver in een uitvoerig werk zoude behandeld zijn, waarin hij echter door den dood is verhinderd. Ondertusschen ontvangen wij met dankbaarheid de reeds voorhandene bouwstoffen, namelijk de Proeve eener Geschiedenis der Zuiderzee (met aanwijzing van bijdragen daartoe), over de kustveranderingen aan de Noordzee, en de veranderingen in den bodem van Utrecht. Wij zullen van deze stukken achtervolgens iets zeggen.
Het eerste stuk, een berigt van Dr. g.c. braun te Mentz, Narede op scheltema's Narede, met twee brieven aan dien Heer ter beantwoording, bevatten weinig nieuws. Wij beschouwen dit onderwerp als uitgeput, en scheltema stelde waarlijk al te veel belang in hetzelve. De Duitschers, zelfs braun, (een ijverig voorstander der uitvinding door gutenberg, en die tot een gedenkstuk voor denzelven penningen zocht bijeen te zamelen, doch intusschen is overleden) erkennen nu de gelijktijdige uitvinding van het drukken met beweegbare letters te Haarlem en te Mentz, (zie bl. 9) en wij van onzen kant erkennen gaarne, dat de kunst te Mentz zeer is verbeterd geworden. Laten wij

{==247==} {>>pagina-aanduiding<<}
dan toch niet om dien (altijd nog twijfelachtigen) diefstal met onze buren in eenen oorlog, of ten minste in eenen staat van vijandelijkheid, volharden, die ons niet het minste voordeel kan aanbrengen. Men moet erkennen, dat scheltema de hand tot vrede geboden, en den Heere braun in zijnen eersten brief voorgeslagen heeft, dat de Mentzers hun voor 1836 vastgestelde gutenbergs-feest tot 1854 (het ontwijfelbare tijdstip van de volmaking der uitvinding, door de uitgave des Mentzer Bijbels) zouden uitstellen. Doch wij kunnen niet ontveinzen, dat dit lange uitstel (indien er anders geene beletselen waren) van onze zijde wat veel gevergd, en dus eene voor de tegenpartij te nadeelige vredesvoorwaarde was, vooral nadat wij ons kosters-feest reeds in 1823 (naar ons oordeel wat te vroeg) hadden gevierd.
Doch wenden wij ons van dit twistgeding tot daadzaken, - tot de Geschiedenis der Zuiderzee. Het is algemeen bekend, dat het noordelijke gedeelte van dezelve in de vroegste tijden onzer Geschiedenis, ja misschien tot in het laatst der dertiende Eeuw, niet bestond, maar dat de Romeinen het zuidelijke gedeelte onder den naam van het meir Flevo kenden. Dit meir nu wordt door onzen Schrijver al binnen zeer enge grenzen bepaald. Hij beweert, dat hetzelve waarschijnlijk tusschen Urk en Schokland en het tegenwoordige Friesland gelegen was, ja zelfs dat Gooiland en Gaasterland in Friesland misschien toen nog aaneengehecht waren, (bl. 62 en 63.) Zelfs zou de grond tusschen Schokland, Overijssel en Friesland in den Marcellusvloed (1219) vergaan zijn, (bl. 158.) Ja, hij stelt het buiten allen twijfel, dat het zuidelijke gedeelte der Zuiderzee vroeger, gelijk het Haarlemmermeir, uit verscheidene andere meiren of plassen, behalve het meir Flevo, heeft bestaan, die door verschillende doorbraken zijn in elkander geloopen (bl. 155.) Wij erkennen, dat het gezegde van plinius, (H.N.L. IV. C. 15) Rhenus ab Septentrione in lacus (dus meiren) se spargit, daartoe wel eenige aanleiding kan geven; maar wij kunnen dit bezwaarlijk

{==248==} {>>pagina-aanduiding<<}
overeenbrengen met pomponius mela, waar hij zegt (L. III. C. 2 sub fin.): Rhenus jam non amnis sed ingens lacus, ubi campos implevit, Flevo dicitur. Wanneer de beperkte ruimte, die de Heer scheltema voor het meir Flevo heeft aangenomen, nu nog door verscheidene kleinere meirtjes beperkt wordt, zoo kan men waarlijk niet zeggen: ingens lacus, een zeer groot meir. Doch aan den anderen kant heeft plinius, die zelf in Duitschland, en hoogstwaarschijnlijk ook hier te lande geweest is, meer gezag daaromtrent, dan pomponius mela. Voorts omhelst de Schrijver met regt het door vele redenen gestaafde gevoelen van rutger paludanus (zie zijne Oudheid- en Natuurkundige Verhandelingen, 1776, bl. 4 en verv.) tegen den beroemden, maar nog al dikwijls paradoxen b. huydecoper, dat het Noorden der Zuiderzee oudtijds niet bestond, en zoowel Texel, Vlieland en Terschelling, als Wieringen, aan het vasteland gehecht waren. Wij vernemen hier vele merkwaardige bijzonderheden, (deels uit witsen en paludanus.) Scheltema meent, dat het meir Flevo door het afzakken van het Rhijn-water in den nieuwen IJssel zou vergroot zijn. Het Romeinsche kasteel Flevum meent hij, dat ten Westen van Friesland, misschien op het thans vergane eiland Grind, heeft gelegen, en zoekt tusschen Texel en Wieringen de oude stad Grebbe, die hij ook voor Romeinsch houdt, (bl. 66)
waarvoor echter de naam geenszins pleit. Het Siatutanda van ptolemeus is bij hem de Zee ten uiteinde. (Maar zou de oude taal zoo weinig veranderd zijn?) De oude Romeinsche straatwegen in Noordholland en Friesland worden nagespoord. De diepte voor Medenblik, de Gammels, verklaart de Schrijver, zeer vernuftig, voor Oudland, gelijk nog in het Deensch en Zweedsch gamle oud beteekent; eene overeenkomst tusschen den Scandinavischen en Teutonischen tak van den grooten Germaanschen taalstam. (Men vindt in dit opstel meer schrandere taalkundige opmerkingen.) Veel verwoesting kent

{==249==} {>>pagina-aanduiding<<}
de Heer scheltema aan de overstrooming tusschen 857 en 860 toe, die den middelsten Rhijn-mond te Katwijk verstopt en de bekende boomstorting, waarvan men naderhand de overblijfsels nog gevonden heeft, veroorzaakt zou hebben, doch tevens de ingezetenen aangespoord tot het leggen van dijken. Ook de overstroomingen van 1164 en 1170 verwoestten en verslonden veel, nadat reeds vroeger de zee bij Texel was ingebroken, de Zijpe overstroomd, en Wieringen van het vasteland had afgescheurd. Doch de ondergang van het land tusschen die eilanden, Terschelling, Stavoren en Enkhuizen werd voltooid door de hebzucht der monniken van Lidlum. In vergoeding namelijk voor de opeenvolgende verliezen ten gevolge der inbraken, had men den ouden loop van den Rhijn-arm Flevo, volgens scheltema, door de Middelzee (in het hart van het tegenwoordige Friesland) en het Borndiep, nadat de stroom zich meer westwaarts gewend had, begonnen te bedijken en achtervolgens droog te maken; zoodat de Lidlumsche kloosterlingen, die reeds bijna de geheele Middelzee door bedijking tot vruchtbaar land gemaakt hadden, naar meer winst nog hakende, eene doorgraving tusschen de tegenwoordige eilanden Vlieland en Terschelling maakten. Doch nu brak met den N.W. storm de zee door deze vrijwillig gemaakte opening met verdubbeld geweld in; (Vlieland was reeds van Texel afgescheurd) de reeds boven genoemde Marcellusvloed van 1219 verslond het land ten Zuiden van Friesland en ten Westen van Overijssel, en in de zestien volgende overstroomingen, die
tot in 1421 plaats hadden, (waarschijnlijk reeds in de zeven eerste) werd de tegenwoordige gedaante der Zuiderzee gevormd. Doch in de veertiende Eeuw schijnt ook het St. Odulfs-klooster, hetwelk mede aan den gewonen lezer door een' onzer beste nieuwere Romans bekend is geworden, in de baren verzwolgen te zijn. Daarentegen heeft men in de zestiende Eeuw Friesland, in zoo verre het nog was overgebleven, met dijken geregeld omringd, de Zijpe droog gemaakt, en den Helder met Huisduinen weder aan het vasteland gehecht; terwijl ook de vele meiren, die aan Westfriesland tot een natuurlijk bolwerk tegen Holland verstrekten, - nadat de Westfriezen, door de inbraak der Zuiderzee van hunne overzeesche broederen afgerukt, zich aan Holland onderworpen hadden, - in de zestiende en zeventiende Eeuw werden droog gemaakt.
In de Verhandeling over de kusten der Noordzee wordt on-
{==250==} {>>pagina-aanduiding<<}
wedersprekelijk aangetoond, dat dezelve zich oudtijds veel verder dan tegenwoordig westwaarts hebben uitgestrekt; dat de duinen, die sedert onheugelijke tijden daarvoor lagen, wel eens door overstuiving meer binnenwaarts gedreven zijn, en daardoor andere dorpen aan de kust zijn ontstaan, die echter ook weder door het toenemen der zee veel hebben verloren. De vele voorbeelden daarvan moge de Lezer in het werk zelf nazien. Met reden wordt daarin het beruchte werk van bilderdijk over onze Geschiedenis met verontwaardiging over deszelfs aanmatigenden toon vermeld. Hij springt met de plaatselijke bepalingen even als met de karakters om, en is ten aanzien van beiden even weinig te vertrouwen. Den zuidelijken Rhijn- en Maas-arm, Helium, houdt scheltema voor de Brielsche Maas, tusschen Voorne en Delfsland. Wij hebben altijd gedacht, dat het Hollandsch Diep, aan hetwelk Hellevoet ligt, op dien naam de meeste aanspraak heeft. Daartegen voert scheltema den Briel aan, welken naam hij voor eene verkorting van Breehel houdt. Westkappel, in Zeeland, thans een Zeeuwsch dorp, was weleer, toen het strand hier nog veel breeder was, eene aanzienlijke koopstad, wier zeeregten blijken van wijsheid dragen, en, volgens onzen Schrijver, is het niet onwaarschijnlijk, dat de beroemde zeeregten van Wisby van Westkappel zijn uitgegaan. Wij houden dit echter, tot nader bewijs, voor meer dan twijfelachtig (bl. 116.) De twee plaatsen hadden te weinig aanraking met elkander. - De aanwijzing van belangrijke bijdragen voor de genoemde twee Verhandelingen behelst eenige
herhaling, bij meerdere uiteenzetting en aanwijzing der bronnen.
Het laatste stuk, over den bodem der Provincie Utrecht, is ook zeer lezenswaardig. Wij vinden daarin de veranderingen, reeds door de Romeinen, later door de Bisschoppen van Utrecht aan den loop der rivier toegebragt. Het aloude woord Waal, dat reeds bij cesar voorkomt (Vahalis), houdt scheltema voor de aanduiding eener waal of wiel in den stroom. De dijk van drusus zou een dam geweest zijn, in de Noda of de stroombedding gelegd, die tusschen de Veluwsche en Amersfoortsche heuvelen ligt. De Lek (dit zegt scheltema echter niet) schijnt door corbulo gegraven te zijn, om eenen uitweg voor het daardoor opgehoopte water van den middelsten Rhijn-mond naar de breedere Helle (Helium) te vinden. De Utrechtsche Bisschoppen

{==251==} {>>pagina-aanduiding<<}
nu zouden, door eenen dam boven Wijk te Duurstede en dijken ten Noorden der Lek, de omstreken van Utrecht voor overstroomingen hebben beveiligd, hetwelk echter in 1165 tot groote twisten met de naburen aanleiding gaf. Intusschen bleef die dam bestaan, waardoor de Utrechtsche Rhijn tot een nietsbeduidend riviertje verviel, en de Lek daarentegen aanwies tot eenen landstroom. De bedding der Noda is sedert gedeeltelijk door de Eem opgevuld.
Onder de pogingen, om aan de rivieren door die vallei tusschen den Rhijn en de Zuiderzee een' afloop te bezorgen, die hier op bl. 186 worden vermeld, had men ook kunnen spreken van het plan, dat in 1809 door den beroemden Generaal kraijenhoff werd aangeraden, en dat bij Koning lodewijk in ernstige overweging kwam. Eenige aanmerkingen nopens de oudheden, vooral den ouden waterstaat, der stad Utrecht, waarin opmerkelijk is, dat men, onder het hoogste gedeelte der stad, blijken van een oud schip met aardewerk heeft gevonden, besluiten dit deel.
En hiermede is dan deze belangrijke Verzameling, welke aan ons Publiek zoo veel nut en genoegen aangebragt heeft, gesloten. Mogten wij eenen tweeden scheltema vinden, die, met dezelfde kunde en werkzaamheid bedeeld, zich bezig hield met de opsporing van het wetenswaardige en minbekende, dat ons Vaderland nog zoo rijkelijk aanbiedt!




Geschiedenis der Matigheidsgezelschappen in de Vereenigde Staten van Amerika, met eenige bijzonderheden over die van Engeland, Zweden en andere landen, door R. Baird. Naar het Fransch gevolgd. Te Utrecht, bij J.G. van Terveen en Zoon. 1837. In gr. 8vo. 135 bl. f 1-25.

Welk menschenvriend treurt niet, als hij de ellende indenkt, die, onder de mindere standen vooral, door het misbruik van zoogenoemde sterke dranken veroorzaakt wordt? Hoe veel gebrek in de huisgezinnen; hoe veel twist onder de huisgenooten; hoe vele levens tot een' onzaligen last gemaakt, gekrenkt en verkort; hoe vele misdrijven en snoode gruwelen heeft dit misbruik niet voortgebragt! O thou invisible spirit of wine, if thou hast no name to be known by, let us call thee - devil!

{==252==} {>>pagina-aanduiding<<}

Kan dit misbruik geweerd worden? Kan de handwerksman worden teruggebragt van een' noodlottigen drank, die, zelfs met mate gebruikt, noch voor zijne gezondheid noch voor zijne krachten noodzakelijk is, en een aanmerkelijk gedeelte zijns loons nutteloos doet verloren gaan? Kan het ergerlijk gezigt geweerd worden van langs onze straten zwierende ongelukkigen, die zich van hunne rede beroofd hebben, om zich aan het vee gelijk te stellen en aan de bespotting en beschimping prijs te geven? Kan het getal der kroegen, dat in onze steden schrikbarend groot is, niet langzamerhand verminderen?....
Wat de Regering des lands in dezen doen kan en zal, weten wij niet. Door de staande legers en het sedert napoleon ingevoerde stelsel van Conscriptie (*) is in de meeste landen van Europa het getal van uit hunnen kring gerukte, drinkende en liederlijke burgers, die voor Bedelaarsgestichten en Hospitalen rijpen, jammerlijk vermeerderd, en in ons Vaderland is, sinds de afscheuring der ons vroeger opgedrongene Belgische gewesten, dit kwaad, door het in dienst blijven van vele achtereenvolgende ligtingen, nog verergerd. Maar, is er van regeringswege vooralsnog niet veel te wachten, - Menschenvrienden, Burgers, slaat de handen ineen! Ziet op het groote voorbeeld, door Amerika's Vereenigde Staten gegeven! De zaak is mogelijk. Ook daar was dat jammerlijk misbruik tot eene ontzettende hoogte geklommen. Men heeft er het jaarlijksch verbruik van sterken drank in 1828 op 273½ millioen Nederlandsche kannen geschat; anderen bepalen hetzelve op 327 millioen kannen. De bevolking der Vereenigde Staten bedroeg toen nagenoeg 12 millioen zielen, hetgeen, volgens de laagste opgaaf, 27 kannen per hoofd geeft. Indien men van die 12 millioen de vrouwen en kinderen aftrekt, die steeds het grootste gedeelte der bevolking uitmaken, is het duidelijk, dat de hoeveelheid,

{==253==} {>>pagina-aanduiding<<}
door de volwassene mannen en de jongelingen verbruikt, verbazend was, en een schrikbarend aantal dronkaards moest voortbrengen. In het verslag van het Matigheidsgezelschap over 1830 leest men, (bl. 53) dat er toen reeds, door den invloed dezer vereeniging, meer dan 2000 stokerijen opgehouden hadden te bestaan. In 1834 bestonden er in Amerika ten minste 1¼ millioen leden van Matigheidsgezelschappen, en bevoeren meer dan duizend schepen, op welke het gebruik van sterken drank verboden is, alle zeeën in koude en heete luchtstreken. Tegen zulke daadzaken is het laag, laffe spotternij over te stellen.
Maar waarom, vraagt men veelligt, is volstrekte onthouding noodig; waarom is matigheid in het gebruik niet voldoende? Zoo hebben wij zelve gemeend; maar de ondervinding schijnt in Amerika de ongenoegzaamheid van eenen halven maatregel aangetoond te hebben. Men verbinde zich dan, om geenen sterken drank ooit of immer te drinken, en toone door zijn voorbeeld, dat dit voor de gezondheid niet schadelijk is (het vooroordeel, dat in koude streken geestrijke dranken tot vermeerdering der levenswarmte noodzakelijk zijn, is door het gezag van Engelsche zeereizigers wederlegd); men vermane zijne onderhoorigen, en trachte hen tot dezelfde verbindtenis te brengen: en waarom zou dan, 't geen in Amerika is tot stand gebragt, in Nederland onuitvoerbaar zijn?
Het boekje, dat wij aankondigen, en dat ons aanleiding gaf om over de Matigheidsgezelfschappen in Noord-Amerika te spreken, levert belangrijke daadzaken, zonder daarom op den roem eener aangename lectuur aanspraak te kunnen maken. De gekozen vorm eener geschiedenis naar jaren geeft aanleiding tot vele herhalingen. In 1826 werd het Amerikaansche Matigheidsgezelschap opgerigt, en dit boekje schetst den voortgang der hervorming van de onmatigheid tot aan het einde van 1835, met uittreksels uit de jaarlijksche verslagen van het gezelschap. De Vertaler geeft hier en daar blijken, niet genoegzaam voor zijne taak berekend geweest te zijn. Zoo b.v. lezen wij bl. 86: ‘Een arm man uit den Staat van Massachusetts, die wel geen dronkaard was, maar die voor zijn ongeluk en dat van zijn huisgezin een dagelijksch gebruik van sterken drank maakte;’ 't geen de woordelijke vertaling van het Fransch verraadt, en waarvoor men tot zijn ongeluk had moeten schrijven. Even weinig

{==254==} {>>pagina-aanduiding<<}
Hollandsch is de constructie op bl. 100: ‘Toen hij hersteld was, de regter, die hem verhoorde, hem vragende of de aanvallers dronken waren, antwoordde hij neen,’ en dergelijke voorbeelden zouden wij nog meer kunnen aanhalen. Maar om de nuttige strekking van het geschrift zien wij deze gebreken gaarne over 't hoofd, en prijzen het boekje ter lezing, overdenking en behartiging van ware vrienden van het Vaderland en van het Volksgeluk ruimschoots aan.




Brieven van Mr. Willem Bilderdijk. Te Amsterdam, bij W. Messchert. 1836, 1837. Iste en IIde Deel. In gr. 8vo. XX en 320, XVIII en 320 bl. f 6-60.

Om de redenen tot de uitgave dezer Brieven, en uit dezelve den Schrijver wèl te kennen, leze men liever de voor het tweede Deel geplaatste, van inhoud belangrijke en schoon geschrevene Voorrede van den Heer Mr. jeronimo de vries, dan die voor het eerste Deel gesteld is door den Uitgever, den Heer w. messchert. Deze moge, op eenen zoogenaamd gemoedelijken toon, praten over den weg van genade met bilderdijk, en hierdoor deszelfs verkeerdheden zoeken te verklaren of te vergoelijken; meer bevrediging zal men vinden in de menschkundige beschouwing van genen, waardoor men tot de kennis en beoordeeling van bilderdijk's individueel karakter beter ingeleid wordt. Al kan Ref. dan ook daarin niet in allen deele met hem, die door vriendschap misschien wel eens al te gunstig zag, instemmen, noch in allen opzigte zoo hoog met bilderdijk loopen, als deszelfs Vriend, hij heeft nogtans het daaromtrent zoo wèl geschrevene met veel genoegen gelezen: het doet het hart zoo wel als het verstand van den Steller alle eer aan; en het is des te merkwaardiger, omdat hij openlijk betuigt, dat hij ‘van bilderdijk en in politieke en in theologische meening verre, zeer verre verschilde, en dit noch in het openbaar noch in het bijzonder voor hem verborg.’ - Ook over het uitgeven van iemands particuliere brieven na zijnen dood, zonder zijne voorafgegane toestemming, zou Ref. nog al anders denken, dan de Heeren da costa, de clercq en messchert, volgens des laatsten Voorrede, schijnen gedacht te hebben; en zelfs de zwarigheden, door den Heer de vries daartegen zoo na-
{==255==} {>>pagina-aanduiding<<}
tuurlijk geopperd, maar desniettemin ter zijde gesteld, zouden bij hem nog meer wegen: maar ieder zijne vrijheid met zijnen eigendom, mits dat het voor den overledenen niet tot oneer, en, gelijk hier het
geval is, voor het algemeen ten minste niet schadelijk zij.
De briefwisseling van bilderdijk met verscheidene geleerde en andere, meest welbekende personen in ons Vaderland, begint met den jare 1778 of 1779, en loopt tot 31 October 1831. - Eene eigenlijk gezegde beoordeeling van elk dezer brieven zal wel niemand van ons vorderen of verwachten: eene omstandige vermelding van derzelver inhoud zou ons reeds tot veel te groote uitvoerigheid brengen; hoe veel te meer dan eene toetsing van bilderdijk's gedachten over de verschillende onderwerpen, daarin voorkomende! En dit alleen, al bestonden er geene andere redenen, zou genoeg zijn, om Steller dezes verslags meer tot de taak van Referent, (en dit nog met alle mogelijke kortheid) dan tot die van Recensent, te bepalen.
De meest belangrijke brieven van het eerste Deel zijn dan Ref. voorgekomen de volgende: Twee aan Mr. d. van alphen, (bl. 1-19) loopende voornamelijk over den door bilderdijk uitgegeven' Oedipus van sophocles, en over de Grieksche Treurspelen. - Van den brief aan Mr. l. van santen, en van de 6 aan Mr. r. feith, (bl. 20 e.v.) de laatste (bl. 37-41) wegens iets over episoden; ook in geestigheid wint dezelve het van de andere, die, even als al de voorgaande en vele volgende, vol vleijende complimenten in den trant van dien tijd zijn. - Onder de brieven aan de Baronnesse de lannoy, (bl. 42 e.v.) de vierde, (bl. 59-71) waarin onder anderen belangrijke opmerkingen over de Treurspelen der Ouden, en bijzonder over de reijen. - [Het schrijven aan a. van der kroe (bl. 94, 95) mogt men achterwege gelaten hebben: dat de Krijgsmanstand niet te verachten is, zal men den Schrijver gaarne toestemmen; maar dat hierbij een Man, als richardson, wiens schriften zelfs de godvruchtige gellert aanprees, ten diepste gesmaad moet worden, dit laat zich niet op ééne magtspreuk van een jong mensch gelooven en goed noemen. - Zoo is het ook met den volgenden bitsen brief aan Bestuurderen des Kunstgenootschaps enz., al mogt ook bilderdijk in de hoofdzaak niet geheel ongelijk gehad hebben. - Merkwaardig is de brief aan een' ongenoem-
{==256==} {>>pagina-aanduiding<<}
den Vriend, geschreven 30 Junij 1782 (bl. 99-108); merkwaardig, deels om den somberen klaagtoon over zijne ligchaamsgesteldheid, en over het afnemen van zijne geestvermogens, die op zeer vele plaatsen van deze Brieven, in verschillenden leeftijd, voorkomt; deels om de Etymologische opmerkingen, waarvan hij (volgens aanteekening des Uitgevers) in
later werk gebruik gemaakt heeft, en die, wèl getoetst zijnde, wel niet allen steek zullen houden, maar toch van een vruchtbaar en weelderig vernuft getuigen. - Die hierop volgt, (bl. 109-114) aan b. rulofs, te Amsterdam, over de spelling van het woord cipier, of, zoo als bilderdijk zegt, ‘dat dit woord niet anders geschreven of uitgesproken moet worden,’ cippier, is mede vol magtspreuken en blijken van laag vallen op verdienstelijke Mannen, b.v. op ten kate en huydecoper, die hij ‘nog voor meer dan drie vierde bedorven’ noemt, gelijk hij elders (bl. 164) zoo vriendelijk is, om aan hoogstraten het epitheton van ‘onkundig,’ en aan kluit dat van ‘onoplettend’ te geven. Het is dus hiermede, gelijk met dat altijd klagen en jammeren: Quo semel est imbuta recens, servabit odorem testa diu.] - In de verzameling van 46 brieven aan p.j. uylenbroek, van 1781-1798, en nog een' van 1803, (bl. 115-216) heerscht veel natuurlijke toon en ongedwongene hartelijkheid van vriendschap: zij schijnen dus, wegens deze onbelemmerde uitlating van denkwijze en gevoel, vrij geschikt te zijn, om bilderdijk in sommige opzigten als mensch te leeren kennen. Sommige van dezelve hebben, wegens hunnen inhoud, nog al eenig blijvend belang; maar ook vele andere, ja verre de meeste, zoo veel tijdelijks, plaatselijks en persoonlijks, dat het geen algemeene belangstelling verwekken kan, en hier en daar zelfs niet verstaanbaar is. - [Van de 6 brieven aan a. loosjes pz., (bl. 216-240) die meest van een' letterkundigen inhoud, maar toch ook meest van particulier belang zijn, is de vierde, die iets historisch over het Oranjedragen bevat, misschien nog de belangrijkste.] -
In de 21 brieven aan Ds. g. outhuys, te Minnertsga, (bl. 241-302) uit het tijdvak van 1793-1827, zijn, ja, hier en daar goede en belangrijke aanmerkingen over verschillende zaken; maar ook vele particularia, voor het Publiek van geen blijvend belang: het ontbreekt daarin niet aan het uiten van goede gedachten en gezindheden; maar ook niet aan zeer vele som-
{==257==} {>>pagina-aanduiding<<}
bere en overdrevene klagten over allerlei dingen, waarbij Ref. gevoelde, hoe juist en naar waarheid de Heer jer. de vries in zijne Voorrede, bl. VIII, IX, gezegd heeft: ‘Hij was - door toe te geven aan eigen hartstogten, en, mijns oordeels, aan al te donkere en zwaarmoedige, geen regt Evangelische inzigten in de blijdste Boodschap, donker en overdreven, dikwerf anderen, en zichzelven meest, in den weg, ja mijnen en zijnen besten vrienden somwijlen tot regtmatigen aanstoot; ja een enkele, de Hoogleeraar siegenbeek, werd inderdaad onverdiend door hem mishandeld.’ Als bijdragen intusschen, om den Man te leeren kennen, zijn ook zoodanige plaatsen niet zonder belang: het oordeel zij aan den Lezer en, wat oneindig meer zegt, aan den Kenner der harten verbleven! - Van den brief aan zijnen Broeder, izaäk bilderdijk, (bl. 303-309) geschreven uit Londen, 26 Dec. 1796, is het voornaamste gedeelte eene zeer ernstige en gepaste vermaning aan denzelven tot een pligtmatig leven: het overige betreft zijne toenmalige leefwijze aldaar, hetwelk wij daarlaten. - [Den hierop volgenden Engelschen brief to the most worthy Gentlemen of the union of Christians at Bedford, (bl. 310-314) hangende een zeer overdreven ongunstig tafereel op van den staat van Godsdienst in Duitschland en Holland, maar vooral den Schrijver zelven aanbevelende tot het leveren van recensiën en opmerkingen
over nieuw uitkomende werken, gaan wij met stilzwijgen voorbij.] - Eene Latijnsche Voorrede, geschreven te Brunswijk in 1805, gerigt tot de Hoogleeraars pestel en van der keessel, en te plaatsen voor bilderdijk's buiten zijn weten gedrukte Observationes et Emendationes in Corpus Juris Civilis, besluit het eerste Deel zijner brieven.
Het tweede Deel bevat vooreerst (bl. 1-86) bilderdijk's brieven, geschreven uit Brunswijk, in 1805, aan den Recensent zijner Mengelingen in de Vaderlandsche Letteroefeningen. Deze Recensent was niemand anders, dan de Heer Mr. jeronimo de vries, maar als zoodanig toen nog aan bilderdijk onbekend. Over deszelfs recensie betuigt bilderdijk hem zijne tevredenheid, maar ook en vooral over deszelfs deelneming in zijn toenmalig lot, en deszelfs zucht om het te verbeteren. De voorstelling van dat lot, en des Schrijvers denkwijze daarover, en over andere daarmede in verband staande zaken, maakt wel den voornaamsten in-
{==258==} {>>pagina-aanduiding<<}
houd dier 8 brieven uit, welke voorzeker belangrijke bijdragen zijn, om den zonderlingen Man, die aan zijnen toen nog onbekenden Correspondent groot vertrouwen schijnt geschonken te hebben, nu eens gunstig, dan eens ongunstig te leeren kennen; ofschoon sommige, wegens het eeuwig klagen en herhalen van dezelfde zaken met andere woorden, niet zonder verveling te lezen zijn. Men ziet er onder anderen den hypochondriacus uit, die zich als zoodanig grootelijks toegeeft, en (Ref. zal het dan maar liefst op rekening daarvan zetten, omdat hij met zulke lijders bijzonder diep medelijden heeft) wien de figuren van Hyperbole (Vergrooting) en Meiosis (Verkleining), al naar dat het hem te pas kwam, gansch niet vreemd waren.
Nog belangrijker over het algemeen is de volgende verzameling van 83 brieven, (bl. 87-299) allen aan denzelfden Heer Mr. jeronimo de vries geschreven, van 20 Julij 1806 tot 13 April 1810, en van 28 Febr. 1816 tot 31 Oct. 1831. Het ontbreekt ook daarin wel niet aan eindelooze klagten, àan blijken van onrustigheid en ontevredenheid in stand, werk en lot, aan overdrijving in onderscheidene opzigten; doch, daar de Schrijver in dezelve zijn hart doorgaans ongedwongen schijnt uit te storten, leert men er toch den Man uit kennen, zoo als hij was van zijne goede en kwade zijde. Men vindt er ook belangrijke opmerkingen omtrent verscheidene zaken; bijdragen ook tot 's Mans levensgeschiedenis, of althans tot zijne manier van beschouwen derzelve, hoe men dan ook zelf daarover oordeele, of al zoude men ook bij sommige dingen een sterk geloof noodig hebben; b.v. bij hetgene, dat hij (bl. 103-105) van zijne vroegrijpe kindschheid vertelt, waarin hij ‘op het jaar reeds volkomen las;’ waarin ‘op 1½ jaar de Emblemata van cats hem zoo oneindig veel te denken gaven;’ waarin hij ‘lang voor zijn 2 jaren brieven schreef,’ en wel, ‘omtrent 3 jaar’ oud zijnde, ‘aan een meisje van omtrent 9, met yvoren knietjens en een zachten hals.’ Men ziet er ook uit, dat hij prijs wist te stellen op de vriendschap van zulk eenen welwillenden Vriend, als de Heer jer. de vries, die hem wist te vatten en te verdragen, en aan wien hij daarenboven veel verpligting had. Deze heeft dus, indien er dan brieven van bilderdijk zouden uitgegeven worden, naar Refs. inzien, zeer wèl gedaan, met die, welke aan hem gerigt waren, niet terug te houden.

{==259==} {>>pagina-aanduiding<<}

Hierop volgen eindelijk 14 brieven van bilderdijk aan Ds. abraham de vries, Broeder des vorigen, te Haarlem, uit de jaren 1818, 19, 21-23 en 28. Zij behelzen meest kleine particularia, voor het Publiek niet allen even belangrijk, maar nogtans over het geheel niet ongepast, om als een toevoegsel tot de vorige hier geplaatst te worden.
De stijl van al deze brieven is zeer ongelijk bearbeid, en prijst dezelve geenszins onbepaald als modellen aan. Aan eenige schijnt eene behoorlijke mate van zorg, om wèl te schrijven, besteed te zijn; in andere heerscht eene verwaarloozing van stijl, die men niet altijd eene grata negligentia noemen kan, maar die nu eens hardheid en stroefheid, dan weder omslagtigheid, langwijligheid en herhaling teweegbrengt. Zoo is ook in verscheidene zekere ouderwetsche stijfheid en gemaaktheid, zekere stile suranné et maniéré, waarmede men niet gemeenzaam worden kan, te bemerken; in andere heerscht meer een natuurlijke toon en losse ongedwongenheid, waardoor zij zich met meer genoegen laten lezen, en waarvan de verzameling van die aan de Heeren uylenbroek en jer. de vries wel de meeste en beste voorbeelden oplevert. - Opmerkelijk, maar in ons oog geenszins navolgenswaardig, is ook het menigvuldige gebruik van bastaardwoorden, dat men hier aantreft; en dit niet alleen in des Schrijvers jongen tijd, toen dit nog meer mode, en de zuivere Nederduitsche stijl nog niet zoo beoefend was, als in latere jaren; maar ook tot in den verstgevorderden leeftijd, en zonder eenige de minste noodzakelijkheid. Gaarne willen wij toegeven, dat men in den gemeenzamen briefstijl, zoo wel als in het gemeene leven, hieromtrent wel eens eenige meerdere vrijheid gebruiken kan, dan in den meer deftigen stijl der Geschiedenis, of der Redevoering, of dergelijke; maar nogtans komt het ons tevens voor, dat men onzer schoone Moedertaal oneer en nadeel aandoet, wanneer men aan die vrijheid onbepaald toegeeft, en zoo spreekt en schrijft, alsof zij te arm ware, om zijne denkbeelden uit te drukken, en men alle oogenblikken tot zijne naburen, en wel bijzonderlijk tot de Franschen, zijne toevlugt nemen moest. - Men leze dan deze Brieven, zoo wel naar stijl, als naar zaken, met
oordeel des onderscheids, volge het gebrekkige en verkeerde niet na, alsof in den grooten Dichter en Taalkenner alles groot geweest ware; maar men doe ook met de onpartijdige opmerking der gebreken zijn voordeel,

{==260==} {>>pagina-aanduiding<<}
en behoude uit alles het goede, ja het beste, om de waarheid in liefde te betrachten!




Othello, de Moor van Venetië; uit het Engelsch van William Shakspeare, vertaald en opgehelderd door Jurriaan Moulin. Te Kampen, bij de Erven AE. Valkenier. 1836. In gr. 8vo. 136 Bl. f 1-80.

Het overbrengen van geschriften uit de eene taal in de andere geschiedt met verschillende oogmerken. Het geldt of dingen van den dag, of werken, waarop de stempel der classiciteit is gedrukt. In het eerste geval is het oogmerk, om aan den smaak of de gelegenheid van het oogenblik te voldoen; in het andere, om een werk van blijvende waarde te leveren. Van hem, die dit laatste bedoelt, mag men met regt veel meer eischen, dan van dengenen, die slechts voor het tegenwoordige, voor een ras voorbijgaand doel arbeidt. Het wordt een werk van studie, en moet als zoodanig beoordeeld worden. Zoo is het, waar het de vertaling geidt van de meesterstukken van Grieksche en Romeinsche oudheid; zoo ook met die van de beroemde werken van nieuwere classieke Schrijvers. (*) Wie deze wil overbrengen, neemt eene moeijelijke, maar verdienstelijke letterkundige taak op zich. Bij de beoordeeling van zijnen arbeid hebben wij enkel met hem, niet met den oorspronkelijken Schrijver te doen, over wiens verdiensten de eeuwen reeds uitspraak hebben gedaan. Wat zou het noodig zijn, om bij de aankondiging van het werk, aan het hoofd dezes genoemd, over shakespeare en zijnen Othello uit te weiden, die schier bij elken beminnaar der letterkunde, hetzij in het oorspronkelijke, hetzij in deze of gene vertaling, bekend is? Wij hebben dus alleen over den arbeid des Heeren moulin te spreken, wiens vroegere overzettingen van shakespeare Recensent onbekend zijn gebleven.
Als letterkundig verschijnsel acht Rec. eene vertaling van den grooten Engelschen Tooneeldichter belangrijk. Zijne stuk-
{==261==} {>>pagina-aanduiding<<}
ken zullen, met al hunne zonderlingheid, met het vreemdsoortige en tegen onze zeden en wijze van zien strijdige, hetwelk hen aankleeft, toch wel altijd tot de schatten der nieuwere literatuur blijven behooren. Van dengenen, die zich aan de moeijelijke taak der overbrenging waagt, mogen wij veel vorderen; en de Heer moulin heeft ons zelf den juisten maatstaf gegeven, als hij eene woordelijke, met dichterlijke getrouwheid zoo naauw mogelijk vereenigd, het doel van zijn pogen noemt. Hij wil zich van het oorspronkelijke niet verder verwijderen, dan taaleigen, maat, welluidendheid en somtijds kieschheid gebiedend vorderden. In hoe verre hij daarin geslaagd is, wil Rec. aantoonen door de beantwoording der vragen: Heeft de Heer moulin shakespeare verstaan? Waar hij hem verstond, getrouw overgebragt? En is die overbrenging dichterlijk?
Heeft de Heer moulin shakespeare verstaan? Het is hier niet de vraag, of, doorgaans, de taal van den Engelschen Dichter is begrepen; dit spreekt wel van zelf. Maar van den Vertaler van shakespeare mogen wij meer verwachten en eischen. Het zit hier niet alleen in het verstaan der woorden, maar vooral van den zin en de bedoeling, waarin en waarmede ze hier door den Dichter worden gebezigd. Men moet indringen in zijnen geest, en dezen te gelijk met de woorden wedergeven. Rec. heeft de moeite genomen, om het geheele stuk met het oorspronkelijke te vergelijken, en mag het niet ontveinzen, dat hij op verscheidene plaatsen heeft gestuit, die blijkbaar niet juist waren verstaan, of waaraan althans een andere zin was gegeven, dan die, welke het oorspronkelijke bedoelde; iets, waardoor of de kracht van het gezegde wordt verminderd, of ook geheel iets anders wordt te kennen gegeven, dan men zou verwachten. Met bewijzen zal Rec. zijn oordeel staven. Reeds bl. 2 leest men: Om kort te gaan, hij wijst hen af Met hun verzoek. Dat zegt shakespeare niet; veeleer het tegendeel. Othello heeft een' grooten omhaal van hoogdravende woorden gebezigd; and in conclusion, d.i. ten slotte van al dien omhaal, weigert hij het verzoek. Erger is het, wanneer wij op de volgende bladzijde de woorden: trimm'd in forms and visages of duty vertaald vinden: pronkend met den vorm en schijn van pligt. Duty, ja, is pligt, maar ook onderdanigheid, en dat is hier de eenige ware beteekenis. Shakespeare spreekt van menschen, die het uitwendige

{==262==} {>>pagina-aanduiding<<}
voorkomen en het gelaat van diepe onderdanigheid aannemen om te beter hun doel te bereiken. Bl. 14: uw strikt bevel, your special mandate; op uwen bijzonderen last, moest het zijn. Bl. 15: ondanks natuur en jaren, vaderland, geloof; credit staat er in het Engelsch; dat is, goede naam, reputatie; othello had hetzelfde geloof, als desdemona; zie II Bedr. 3 Toon. bl. 47. Bl. 15: Hebt gij door slinksche wegen of geweld Het hart dier maagd veroverd: forced courses is geen geweld; het zijn onnatuurlijke middelen, zoo als tooverdranken enz. Bl. 24: Alleen uit argwaan wil ik doen, alsof het waarheid was; I, for mere suspicion in that kind, will do, as if for surety; bij het bloote vermoeden van dien aard zal ik handelen, gelijk ik doen zou, als ik de zekerheid er van had. Bl. 30: Een schoone was door dwaasheid nooit verblind; Want juist haar dwaasheid hielp haar aan een kind. Vooreerst komt dat verblind zijn door dwaasheid hier enkel om het rijm. Geen schoone was ooit dwaas, zegt shakespeare; want zelfs haar dwaasheid hielp haar, niet aan een kind, maar to an heir, aan eenen rijken erfgenaam, als echtgenoot. Bl. 41: Ik sla den spitsboef in een borrelflesch, I'll beat the knave into a twiggen bottle. Johnson had den Heere moulin kunnen leeren, dat to beat into any thing beteekent tot iets slaan, niet in iets slaan. Bl. 82: als gij zoo verliefd
zijt op hare slechtheid; if you are so fond over her iniquity. Zoo als moulin vertaalt, moest er staan, fond of her iniquity; nu wil het zeggen: als gij zoo teêrhartig gestemd zijt over enz. Bl. 86: Wat gruwbre waan! what horrible fancy's this? d.i. wat vreeselijke gril is dit van u!
Rec. heeft den voorraad van het opgeteekende niet uitgeput, maar toch genoeg voorbeelden aangehaald, die bewijzen, dat de Heer moulin den Dichter niet overal schijnt verstaan te hebben; voorzeker eene zware beschuldiging tegen iemand, die zulk eenen classieken Schrijver, als shakespeare, wil vertalen! Wat nu het tweede punt betreft, of hij getrouwelijk heeft overgebragt, wat hij heeft verstaan, zoo moeten wij, over het algemeen, hem den lof van getrouwheid toekennen. De wijze, waarop hij daarin is te werk gegaan, moet, dunkt ons, goedkeuring wegdragen. Ook de vorm toch van het oorspronkelijke geeft iets zeer eigenaardigs aan de stukken van shakespeare; en dien vorm, zooveel met ons taaleigen bestaanbaar is, terug te

{==263==} {>>pagina-aanduiding<<}
geven, behoort tot de getrouwheid der overbrenging. Verschillende dus van den Rec. van een vroeger stuk des Heeren moulin, keuren wij het gebruik der vijfvoetige jamben allezins gepast en zouden dit met de voorbeelden van groote namen kunnen staven. Het gebruik van deze rijmelooze jamben stelt ook in staat tot eene bijna woordelijke vertaling, het groote doel, dat de Heer moulin zich heeft voorgesteld. Maar juist omdat de gekozene voetmaat zich daartoe uitstekend leent, mogen wij ook veel vorderen; en de betuiging der Voorrede, dat de gestrengste beoordeeling ook de aangenaamste zal zijn, en de hoop, dat de in het midden gebragte aanmerkingen, indien de Heer moulin voortgaat met andere stukken van shakespeare te vertalen, zullen kunnen strekken, om hem tot gedurig grootere omzigtigheid, tot verdere beschaving en verbetering van zijn werk aan te sporen, doen den Rec. ook hier een en ander gebrekkigs uit het door hem opgeteekende mededeelen. Op sommige plaatsen heeft moulin te letterlijk vertaald, en daardoor is het Engelsch gebleven, geen Hollandsch geworden. Bl. 9: wat maakt hij hier? wat makes he here? voor: wat doet hij hier? Bl. 43 is selfcharity, liefde tot zichzelven, vertaald door eigenliefde, dat geheel iets anders is. Bl. 54: Ik verwonder mij; wat kondt gij vragen. I wonder in my soul what you could ask me. d.i. Ik zou niet weten, wat gij mij enz. Bl. 68: Doem, o doem die snoode! Damn her! Vloek over haar! Het woord abused is ook dikwijls ongelukkig en ongepast overgebragt door gekrenkt of ook verstrikt. Dikwijls schijnt de jambe schuld aan de mingelukkige overbrenging te hebben, omdat
de zin zich niet gemakkelijk daarin voegen wilde; b.v. bl. 15: te wanen, dat volmaaktheid zoo verdwaald Kon strijden met natuur; waarin de woorden zoo verdwaald misplaatst zijn; shakespeare zegt: dat volmaaktheid zoo tegen alle wetten der natuur kon zondigen. Bl. 18: Hij, die bestolen lacht, besteelt den dief; Wie vruchtloos jammert is zich zelf een grief. Het rijm heeft daar de tegenstelling weggenomen, die toch niet gemist kan worden: Die vruchtloos jammert, besteelt zichzelf. Bl. 55: Verderf mijn ziel, 'k bemin u. Het moest zijn: Indien ik u niet bemin, zoo zij het verderf mijn deel! Bl. 61: Mijn troost is, dat ik van haar walg. Dat kon othello niet zeggen; zijne geheele ziel hing nog aan haar. Hij zegt: Haar te haten en te verachten, moet voortaan mijn troost zijn.

{==264==} {>>pagina-aanduiding<<}
De beschrijving van desdemona (eene moeijelijke plaats) schijnt vooral zwak vertaald: Een maagd, Die de edelste en beroemdste op zijde streeft, Den lof van 't kunstpenseel te boven gaat, En in der schepping feestgewaad gehuld, 't Voortreflijkste evenaart. In dat op zijde streven en evenaren kan men eene herhaling niet miskennen, terwijl het althans geen climax is op het te boven gaan. Shakespeare heeft: die aan de [heerlijkste] beschrijving en den hoogsten roem beantwoordt (gelijk is, paragons), die de stoutste verbeelding (quirks) van het kunstpenseel te boven gaat, en in het zuiverste omkleedsel der schepping elke voortreffelijkheid bezit. (*) Bl. 63: Hij, die bestolen zijn verlies niet voelt, blijve onbekend; het moet zijn: blijve daarvan onkundig. Bl. 87: o Desdemona, ga toch, ga toch heen! Flaauw en ondragelijk voor het hartstogtelijke: o Desdemone, away, away, away!
Rec. wil ook hier de voorbeelden niet vermenigvuldigen. Genoeg heeft hij aangewezen, om te doen gevoelen, dat eene naauwkeuriger bewerking niet overtollig zoude geweest zijn; want vele plaatsen had hij nog opgeteekend, waarop soortgelijke aanmerkingen te maken waren. Hij moet nu nog over het dichterlijke der overbrenging spreken. Reeds heeft hij zijne goedkeuring betuigd over de gekozene voetmaat. Dat deze voor onze taal geschikt is, heeft, nog niet lang geleden, Prof. lulofs met de daad getoond; en, indien Rec. zich niet bedriegt, hebben wij ook voor het treurspel daarvan de bewijzen in de vertaling van eenige stukken van schiller, onder anderen Maria Stuart en de Maagd van Orleans (door kinker bewerkt.) Ook de Heer moulin heeft hier en daar proeven gegeven, hoe gepast deze versmaat aldus kan worden gebezigd. Eene algemeene aanmerking zou zijn, dat hij niet genoeg afwisseling in zijne verzen aanbrengt. Vooral had deze dikwijls kunnen worden bevorderd door de regels met een slepend woord te eindigen en daardoor het eentoonige gedurig af te breken. Het spijt Rec. evenwel, dat hij met zulk eenen algemeenen lof niet mag eindigen, en dat hij, in het belang der kunst en van den Heer moulin zelven, hem moet doen opmerken, dat hij het werktuigelijke der versificatie en ook de taal zelve nog

{==265==} {>>pagina-aanduiding<<}
niet genoeg meester is. Van die gebreken getuigen plaatsen als de volgende: Bl. 14: wat voor bezwering; hoe is het mogelijk, zulk een' ondragelijken stoplap als dit voor te gebruiken! Bl. 48 is de naam cassio gebezigd op eene wijze, die de voetmaat niet duldt. Dat men er twee syllaben van make, laat Rec. gelden; maar de klank moet vallen op de eerste, niet op de tweede. Bl. 70: verloort of gaaft ge 'm weg; volstrekt ongeoorloofde zamentrekking voor gij hem. Bl. 104: Heb dan genade. 
{== afbeelding 	==} {>>afbeelding<<}
    
 met al mijn hart; in plaats van 
{== afbeelding 	==} {>>afbeelding<<}
    
, gelijk het bij ons gebruikelijk is. Erger is het intusschen, dat zoo dikwijls der taal en den bouw der volzinnen geweld wordt aangedaan, b.v. bl. 8: het weinig vroomheid, voor de weinige; bl. 13: die lijnregt stevenden op Rhodus aan, voor aanstevenden; bl. 68: beweegd, voor bewogen; bl. 1: verafschuw mij, is Duitsch; ibid. windgebeuk (?); bl. 63: uren sluikvermaak; bl. 66: o vloekbaar hout! voor vervloekt; bl. 16: dit te hooren, Was Desdemona vol opmerkzaamheid, is geen Hollandsch; bl. 97: ja bij douzijnen, en wel zooveel meer, De wereld, daar ze om speelden, vol te maken. Dit is immers geen zin.
Rec. eindigt hier zijne beschouwing van deze vertaling van Othello. Hij had gewenscht, dat dezelve onbepaald gunstiger had kunnen uitvallen. Maar onpartijdigheid en het belang der vaderlandsche letterkunde verboden dit. Ook het belang van den Heer moulin, indien hij het wèl inziet, vorderde eene naauwkeuriger toetsing; wij vermoeden toch, dat hij meerdere stukken van shakespeare wil overbrengen, en daarbij is eene aanwijzing van gebreken en feilen zeker hem nuttiger, dan eene algemeene, maar onbewezene loftuiting. Hij worde daardoor dan ook niet ontmoedigd noch daarover gebelgd. Indien hij zijnen arbeid wil voortzetten, ga hij met bedachtzaamheid verder, vergete het nonum prematur in annum van horatius niet, en geve, zoo het kan, zijn handschrift, vóór de uitgave, aan de toetsing van oordeelkundige, maar gestrenge vrienden. Zijne stukken zullen er bij winnen. Shakespeare verdient ook, dat men aan de vertaling van de voortbrengselen van zijn genie de gevorderde moeite bestede, en de staat onzer Letterkunde, vooral ook die onzer Poëzij, eischt dit gebiedend.







{==266==} {>>pagina-aanduiding<<}

Lijkrede naar 2 Sam. I:19b, gehouden in de Hollandsche Kerk in de Stad Albany, ter gelegenheid van den altoos betreurenswaardigen dood van A. Hamilton, op den 29 Julij 1804, door E. Nott, A.M., Leeraar bij de Presbyteriaansche Kerk aldaar. Uit het Engelsch. Te Amsterdam, bij L. van Bakkenes en Veenhuysen. 1836. In gr. 8vo. VIII en 46 bl. f :-50.

Hartelijke Toespraak aan de Leden der Staten Generaal, enz. 19 Oct. 1835, door Mr. D.A.W. van Tets. Te Haarlem, bij V. Loosjes. In kl. 8vo. XVIII en 18 bl. f :-60.

Lettre à Monsieur le Bourgmestre de la ville de Bonn, contenant les preuves de l'origine Hollandaise du célèbre compositeur Louis van Beethoven, par W. van Marsdijk. A Amsterdam J.D. Sijbrandi. 1836. petit in 8o. 20 pag. f :-40.

Chronologisch Zakboekje der Wereld- en Vaderlandsche Geschiedenis, door J.W.L.F. Ippel. Te Amsterdam, bij Schalekamp en van de Grampel. 1836. In 12mo. 58 bl. f 1-40.

Joachim Hendrikszoon Swartenhondt. Een geschiedkundig Tafereel voor de Nederlandsche Jeugd. Met Platen. (Door Daane.) Te Amsterdam, bij N.M. Bergman. In kl. 12mo. 68 Bl. f :-60.

De Lijkrede van den Eerw. nott op den verdienstelijken Amerikaanschen Majoor-Generaal hamilton was de eere der vertaling allezins waardig, en die vertaling is gelukkig volvoerd. Die Generaal, beroemd door dapperheid, gezellige deugden, vaderlandsliefde en welsprekendheid, was altijd afkeerig van het tweegevecht geweest. Desniettegenstaande had hij eenmaal de zwakheid, voor het vooroordeel te zwichten. Hij nam eene uitdaging aan, en vocht zelf wel niet, maar stierf, na eenigen tijd, aan de bekomene wonden, als een slagtoffer der wraakzucht van den Kolonel a. burr. Groot was de droefheid, niet alleen van hamilton's weduwe, kinderen, familie en vrienden, maar ook van het leger, de volksvertegenwoordigers, de geletterden en geheel

{==267==} {>>pagina-aanduiding<<}
de bevolking van Noord-Amerika. Dit gaf 's mans Lijkredenaar nott gelegenheid, om, de verdiensten van zijnen vermoorden vriend herdenkende, uit te weiden over het onchristelijke niet alleen, maar ook zelfs voor de vierschaar der zuivere Rede verfoeijelijke en ongerijmde van het tweegevecht, en over de noodzaak tot handhaving van 's Lands wetten tegen deze allezins strafbare misdaad. De kracht en waarde, met welke de zaak behandeld is, verheffen deze Lijkrede tot een meesterstuk van welsprekendheid.
Hulde doende aan de vaderlandsche bedoelingen en heldere inzigten van den Schrijver, vermelden wij met genoegen de uitgaaf der hartelijke Toespraak aan de Leden der Staten Generaal, die nog door eene verstandig en gematigd geschrevene Voorrede wordt voorafgegaan.
De Fransche brief van den Heer van marsdijk aan den Burgemeester der stad Bonn levert wel geene afdoende, maar toch allezins opmerkenswaardige bewijzen, dat de beroemde Componist l. van beethoven van Nederlandsche afkomst, ja een geboren Nederlander was, die aan Nederlandsche ouders johan van beethoven en helena keverich of keverig, te Zutphen, in Augustus 1772, en wel in de herberg de Fransche tuin, waar zijne moeder bevallen was, het levenslicht is verschuldigd. Elk beminnaar van vaderland en letterkunde, en vooral van de toonkunst en hare geschiedenis, koope dit kleine, met oordeel en bescheidenheid geschrevene werkje!
Het Chronologisch Zakboekje, voor de jeugd door den Heer ippel vervaardigd, is als zoodanig niet zonder verdienste. Bij de aanwijzing van den duur der oude Geschiedenis, en de, in navolging van velen, willekeurig gestelde tijdstippen der stichting van de Assyrische en Egyptische Rijken, vroegen wij onszelven, wanneer men toch daarmede zal ophouden, en nalaten, het mogelijk te rekenen, dat zoo korten tijd na den Zondvloed er zulke Koningrijken zouden hebben bestaan. Geeft niet ook de Hoogleeraar van der palm, in zijne Bijbelvertaling, aanteek. op Genesis XI:19, zonder daar iets tegen in te brengen, de gissing van sommigen op, dat er eenige geslachten in het register, voorkomende in dat hoofdstuk, zijn uitgelaten? Dáár alleen is die uitlating blijkbaar; maar ook in het register der tien Aartsvaders vóór den Zondvloed, Genesis V, kunnen zoo wel uitlatingen bestaan, als in dat der tien Aartsvaders van noach tot

{==268==} {>>pagina-aanduiding<<}
abraham: en het zal met de Hebreeuwsche geslachtregisters wel zijn als met de Arabische, waar men hen, die zich in geenerlei opzigt onderscheiden hebben, veelal voorbijgaat, en van overgrootvader soms op achterkleinzoon of nog verder overspringt. Onmogelijk is het dus te bepalen, hoe vele jaren vóór christus de Zondvloed, en even min wanneer de schepping van den mensch (van de wereld, zegt het boekje) heeft plaats gegrepen. Anderzins is dit opstelletje met vlijt en, voor zoo veel wij hebben kunnen merken, met toereikende naauwkeurigheid bewerkt.
Onderhoudend voor de lieve jeugd, en allezins nuttig van strekking, is het leven van den zeeheld swartenhondt, door den Heer daane als tegenhanger op zijnen Bontekoe gegeven. Niet onaardig heeft de Schrijver, om de nieuwsgierigheid en de belangstelling der kinderen op te wekken, bij voorkeur den Admiraal swartenhondt als pendant van den Zeekapitein bontekoe gekozen. Het zonderlinge der namen zal tot den leeslust bijdragen.




Reistogtje door Tyrol, in de jaren 1833 en 1834. Naar het Hoogduitsch van A. Lewald. Te Amsterdam, bij H. Frijlink. 1836. In gr. 8vo. 260 Bl. f 2-90.

Wij zijn nooit in Tyrol geweest. Dat zal nu juist wel met meerdere lezers onzer Letteroefeningen het geval wezen. Een reisje derwaarts beteekent dan ook iets meer, dan naar Kleef of het badhuis te Scheveningen. Maar als men hen gelooven mag, die als ooggetuigen spreken mogen - en dat zullen toch wel niet allen zonen zijn van den vader der leugens - dan moet Tyrol voor een' reiziger het neusje van den zalm wezen. Verhevenheid, woestheid, grootheid moeten er de hoofdeigenschappen der Natuur zijn; eenvoudigheid, kracht, vaderlandsliefde die der bewoners, welke men zich meestal als bontgekleede, forsche zangers of fluiters met lange, krullende haarlokken en zwarte kneveltjes voorstelt. Wat wij ooit van dit grootsche land hebben kunnen vernemen, hebben wij dan ook verslonden, zoo als kinderen de prent van Luilekkerland. Een mensch, die zoo ver geweest is in de wereld; heden! wat moet die niet weten te vertellen! Bergen te beklimmen, aan welke oude kasteelen als arendsnesten hangen; de natuur in hare ongerepte woestheid te zien;

{==269==} {>>pagina-aanduiding<<}
in de berghutten te overnachten en de wereldberoemde nationale liederen te hooren, - van dat alles droomen wij, wanneer wij het ééne, enkele woord Tyrol hooren of lezen. Wat wonder, dat de titel van dit werkje onze hoogste aandacht trok; dat wij bij vernieuwing die kinderen der fortuin benijdden, aan welke het vergund is, dergelijke reistogtjes door Tyrol te beschrijven en gevoigelijk te doen; dat, stond het in onze magt, te reizen, zoo goed als het in onze magt staat, deze recensie zoo lang te maken als een landmeters ketting, of zoo kort als een eindje waskaars op eene verkooping, wij met göthe zeggen zouden: dahin! dahin!
Maar hoe zullen wij nu eene reis recenseren naar een land, waar wij nooit geweest zijn? Ja, lieve lezers! als het daar haperde, dan zou eene menigte van reisbeschrijvers schootvrij tusschen de vuurmonden van Letteroefeningen, Recensent enz. enz. heen marcheren, en Rec. althans had de reis van ross naar het Noorden, met die van ver huell naar de Oost; die van la place om de wereld, met die zelfs van van houten naar Londen, gerust kunnen wegschuiven, of aan den Redacteur terugsturen met een: non nostrum! Maar mogelijk zou dan eene halve scheepslading boeken zelve wel eene reis gedaan hebben van den eenen beoordeelaar in de Tijdschriften naar den anderen; eindelijk terugkeerende derwaarts, vanwaar de uitgang geschied was. Nu, dat mogen wij ook wel doen met den ook bij onze landgenooten als Romanschrijver niet geheel onbekenden lewald. Hij zelf - en de man zal het toch zelf best dienen te weten - zegt, dat het werkje noch statistiek, noch geschiedenis, noch topographie van Tyrol is; dat er echter bijdragen tot het een en ander in gevonden worden. En zoo is het ook: maar, wat hij uit de geschiedenis van dit land geleerd, en de vele kleine bijzonderheden, die hij met zorgvuldigheid verzameld had; alles had het zijne toegebragt, om hem een groot denkbeeld van Tyrol en deszelfs bewoners in te boezemen. Dat is ook de indruk, dien dit reisverhaal op ons heeft gemaakt. En wanneer wij daar nu bijvoegen, dat de verhaaltrant levendig en onderhoudend, de vertaling goed en de uitvoering loffelijk is, dan meenen wij voor ditmaal eens vrijheid te hebben, om het werkje op de plank der reisbeschrijvingen weg te zetten; de pen op den inktkoker neêr te leggen, en de handen
te wrijven van genoegen, omdat onze vriend de Redacteur nu eens regt vriendelijk zal

{==270==} {>>pagina-aanduiding<<}
kijken, daar wij het bij de inleiding tot eene groote recensie gelaten, en zijn Tijdschrift zelfs met geene inhoudsopgave van deze reis opgescheept hebben.

Erwin van Steinbach. Uit het Hoogduitsch van Theodor Melas. Iste en IIde Deel. Te Amsterdam, bij P. Meijer Warnars. 1836. In gr. 8vo. 744 Bl. f 7-20.

Rec. heeft onlangs, in eene voortreffelijke voorlezing over de hedendaagsche uitspanningslectuur, waarheid, gematigdheid en eerbied voor Godsdienst en goede zeden als de drie onmisbare vereischten in geschristen hooren opgeven, welke tot het genoemde vak van Letterkunde behooren. Wanneer hij nu deze met oordeel gestelde, alomvattende en algemeen toegestemde vereischten op het bovenstaande boek toepast, zoo kan hij verklaren, dat het aan dezelve zeer wel beantwoordt. Het laatste en zeker niet minst belangrijke vereischte is zelfs in eene hooge mate aan dit boek eigen; ja het kan wel eens schijnen, alsof het meer geschreven is, om zekere denkbeelden over de hoogste belangen van den mensch, in een bevallig gewaad gekleed, aan den man te brengen, dan om een tafereel van de wonderbaar verschillende en in elkander gevlochtene slingeringen en wisselingen der menschelijke lotgevallen en van belangrijke karakters te schetsen, dat toch het wezen van den Roman uitmaakt. Men vindt in dit geschrift vele gewigtige aanmerkingen over kunst in 't algemeen, over bouwkunst in het bijzonder, met name over de zoogenoemde Gothische bouwkunst, over Godsdienst, zedelijkheid, wereld en menschen, die Lezers van eene degelijke lectuur welgevallig zullen zijn, en die ten bewijze strekken, dat Vertaler en Uitgever, bij deze onderneming, nog iets meer in aanmerking genomen hebben, dan de vraag: zit er winst op? Ook aan het tweede vereischte is wèl voldaan. Men ontmoet hier geene schilderingen van overdrevene karakters en onnatuurlijke toestanden en gevallen, geene Duivelen of Engelen; maar men ziet zich onder voortreffelijke, goede en minder goede menschen verplaatst, en moge men de voorstelling hier en daar de dichterlijk achten, zoo zal men toch moeten erkennen, dat het goede alleen wel eens geïdealiseerd wordt. Ten aanzien van het eerste vereischte, de waarheid namelijk, komt het boek aan Rec. het

{==271==} {>>pagina-aanduiding<<}
zwakst voor. De Heer melas (of schwarz, of wie ook onder dezen hoogstwaarschijnlijk verdichten naam schuilt) verplaatst zijne Lezers in de Middeleeuwen; maar Rec. vond den geest en de kleur van dien tijd niet overal in de geschetste tooneelen en karakters. Het pantheïsmus, door een ondergeschikt persoon aan den dag gelegd, (D. II. bl. 136 env.) was, althans in den vorm, waarin het daar verschijnt, destijds onbekend, en doet veeleer aan onze dagen denken; zelfs leest men er van hedendaagsche uitvindingen, zoo als van de kunst, om, door middel van metalen pijpen, de vertrekken met heete lucht te verwarmen.
Voor zoo veel Rec. uit de twee eerste deelen kan opmaken, zou hij den hoofdinhoud van dit boek noemen eene voorstelling van de zoogenoemde Gothische bouwkunst in haar ontstaan, en in hare tegenstelling en haren strijd met den heerschenden smaak in de Middeleeuwen, d.i. met de Grieksche, Romeinsche en Byzantijnsche bouwkunst. Daartoe heeft de Schrijver den beroemden Stichter van de hoofdkerk van Straatsburg, den vermaarden erwin van steinbach, tot den held van zijnen Roman gekozen. Hij laat hem als jongeling, brandende van liefde voor zijne kunst, naar Keulen reizen, waar de destijds beroemde Meester diederik met het bouwen van den Dom bezig was. Nadat erwin hier eenigen tijd vertoefd heeft, gaat hij op reis naar het Noorden, waarop hij ook de Nederlanden aandoet. Het tweede deel is geheel en al toegewijd aan het verblijf van den kunstenaar, die van twee vrienden, een' portret- en een' landschapschilder, vergezeld is, in Zweden, alwaar hij met personen uit de hoogste kringen in aanraking komt. Het ontbreekt in het eerste zoowel als in het tweede deel niet aan belangrijke ontmoetingen, schoone karakters, fraaije schilderingen; terwijl alles door een' godsdienstigen geest bezield is. Het geheel deed Rec. denken aan vroegere geschriften van dien aard, door tiek, de schlegels en anderen uitgegeven. De Vertaler heeft zijne taak doorgaans wèl volvoerd, en de hier en daar voorkomende verzen zijn gelukkig overgebragt.




Tegen stroom is het kwaad roeijen; of drie maanden uit het leven van Jonas Waterbeers. Door J. Krabbendam, Rz. Schrijver van: vier dagen op reis, Eleonora van Lichtevelde

{==272==} {>>pagina-aanduiding<<}
enz. Te Amsterdam, bij J.C. van Kesteren. 1836. In gr. 8vo. 294 Bl. f 2-75.

Van de beide op den titel genoemde Romans heeft de eerste de meeste overeenkomst met dit werkje. Zelfs te vele overeenkomst, zou Rec. meenen; want beide, Jonas Waterbeers hier en Hermanus Koppelstroo dáár, zijn karikaturen, die dwaze vrijaadjes dwaselijk aanleggen, en dien ten gevolge verscheidene blaauwe scheenen bekomen; dáár even als hier wordt herhaaldelijk op aardigheden eenigzins par force jagt gemaakt; dáár zoo min als hier ontbreekt het evenwel aan kluchtige voorvallen, grappige vergissingen en dergelijke zaken, die men wel niet al te naauw met den Recensentenbril moet bekijken, maar die toch geene onaangename lectuur opleveren; van niet weinige bladzijden zegt Rec.: je ris, me voilà desarmé! In de zamenspraak is de Schrijver echter vaak langwijlig en daardoor droog; zoodat de regels, met guillemets voorzien, de anderen op zijn minst evenaren. De liefhebberijkomedie is blijkbaar gevolgd naar christemeijer's Neef van Curaçao. Op grove onwaarschijnlijkheden hebben wij onzen man juist niet betrapt; maar eene oude, rijke, gierige tante Splinter zal bezwaarlijk een beloofd legaat van duizend dukaten in eene donation entre vifs veranderen, wanneer neefje haar de dienstmaagd zijner ouders als zijne verloofde presenteert; welke verliefdheid ook al zoo snel gaat, als dezen namiddag (29 Nov. 1836) onze dakpannen naar de straat. Maar tante had - men moet het bekennen - neef Jonas door het bepalen van tijd geprovoceerd. Op de manier, in het voor ons liggend boekdeeltje gevolgd, zou het niet moeijelijk vallen, den eenzamen Waterbeers, of welken held ook, tot een half, en misschien wel tot een heel dozijn Deelen uit te
spinnen. Eigenlijke knoop of intrigue is er niet in, dan dat de stijve Jonas, op verbeurte van het boven genoemde legaat, binnen drie maanden aan tante Splinter eene verloofde moet aanbieden, opdat het geslacht der Waterbeerzen niet uitsterve. De eene keus is al gekker dan de andere. Nu, voor losse lectuur, pour la bonne bouche, na gewigtiger bezigheden, is het geen ongeschikt boek. Wij blijven den Heere krabbendam aanraden, wederom eens eenen Roman te schrijven, waarin de daden en lotgevallen onzer voorouders in Oost of West eene rijke, nog naauwelijks geopende mijn aanbieden, zoo als wij hem daarop bij zijne, in dit vak niet ongelukkige, Eleonora van Lichtevelde opmerkzaam maakten. Hij heeft eene onderhoudende losheid in het schrijven. En, het zij te zijner eere gezegd, wij hebben noch gestooten op ergerlijke gemeenheden, noch op profaneren, waartoe zijne collega's ‘vrolijke Romanschrijvers’ in- en buitenslands wel eens vervallen. Wij gaven gaarne een proefje; maar daaraan valt, bij den grooten overvloed van nog aan te kondigen werken, niet te denken.





{==273==} {>>pagina-aanduiding<<}

Boekbeschouwing.

Leerredenen van S.K. Sijbrandi, Leeraar bij de Doopsgezinden te Haarlem.

(Vervolg en slot van bl. 234.)

IV. Opwekking tot liefde en blijdschap des Christelijken Geloofs ter verkrijging der zaligheid. 1 Petr. I:8, 9. De Leerrede werd uitgesproken ter nabetrachting van het H. Avondmaal. Ook zij verdient uitvoeriger verslag, dan wij geven mogen. De tekst geeft van zelven de hier ontwikkelde drie punten aan de hand: I. Jezus christus moet het voorwerp zijn onzer liefde, schoon wij Hem niet zien. II. Door het geloof moeten wij ons in Hem verheugen met eene zalige vreugde, schoon wij Hem niet aanschouwen. III. Wanneer die liefde en die vreugde des geloofs waarlijk in ons wonen en werken, zullen wij verkrijgen de zaligheid onzer zielen. - Men ziet uit deze opgaaf, dat de tekst de behandelingwijze natuurlijk oplevert. Dit blijkt bij al deze stukken. Als Bijbelpreken, in welke de Bijbel het woord voert, prijzen zich deze Leerredenen gunstig aan.
V. Barzillaï, het beeld des edelen Grijsaards. 2 Sam. XIX:32-37. ‘Ook de verstverwijderden naderen den ouderdom schier onmerkbaar met ieder jaar huns levens, en van de wijze, waarop zij allengs nader komen, zal het grootelijks afhangen, of de grijsheid bij hen al dan niet eene even begeerenswaardige als sierlijke kroone zal wezen. Ik durf derhalve op uwe genegene en heilbegeerige aandacht rekenen, Toehoorders! als ik haar tot eene leerzame en stichtelijke beschouwing van den Ouderdom zoek te leiden. Mijn tekst geeft mij daartoe gereede aanleiding. Ik ten minste meen in den man, die daarin sprekende voorkomt, eenige trekken van het Beeld des edelen

{==274==} {>>pagina-aanduiding<<}
Grijsaards te aanschouwen.’ Daartoe worden de Hoorders I. verplaatst in de omstandigheden, bij welke de voorgelezen woorden door barzillaï werden gesproken; II. worden de trekken tot het beeld des edelen grijsaards uit den tekst ontleend: 1. Geringschatting van de genoegens dezer wereld; 2. gulle onbaatzuchtigheid met opzigt tot zichzelven, bij welwillende zorg voor zijnen zoon; 3. betamende gedachten aan de kortstondigheid des levens, en kalme verwachting van den dood.
VI. Onbegrijpelijk, maar wijs en goed is Gods bestuur over de menschen. Job XXXVII:23, 24. ‘Ik zou uwe aandacht vermoeijen, Toehoorders! wilde ik in een taalkundig onderzoek treden, om, met alle naauwkeurigheid, den letterlijken zin van het oorspronkelijke te bepalen, hetwelk ook in alle handschriften niet volkomen gelijk schijnt te zijn. Dit wordt tot het oogmerk, waartoe ik thans tot u spreke, niet vereischt. Daartoe leidt mij best de vertaling, welke een bekwaam Uitlegger van het boek Job van mijnen tekst heeft gegeven: De Almagtige, dien kunnen wij niet vinden. Hoog van vermogen en oneindig in regt en geregtigheid, verdrukt Hij niet. Daarom, eerbiedig Hem, o mensch! Hij ziet geen' wijze van harte aan. Deze leiding volgende, moet ik tot u spreken, I. van het onbegrijpelijke, II. van het wijze en goede des Goddelijken Albestuurs, en III. van de verpligtingen, welke daaruit voor ons voortvloeijen.’
VII. Het verhevene en beminnelijke gedrag van Jezus in Gethsemané. Matth. XXVI:36-44. ‘Dat verhevene en beminnelijke zal ik u doen opmerken I. bij zijne zielesmarte zelve, II. bij de wijze, waarop Hij troost en hulpe zocht, en III. bij de eindelijke zegepraal van zijn strijdend en worstelend gebed.’
VIII. Het ongeoorloofde van het opmerken van Gods straffende hand in het ongeluk van anderen. Hand. XXVIII:4, 5. ‘Het is niet te ontkennen, dat ook hier het goede, door de menschen, maar al te vaak ten kwade wordt misbruikt, en dat een verkeerd ge-
{==275==} {>>pagina-aanduiding<<}
wijzigd geloof in eene regtvaardige Voorzienigheid, welke het goede moet beloonen en het kwade straffen, zelfs Christenen even dwaas en voorbarig over hunne medemenschen doet oordeelen, als de bewoners van het eiland Melite over den Apostel paulus oordeelden, naar luid van den voorgelezen tekst. Ik heb daarom dien tekst tot aanleiding van mijne rede gekozen.’ I. Wordt het verband, waarin de tekst voorkomt, herinnerd. II. Wordt aangetoond, dat het opmerken en aanwijzen van Gods vergeldende hand, vooral in het treurig lot onzer medemenschen, 1. zoowel onverstand verraadt als vermetelheid; 2. strijdig is met de welbegrepene leer van Gods openbaringen, en 3. met de leer der geschiedenis en met die der ondervinding.
IX. De voorspelling van Jezus, aangaande de gevolgen van de uitstorting des Heiligen Geestes, en hare vervulling. Joann. XVI:8-11. Deze Leerrede werd op den tweeden dag van het Pinksterfeest ten jare 1833 uitgesproken. Geheel uit den tekst is het eerste deel ontleend, dat in drie stukken zich verdeelt. De Trooster gekomen zijnde, zou de wereld overtuigen, 1. van zonde, omdat zij in jezus niet had geloofd; 2. van geregtigheid, omdat jezus tot den Vader henenging en men Hem niet meer zou zien; en 3. van oordeel, omdat de Overste dezer wereld geoordeeld is. Het tweede deel bezigt deze beschouwing, 1. tot versterking van Christelijk geloof; 2. ter vertroosting en bemoediging, en 3. ter opwekking tot dankbare blijdschap.
X. De weldadige invloed van alle ondervindingen des levens op der vromen hart. Rom. VIII:28a. ‘Veel, zeer veel zoude het reeds zijn te gelooven, en door dat geloof als te weten, dat van alles, wat ons overkomt, ook van het treurigste, niets ons waarlijk nadeelig behoeft te zijn; maar hoeveel meer is het te weten, dat het alles verordend is, om mede te werken ten goede! Waarlijk, dit is een denkbeeld, welks wezenlijkheid een ieder moet wenschen, maar waaraan misschien velen twijfelen. Onderzoeken wij dan nu,

{==276==} {>>pagina-aanduiding<<}
I. wat het goede is, dat de Apostel bedoelt; II. waarom wij gelooven moeten, dat alle dingen tot dat goede medewerken; III. waarom die medewerking alleen ten hunnen aanzien plaats heeft, die God liefhebben.’
XI. Kinderen, der volwassenen voorbeeld. Matth. XVIII:2. Na kort over den tekst en over het verband, waarin hij voorkomt, gesproken te hebben, past sijbrandi in meer algemeenen zin den tekst toe, en wijst op de kinderen, als voorbeelden, 1. van eenvoudigheid en opregtheid; 2. van nederigheid en bescheidenheid; 3. van goedhartigheid en dankbaarheid.
XII. Der Doopsgezinden Roeping, Voorbeelden en Gevaren. Hebr. XII:1. ‘Deze Preek,’ zoo luidt het Voorberigt bl. IV, ‘zou ik niet gegeven hebben, zoo ik daartoe niet geraden ware geworden. Men meende, dat zij, schoon in geest en strekking overeenkomende met de Leerredenen, welke ter gelegenheid der Gedachtenisviering van het Honderdjarige Bestaan der Doopsgezinde Kweekschool in het licht zijn gekomen, toch in andere opzigten genoeg van dezelve verschilt, om nevens haar die vieringe in aandenken te houden. Recensent houdt het daarvoor, dat het zeer goed is geweest, dat die raad gegeven en gevolgd is. Deze gelegenheidsrede verdiende niet in het verborgene te schuilen. Reeds het onderwerp prijst zich aan. Het wordt eigenaardig uit den tekst afgeleid en naar den tekst behandeld. ‘De woorden: I. Laat ons dan met lijdzaamheid loopen de loopbane, die ons voorgesteld is, wijzen mij op onze Roeping, als Doopsgezinde Christenen; II. Alzoo wij eene zoo groote wolke van getuigen rondom ons hebben, op onze Voorbeelden; en III. Laat ons afleggen allen last, en de zonde, die ons ligtelijk omringt, op onze Gevaren.’ En de inhoud dezer uitmuntende Leerrede heeft onzen lof niet noodig. Onpartijdigheid, welke het goede en kwade van vroegeren en lateren tijd optelt en beoordeelt, volgt ook hierin Gods Woord. Alles is in

{==277==} {>>pagina-aanduiding<<}
den geest van het Evangelie gestemd. Voor de Doopsgezinde Gemeente bevat zij treffende waarheden.
In ons verslag hebben wij meestal van 's Mans eigene woorden gebruik gemaakt. Daaruit blijkt, dunkt ons, de gemakkelijkheid, met welke de hoorder tot het onderwerp wordt ingeleid. De keus der onderwerpen vindt algemeen goedkeuring. Er is verscheidenheid, belangrijkheid en geschiktheid, om in de behoeften van onzen tijd te voorzien. Ook is de wijze van behandeling eenvoudig, bijbelsch. Er wordt geleerd naar en uit den Bijbel. Alles is gesteld in zulk eenen geest, dat de stichting bij lezing en herlezing niet kan achterblijven. Deze Leerredenen hebben gunstiger onthaal te wachten, dan 's Mans nederigheid zich durfde voorstellen. Ook het werk van den Drukker en Uitgever dient ter aanbeveling van deze stukken zijns waardigen Vaders.




Leerredenen, nagelaten door L. Egeling, Evangeliedienaar der Hervormde Gemeente te Leiden. II Deelen. Te Leiden, bij C.C. van der Hoek. 1836. In gr. 8vo. VIII, 281 en 259 bl. f 3-80.

In eene Voorrede voor deze nagelatene Leerredenen van den hooggeachten Leeraar egeling vermeldt deszelfs Zoon, Dr. egeling, den lof zijns Vaders op eene wijze, die zijn hart eer aandoet. Hij berigt daarin ook, dat eenige, ja, zoo het schijnt, de meeste der hier gegevene Leerredenen reeds door zijnen Vader ter uitgave, na deszelfs dood, bestemd waren, en hij daarbij nu nog eenige andere gevoegd heeft. - Verre de meeste, vooral in het tweede Deel, hebben historische teksten, wekken hierdoor des te meer de aandacht, en zijn voor de behandeling vruchtbaar, zoo als b.v. in het eerste Deel neh. V:14-19, nehemia, de godvruchtige Landvoogd; 2 Kron. XVI:12-14, asa's ziek- en sterfbed; Gen. XV:15, eene bemoedigende toespraak des Heeren aan abraham; in het tweede, Gen. V:5,

{==278==} {>>pagina-aanduiding<<}
adam's sterfbed; 2 Kron. XXIV:15, 16, de Hoogepriester jojada, goed doende in zijn leven, en geeerd in zijnen dood; 2 Kron. XXXII:31, de gezanten uit Babel bij hiskia, iets over het nut der verzoekingen, enz. Zeer vele zijn tevens van zedekundigen inhoud, behandelen wel niet dikwijls opzettelijk bijzondere pligten, of andere merkwaardige punten uit de zedeleer, maar hebben althans meestal eene zedelijke hoofdstrekking, ter aanprijzing van de ware Godsdienst des harten en des levens. Zij kenmerken zich allen door hoogen en vriendelijken ernst, die van de hartelijke belangstelling des Sprekers in de overtuiging zijner hoorders en in de zaak des practischen Christendoms getuigt. - Met deze algemeene verklaring, die Rec. naar waarheid meent te mogen doen, zou hij misschien kunnen volstaan, en met eene even algemeene aanprijzing, door eene daartoe gunstige proeve gesterkt, zijne opgenomene taak in dezen voor afgedaan houden: maar hij meent, zoo wel tot nadere kennis en juiste schatting dezer Leerredenen, als tevens in het belang der kanselwelsprekendheid en der Christelijke kennis en beoefening, verpligt te zijn, om (zooveel de aard van dit Tijdschrift toelaat) een weinig meer in bijzonderheden te treden, en daarover vrijmoedig en bescheiden zijn gevoelen te zeggen. Hij zal dit echter niet doen, door eene beoordeeling van deze 20 Leerredenen te geven, hetwelk hem door de ruimte van stof tot al te groote uitvoerigheid leiden zou; maar hij zal zich tot eenige oogpunten bepalen, waaruit dezelve te beschouwen zijn, en waaruit welligt eenigzins te beoordeelen is, welke waarde zij hebben.
Beschouwt men deze Leerredenen vooreerst van de zijde der Bijbelverklaring, en derzelver goede aanwending tot vinding van het thema, dan vindt men hier over het geheel eene duidelijke en meestal voldoende uitlegging van den tekst, hetzij in de inleiding, of in een afzonderlijk stuk; en niet zelden wijst de Spreker daaruit vrij gelukkig zijn onderwerp aan. - Dit een en an-
{==279==} {>>pagina-aanduiding<<}
der laat echter hier en daar wel eens iets te wenschen over. In den tekst, l petr. II:11, (D. I. L. 5) past egeling de woorden bijwoners en vreemdelingen op de menschen in het algemeen toe, daar zij veeleer op de Christenen uit de Joden in de verstrooijing zien, van welke zelfs het laatste woord uitdrukkelijk in het opschrift des briefs voorkomt, en op welke het slot van den tekst uitsluitend wijst: en is dit zoo, dan vervalt het geheele thema, onze verpligting, om als vreemdelingen hier op aarde bedachtzaam te leven. Men moge die spreekwijze eens figuurlijk en in betrekking tot het bestendige des toekomenden levens gebruiken; maar is de mensch op de aarde, die God hem ter bewoning gegeven heeft, wel eigenlijk gezegd vreemdeling, ja balling, en dit wel geworden door de zonde, gelijk bl. 127 te lezen staat? en is dit daar te bewijzen met de klagten van lijders in zeer bijzondere omstandigheden, job XIV:1 en Ps. XC:10? Hoe is ‘de Doop een teeken onzer vreemdelingschap aan ons voorhoofd?’ Hoe gaat de redenering door, bl. 130: ‘Kinderen Gods! deze zijn immers vreemdelingen hier op aarde, want zij behooren bij hunnen Vader in de hemelen te huis?’ Is het dan niet Gods aarde, zoo wel als Gods hemel? - De laatste Leerrede van het eerste Deel heeft matth. XVI:15 tot tekst. Is het reeds min gepast, (gelijk nog in de Gemeente van
Leiden geschiedt) het Avondmaal op het Kersfeest te vieren, even min gelukkig komt ons de keus van zulken tekst voor na die viering; want wat gemeenschap heeft dezelve met die beide plegtigheden? wat feestelijks is er in? Daarenboven, kan men die vraag aan onze Christenen doen, zoo als jezus dezelve aan zijne discipelen, met het oog op de verschillende meeningen zijner tijdgenooten omtrent zijne waardigheid, zoo gepast gedaan heeft? en kan men wel zoo onbepaald met egeling zeggen, bl. 270: ‘Dan alleen, als wij regt denken omtrent jezus christus, hebben wij vrede met God,’ enz. enz. Sluit dan elk verkeerd denkbeeld omtrent Hem (en wie zal dit

{==280==} {>>pagina-aanduiding<<}
verkeerde dan nog beslissend bepalen?) van het heil, dat in en door Hem is, uit, gelijk egeling vervolgens schijnt te beweren? - II Cor. IX:15 (D. II. L. 2.) verstaat Z. Eerw. door ‘Gods onuitsprekelijke gave’ den Verlosser; maar hoe kan dit, daar er van Hem hier niet gesproken is? gelijk wij ook nergens in den Bijbel lezen, wat bl. 33 en elders voorkomt, dat ‘alle goede gave tot ons komt, om en door Jezus Christus,’ en is deze uitlegging mis, dan ook het vinden van dit thema in den tekst, de onuitsprekelijke waardij des Verlossers, hetwelk dan nog veeleer zou moeten zijn, de onuitsprekelijke waarde van het Evangelie, hoewel paulus hetzelve hier misschien nog uit een bijzonder oogpunt roemt, als het best geschikt om liefdadigheid te werken. - De volgende Leerrede (D. II. L. 3) heeft neh. VIII:1-13 tot tekst, en dit opschrift: Ezra leest de Wet van mozes voor het Volk. Opwekking tot eerbiedig bijwonen van het lezen der Heilige Schrift in de Gemeente. Wat de Eerw. egeling hier over dit laatste onderwerp zegt, is over 't geheel wèl; maar welk een verschil van die buitengewone eenige omstandigheid bij Israël en onze elken Zondag twee- driemaal herhaalde Bijbellezing! en hoe kunnen dan de aandoeningen gelijk zijn? en hoedanig zijn dan nog dikwijls onze Voorlezers?! Daarenboven zelfs toen was niet dat enkele lezen zoo loffelijk en nuttig, maar ook en vooral de poging tot goed verstand van het gelezene; en dit kunnen onze Voorlezers ons niet geven. Er is in die geheele zaak nog wel verbetering noodig, en gedeeltelijk althans mogelijk; maar, pia vota! - L. 6 van D. II heeft ten opschrift: Het regent dagelijks Manna in de woestijn (tekst Exod.
XVI:4); maar hoe hieruit dit zedelijk thema af te leiden is: Onze ligchamelijke verzorging is eene nuttige leer- en oesenschool voor ons, is Rec. ook na de lezing der Leerrede niet duidelijk voorgekomen; even min, als hoe luc. XIV:28-33, waarover de 9de handelt, de ernstige zorg voor onze onsterfelijke ziel kan bedoeld zijn, daar er zoo blijkbaar in

{==281==} {>>pagina-aanduiding<<}
aangeduid wordt de bijzondere volgeling van jezus in die toenmalige omstandigheden te zijn, waardoor dus het practische gedeelte dier Leerrede eenen vasten grond mist. - Eene andere (D. II. L. 8) heeft ten tekst matth. XV:21-28, de Kananesche vrouw, door jezus geholpen. Deze geschiedenis, hoe dikwijls en door hoe velen ook als bij voorkeur behandeld, moge dienen, om de wijze handeling van den onpartijdig liefdadigen jezus in het licht te stellen; maar voor het overige ziet Rec. geen ongedwongene practische overbrenging van de handelwijze dier vrouw op ons mogelijk; want haar geloof, dat is haar vertrouwen op jezus wondermagt en welwillendheid, komt immers nu niet te pas, even min als hare bijzondere aandoening, welke uit hare omstandigheden zeer natuurlijk voortvloeide, maar bij ons Christenen, in betrekking tot den Verlosser, zeer onnatuurlijk zou zijn. Bij het zeggen der discipelen tot jezus: ‘Heer! laat ze van u, want zij roept ons na,’ meent egeling. Dit wil zeker niet zeggen: ‘Wijs haar af! zeg dat zij heenga!’ enz. Maar waarom niet? Juist daarom handelde jezus zoo, als Hij handelde; eerst schijnbaar met der discipelen hardheid, daarna met zijne eigene minzaamheid. Zonderling is de verklaring, die egeling, bl. 205, van deze handelwijze van jezus geeft, en welke hierop nederkomt: ‘Wat iemand, die helpen kan, niet doen mag omtrent eenen hulpbehoevenden, dit mogt jezus doen, omdat Hij hooger gezag had!’ Dus zijn hoog gezag geregtigde Hem tot eene zedelijk ongeoorloofde handeling?! Wij behoeven hier wel niet bij te voegen, dat de vrome Leeraar het niet alzoo kan gemeend hebben. Beter kan Rec. zich vereenigen met 's Mans juiste opmerking, bl. 202, dat
dit geschiedverhaal inwendige blijken van waarheid heeft, daar een Joodsch Geschiedschrijver niet ligt lust zou gehad hebben, om zulk een' hoogen lof van eene Heidin te verdichten; zoo als ook daarmede, dat hij, bl. 207-209, deze geschiedenis aanmerkt als eene proeve van de wijsheid en trouwe zorg van jezus

{==282==} {>>pagina-aanduiding<<}
voor de opleiding zijner twaalven; en hierin schijnt wel de sleutel dezer gansche geschiedenis te liggen.
Daar eene goede en grondige Schriftverklaring ook in Leerredenen zulk een onmisbaar vereischte is, heeft Rec. hierbij wat langer willen stilstaan, en zou, behoudens alle achting voor den waardigen egeling, nog meer van dien aard, als het aangevoerde is, hebben kunnen bijbrengen. - Doch men kan Leerredenen ten andere ook beschouwen als eene uitdrukking van des Predikers denkwijze over de Christelijke Godsdienstleer, zoo van hare theoretische, als van hare practische zijde: en dan mogen wij de nagedachtenis van egeling den lof niet onthouden, dat deze beide doorgaans op het naauwst bij hem vereenigd zijn; dat hij zich niet mengt in den strijd met andersdenkenden, maar de kennis der Christelijke waarheid, zoo als hij zich deze voorstelt, steeds aanwendt, om de menschen tot godzaligheid en gelukzaligheid op te leiden. Hiervan getuigt doorgaans zijne keus van teksten; hiervan getuigt het oogpunt, waaruit hij zelfs dikwijls op den titel aanwijst, dat hij dezelve beschouwen wil; hiervan getuigt derzelver gansche bewerking; hiervan getuigen zijne ernstige vermaningen, die wel eens, het is waar, in algemeenheden blijven zweven, en zich niet zoo zeer tot bijzondere pligten bepalen, maar die nogtans de Godsdienst des harten steeds voorstellen als de Godsdienst des doorgaanden levens. (*) - Bij dit alles komt er in deze Leerredenen het een en ander voor, dat meer met zeker streng kerkelijk stelsel, dan met eenvoudige Evangelische waarheid
schijnt overeen te komen. Slechts een paar hoofdpunten willen wij aanvoeren. - Het eerste is egeling's beschouwing

{==283==} {>>pagina-aanduiding<<}
van den mensch, die doorgaans al zeer ongunstig en somber is. Zoo zegt hij, D. I. bl. 42, ‘dat misschien de minste menschen behoefte aan God gevoelen;’ ald. bl. 81, ‘dat er vele slechte en weinige goede in het oog vallende voorbeelden,’ en bl. 86, ‘niet vele naauwgezette Christenen zijn, die voorzigtig wandelen,’ enz.; bl. 253, dat ‘er in ons menschen van nature niet alleen onverschilligheid is omtrent God, zijne gemeenschap en zijne dienst, maar ook een heimelijke afkeer van dezelve;’ zoo ook D. II. bl. 110, na de waarde van een regt godsdienstig bestaan te regt verheven te hebben, zegt hij: ‘Ik hoop, waarde Hoorders! dat ge bij uzelven reeds stille vergelijking zult gemaakt hebben, en deze vergelijking zal dan voor de meesten onzer wel niet tot eer verstrekken,’ en bl. 112: ‘Hoe zeldzaam zijn onder ons de jojadas, die verstand, lust, moed en ijver hebben, om wat goeds te doen voor God en zijne dienst, die achtbaar zijn door hunne godsvrucht, die hunnen invloed gaarne gebruiken, om anderen te leeren, te leiden, te raden en te helpen!’ Zulke taxatoire magtspreuken verwonderen ons des te meer in eenen Man, die elders, D. I, bl. 51, 2, zoo naar waarheid gezegd heeft, dat ‘wij over de waarde en mate van malkanders godsdienstig bestaan moeijelijk kunnen, en dus niet zoo gereedelijk willen oordeelen,’ en bl. 201, dat ‘de band, die een mensch aan God en den Heere christus bindt, soms zoo fijn is, dat geen menschelijk oog dien kan bemerken.’ D. II, bl. 3, zegt hij: ‘De mensch gewan eenen zoon, die niet naar God, maar naar zijnen vader geleek.’ Sluit het een dan het ander uit? Had adam dan geen beeld van God meer, zoo als er bl. 7 staat; ‘hij, die eenmaal het beeld van den onsterfelijken God gedragen had?’ Is de mensch dan geen redelijk en dus aan God gelijkend wezen?
Ald. bl. 4: ‘Zoo had adam het zoete, maar nog veel meer het bittere van het leven gesmaakt.’ Waaruit blijkt dit? Bl. 9: ‘Wij begonnen te sterven, van het

{==284==} {>>pagina-aanduiding<<}
oogenblik, dat het leven in ons ligchaam een' aanvang nam.’ Is dit physisch en Bijbelsch waar? Is de physische dood zoo onbepaald een gevolg der zonde te noemen, als bl. 10 geschiedt? Is het lange leven der eerste menschen ‘eene duizendjarige vergiftiging der menschelijke natuur,’ zoo als het bl. 12 heet, dan is het bezwaarlijk te houden voor een ‘wijs en weldadig bestel van God,’ gelijk egeling het bl. 4 genoemd heeft. De anders zeer goede en gepaste inleiding der 7de Leerrede, van het IIde Deel, die de waarde van 's menschen geheugen verheft, begint met deze woorden: ‘De mensch was in zijnen oorspronkelijken aanleg een allervoortreffelijkst schepsel, en hoe diep hij ook is gezonken, echter vertoonen zijne verlamde en verbasterde vermogens nog de duidelijke sporen van zijne eerste voortreffelijkheid.’ Alweder, ter liefde van zeker buiten den Bijbel aangenomen systeem, te sterke, ja onware uitdrukkingen, die door zoo vele proeven worden tegengesproken. Van het eerste menschdom zegt hij, ald. bl. 172: ‘Tastbare blijken van menschelijke boosheid en ellende zullen er wel zijn geweest; maar openbare gedenkteekenen van dankbare godsdienstigheid vinden wij in die geschiedenis niet,’ enz. Maar hoe kort is die geschiedenis! en waarom dan juist alleen en bij voorkeur het ergste gedacht? - Het andere punt van voorstelling der Godsdienstleer, waarover Rec. zich verpligt vindt een enkel woord te zeggen, is de wijze, waarop hier de Zaligmaker, als het hoogste voorwerp van Christelijke vereering, voor en als in de plaats van God gesteld wordt, en waarin meer een gevolg van zeker kerkelijk leerstelsel, dan Bijbelsche waarheid en eenvoudigheid heerscht. Gelijk dit door meer anderen vroeger en later geschied is, zoo vindt men er ook bij egeling blijken van; maar nergens straalt dit meer door, dan in de 8ste en 10de
Leerrede van het IIde Deel. In de eerstgenoemde worden uit de geschiedenis der Kananesche vrouw deze stellingen, als nu nog algemeene waarheden, afgeleid: ‘Jezus helpt: Hij helpt ook

{==285==} {>>pagina-aanduiding<<}
daar, waar Hij niet zigtbaar tegenwoordig is: Hij helpt met magt,’ en drie dergelijke; zoodat bl. 211 gezegd wordt: ‘Wij kunnen hier roepen: Heere Christus! ontferm u mijner! Doet ge dit wel, mijn Broeder? Doet ge dit dikwijls en gaarne? dan weet gij het ook proefondervindelijk, dat Hij uit den hemel hoort en helpt.’ Dus wij kunnen dan den Heere christus in plaats van God stellen en aanroepen in alle onze nooden: doch waar vinden wij dit in den Bijbel? En mag men zelfs uit de wondergeschiedenissen zulke algemeene gevolgtrekkingen, al waren zij in dit opzigt niet berispelijk, afleiden, daar jezus nu zulke wonderwerken niet doet; of men moest, met egeling, bl. 247, de voortdurende instandhouding van het Evangelie, van Doop en Avondmaal, en van de Christelijke Kerk ook al ‘een wonderdadig bewijs van magt’ noemen. Maar ook in deze laatste Leerrede, over Openb. XIX:16, getiteld de heerschappij van den Verlosser in den hemel, vindt men de duidelijkste en openlijk uitgedrukte Christolatrie in plaats van Theolatrie. Men neme alleen deze woorden, bl. 252: ‘De vrome Israëliet beleed en juichte: jehova regeert! en wij, die den naam van Christenen dragen, belijden en juichen: Jezus christus heerscht als Koning!’ Er volgt nog wel op: ‘God zelf heeft Hem tot een' Vorst en Zaligmaker verhoogd aan zijne regterhand;’ maar wat beteekent dit, als dus het gansche wereldbestuur van God op Hem overgedragen, en Hij regtstreeks in plaats van jehova, dat is immers den eenigen waarachtigen God, als het hoogste voorwerp van vereering gesteld wordt? Is dit ‘belijden, dat Hij de Heer der Gemeente is, tot heerlijkheid Gods des Vaders?’ En welk meer zedelijk nut, en welke meerdere troost hierin gelegen zij, alsof de
eenige en algenoegzame God en Vader, geopenbaard door jezus christus, dien Hij gezonden heeft, ons niet genoegzaam ware, dit is moeijelijk te begrijpen.
Ons is nog overig, dat wij deze Leerredenen einde-
{==286==} {>>pagina-aanduiding<<}
lijk, met een kort woord, van de zijde der voorstelling van zaken en des stijls leeren kennen. Zij dragen, ook uit dit oogpunt beschouwd, doorgaans het kenmerk van des Predikers opregte en ijverige bemoeijing, om den hoorders de voorgestelde zaken duidelijk, ernstig en vriendelijk op het hart te drukken; en wie egeling meermalen gehoord heeft, (wat Rec. slechts eenmaal te beurt viel) zal deszelfs Zoon gaarne bijvallen, wanneer hij zegt: ‘De eenvoudige en te gelijk zoo geheel eigenaardige voordragt; het eerwaardig gelaat, dat vooral dan zoo innemend vriendelijk werd, als hij de gadelooze liefde Gods en des Verlossers roemde; de ernstige toon, de roerende hartelijkheid, waarmede hij sprak; dit alles, wat vaak zoo diepen indruk maakte, kan het papier niet teruggeven.’ - Voor het overige komt de stijl Rec. voor meer doodeenvoudig, ja soms eenigzins plat, dan wel schoon of verheven te zijn; dikwerf verbazend woordenrijk, zonder naar evenredigheid zaakrijk en krachtig te zijn, en de zucht misschien, om het den hoorders door die vele woorden duidelijk te maken, weleens de juistheid benadeelende, en eene oppervlakkigheid en onbestemdheid teweegbrengende, die het nadenkende verstand niet altijd bevredigt. - Zonderling was egeling somtijds in zijne uitdrukkingen, die men gaarne gelooft, dat de welmeenende Spreker niet zal gebruikt hebben om even zonderling te schijnen, ja die in hem, vooral als oud en eerwaardig Man, verdragelijk en verschoonlijk kunnen geweest zijn, maar die men toch voor de waardigheid van den kansel, ja somtijds ook voor de juistheid van begrippen, niet zal wenschen nagevolgd te zien, alsof het bijzondere blijken van vernuft of populariteit of zelfs wel van gemoedelijkheid waren. Rec. zal dan ook dergelijke hier voorkomende gebreken, die de goede smaak, met helderen
Christenzin vereenigd, ligtelijk zal leeren vermijden, niet als met den vinger aanwijzen; maar liever eindigen met den wensch, dat deze Leerredenen door hare goede hoedanigheden mogen dienen, om de daarin

{==287==} {>>pagina-aanduiding<<}
vervatte lessen van godsvrucht en deugd te doen betrachten, en des Stellers Christelijk voorbeeld, zoo als dit door den geëerden Uitgever in de Voorrede geschetst is, verstandig te doen volgen.

Beknopte Handleiding of Gids voor beginnende praktische Geneesheeren, door Dr. C.F.L. Wildberg, Oppermedicinaalraad enz. Te Utrecht, bij van Paddenburg en Comp. 1837. In kl. 8vo. XI en 77 bl. f :-50.

De titel van dit korte boekje is vrij onbepaald, en leert ons de strekking van hetzelve niet genoegzaam kennen. Hetzelve bevat namelijk niet zoo zeer eene aanleiding tot de uitoefening der Geneeskunde, dan wel eene verzameling van voorschriften over de verkeering met menschen, die ons aan het werk van knigge deed denken, toegepast op de betrekking en den stand des geneesheers. Deze voorschriften zijn zeer algemeen en oppervlakkig, en het kernachtige en bondige, dat de Vertaler er in prijst, hebben wij er te vergeefs in gezocht. Inderdaad kwam het ons voor, dat er geene 44jarige praktijk noodig was, gelijk de Schrijver in zijn Voorberigt zegt te bezitten, om deze Handleiding te schrijven. Een goed gezond verstand en een welgeplaatst hart leeren ons van zelf, hoe wij in voorkomende gevallen te handelen hebben; en die in zijnen omgang met menschen eerst een hoofdstuk van een of ander boek moet gaan lezen, is waarlijk te beklagen. Met dat al ontkennen wij niet, dat raad van een' op den levensweg gevorderden man den aanvanger van nut kan zijn; maar die raad moet dan van anderen aard zijn, dan wij ze hier vinden. Evenmin echter beweren wij, dat het boekje verkeerden raad zou geven; integendeel, wij keuren bijkans alles goed; maar het zijn ook zaken, die elk weet en die bijna niet behoefden gedrukt te worden. Dat niet elk jong Geneesheer daarom deze regels behartigt,

{==288==} {>>pagina-aanduiding<<}
is evenzeer waar; doch zulks levert geen' grond op, om te denken, dat ze hem onbekend zijn. Wil men een voorbeeld? Op bl. 10 lezen wij: ‘Hij (de jonge Geneesheer) moet jegens elken mensch vriendelijk zijn, doch ook hierin steeds binnen de palen blijven; zich nooit schuldig maken aan eene grove bejegening van andere menschen en het allerminst aan de armen, steeds bedenkende, dat zelfs onbeduidende personen, wanneer zij ook als vrienden juist niet nuttig zijn, toch in staat zijn als vijanden te schaden.’ (Welk een edele drijfveer!) ‘Hij moet het zich tot eene wet maken, nooit van andere menschen kwaad te spreken.’ Geldt dit laatste niet van ieder mensch, en zijn er daarom geene kwaadsprekende Artsen en niet-Artsen?
Van deze gehalte is bijkans het geheele boekje. In één woord, het had onvertaald kunnen, en, daar de wereld de gedrukte boeken weldra niet meer zal kunnen bevatten, onvertaald moeten blijven. Er zijn goede en kwade Artsen; beiden maken somtijds fortuin; maar een goede Arts, die tevens een welopgevoed mensch is, vindt in alle voorkomende gevallen van verkeering en omgang met menschen gemakkelijk den regten toon, en het eenige en edele levensbeginsel, dat al zijne daden bestuurt, is: helper zijner medemenschen, werktuig in de hand van God, en, voor zoo ver hij Christen is, navolger zijns grooten Meesters te zijn. Zoo leert hij allen alles zijn; en wat hij uit dat beginsel niet doet, wat hij daaruit niet afleiden, daarop niet terugbrengen kan, is aan het ijdel klinken eener luidende schel gelijk.

Beschouwing der menschelijke hand, door Prof. Charles Bell. Uit het Engelsch en Hoogduitsch. Met eene Voorrede van Dr. Quarin Willemier, Chirurgijn-Majoor enz. Met Platen. Te Utrecht, bij C. van der Post, Jr. 1836. In gr. 8vo. XVI en 199 bl. f 3-:


{==289==} {>>pagina-aanduiding<<}

De Graaf van bridgewater overleed in Februarij 1829, en stelde bij zijnen laatsten wil 18000 p. sterling ter beschikking van den President van de Royal Society, om te betalen of te verdeelen aan een' of meerdere door dezen uit te kiezen Schrijvers, die zich zouden verbinden, om een werk zamen te stellen over de magt, wijsheid en goedheid van God, zoo als die in de schepping is ten toon gespreid. Hij begeerde daarenboven, dat de voordeelen, die uit den verkoop dezer werken voortvloeiden, aan de Schrijvers derzelven zouden worden uitbetaald.
Acht Geleerden werden, ten gevolge van dat Testament, door den President der Royal Society, in verbindtenis met den Aartsbisschop van Canterbury en den Bisschop van Londen, uitgekozen, namelijk chalmers, j. hidd, whewel, ch. bell, p.m. roget, buckland, kirby en w. prout, en zoo ontstonden de acht zoogenoemde Bridgewater Treatises van zeer verschillenden en uiteenloopenden inhoud, zonder algemeen plan en van zeer onderscheidene waarde. Rec. bezit ze in het oorspronkelijke alle, maar wenscht niet, dat ze alle vertaald worden mogen. Wat denkbeeld moet men toch van den toestand der godsdienstige kennis hebben van eenen Schrijver, die eenige bladzijden besteedt aan de vraag, of Adam en Eva vóór den val ook luizen en ingewandswormen hebben gehad, gelijk men in kirby's Treatise leest! Wat het boek van c. bell betreft, het handelt, ja, over de hand, maar ook over honderd andere zaken meer, die met de hand in geen nader verband staan dan de 1000 L., die den Schrijver om een boek te maken werden uitbetaald. Dat men de oorspronkelijk in den tekst gevoegde houtsneeschetsjes in twee deftig gevouwene en uitslaande steendrukplaten achter den tekst vereenigd heeft, is waarlijk geene verbetering, en toont slechts te duidelijker aan, dat deze afbeeldingen met meer verkwisting dan keuze in het werk zijn opgenomen, waar zij dikwerf slechts in allerverwijderdsten zamenhang met den tekst zijn. Dat men in

{==290==} {>>pagina-aanduiding<<}
Duitschland alles vertaalt, is bekend. Behoeven wij nu nog de Bridgewater Bücher van de Duitschers over te nemen? Want dat deze Hollandsche vertaling eene vertaling eener vertaling is, daarvan geeft de titel zelf verzekering: (Uit het Engelsch en Hoogduitsch.) Eene verstandige keuze uit de Bridgewater Treatises ware misschien te wenschen; maar over 't geheel hebben echter deze geschriften niet aan de hooggespannen verwachting beantwoord. Zoo als ze daar zijn, die 12 boekdeelen te vertalen, gelooven wij eene nuttelooze en verkeerde onderneming te zijn.




Verhandelingen en losse Geschriften van P. van Limburg Brouwer. Te Groningen, bij W. van Boekeren. 1836. In gr. 8vo. XVI en 302 bl. f 2-90.

Wij ontvangen hier eenen bundel vol verscheidenheid van den geleerden Schrijver der Histoire de la Civilisation des Grecs en van den Charicles en Euphorion. Het zijn slechts gedeeltelijk nieuwe stukken; de drie eerste: Denkbeelden over het Grieksche Treurspel (met een aanhangsel, over het Treurspel en het tragisch genot, uit andere werken des Schrijvers, zijne bekroonde Verhandeling en Latijnsche Verhandeling over sophocles); over het onderscheid tusschen den Xenophontischen en Platonischen socrates; over de Kikvorschen van aristophanes, alsmede de Hulde aan de nagedachtenis van b.p. van wesele scholten, zijn uit de Mnemosyne door de Heeren tijdeman en van kampen, 1ste Deel, en het Magazijn door laatstgenoemden verzameld, 1ste, 5de en 9de Deel. Nieuw daarentegen zijn de Verhandelingen: over de denkbeelden der Grieken en Romeinen en van sommige andere oude volken over den oorsprong van het menschdom, deszelfs vroegsten toestand en trapswijze verbastering, zoo in het natuurlijke als zedelijke; - over de beoefening der Geneeskunst bij sommige oude volken, en de Proeve

{==291==} {>>pagina-aanduiding<<}
eener pragmatische en wijsgeerige behandeling van de Geschiedenis der Dieren; benevens eindelijk een luimig stukje, Gryllus. De drie eerste zijn in eene gewone en twee openbare Vergaderingen van het Genootschap ter bevordering van Natuurkundige Wetenschappen te Groningen, in 1833, 1834 en 1836, gehouden.
Wij hebben in de veelsoortigheid dezer onderwerpen veel genoegen, onderhoud en afwisseling, en, in weerwil dier verscheidenheid, overal eenen grondvorm gevonden, waarop alles te huis wordt gebragt, (uitgezonderd natuurlijk de Hulde aan scholten, schoon ook deze eenigermate) namelijk geestdrift voor, en doorwrochte kennis van de klassische oudheid. Dit beginsel heerscht zoo wel in de letter- als natuurkundige stukken, en wij hebben met genoegen gezien, dat de beroemde Oudheidkenner zelfs zijne vroegere natuur- en geneeskundige studiën (welke loopbaan hij een' tijdlang gevolgd is) daaraan heeft dienstbaar gemaakt. Er zijn hier inderdaad blijken eener geleerdheid, die zelfs in ons aan grondige letterhelden zoo rijke Vaderland niet zeer gewoon is. Van limburg brouwer kent zijne geliefde Grieken, niet slechts in de gewone letter-, geschied- en zedekundige, maar ook in de natuur-, geneeskundige en diaetetische betrekkingen, tot in kleine bijzonderheden toe, en weet daarvan allerlei kleine, onderhoudende anecdoten, zoodat hij nimmer vervelend wordt. Zijn stijl is los, ongedwongen, nu en dan geestig, en heeft niets van dat afschrikkend pedante, hetwelk overvloed van geleerdheid anders nog al veel in haar gevolg plagt te hebben. Ook verheft hij zijne helden gansch niet op kosten der lateren, maar erkent hunne gebreken, onkunde, bloote empirie aan deze, stelselzucht en bijgeloof in de Geneeskunst aan gene zijde, en meer andere, zeer openhartig, en plaatst hen daarin ver beneden de nieuweren, even als in de Natuurlijke Historie.
Van de vroegere Verhandelingen zullen wij, als meer bekend zijnde, den inhoud niet opgeven, maar slechts de drie lateren, met den Gryllus, wat nader doen ken-
{==292==} {>>pagina-aanduiding<<}
nen, en alsdan eenige algemeene aanmerkingen mededeelen.
De Verhandeling over de denkbeelden der Grieken ten aanzien des vroegeren menschdoms vervalt in drie deelen. De oorsprong van ons geslacht wordt daarin volgens de oude Dichters en Schrijvers nagegaan, en daarbij dan al heel wat ongerijmdheden medegedeeld, vooral dat de menschen en dieren uit de doorweekte en door de warmte der zon gestoofde aarde te voorschijn waren gekomen, (bl. 157) slechts het gevolg van de ook later zoo algemeen geloofde leer, dat verrotting en ontbinding dieren kan voortbrengen; een gevoelen, bij de herleving der wetenschappen verworpen, en door harvey's grondregel: omne vivum ex ovo verdrongen, schoon de Materialisten, kort vóór onze dagen, met hunne generatio aequivoca het oude sprookje deden herleven, tot dat in onzen tijd eindelijk ehrenberg dat oude fabeltje geheel heeft verbannen, en aangetoond, dat zelfs infusiediertjes niet alleen zeer fijn ontwikkeld zijn, maar ook voorttelingswerktuigen hebben. Volkstrots deed de menschen van elk gewest uit de aarde van hetzelve voortspruiten; gevoel van de noodzakelijkheid der vochtigheid voor het leven hun uit de rivieren (als zonen of dochters derzelve) den oorsprong toekennen. Ook deed diezelfde volkstrots de oudheid der volken buitensporig verheffen: de Arcadiërs beweerden ouder te zijn dan de Maan. De Schrijver gaat daarop voort tot de vermelding der gouden, zilveren, koperen en ijzeren Eeuw, (waarbij anderen dan nog eene heldeneeuw tusschenbeiden stellen) volgens de Grieken en ook volgens de Indianen en Parzen. Bij de Grieken worden de onderscheidene Schrijvers zoo veel mogelijk overeengebragt. Op dit denkbeeld der zedelijke
verbastering van het Menschdom volgt dat van de ligchamelijke. Men dacht oudtijds aan mannen van tien, dertien, vijftien en zestien voet, en wilde zelfs, dat er een man van metaal met ééne ader zou geweest zijn, alsmede dergelijke sprookjes van reuzenkrachten; zij leefden ook langer dan thans, hoe-
{==293==} {>>pagina-aanduiding<<}
wel hier de Grieksche leugenaars (gelijk in meer dingen) voor de Indiaansche de vlag moeten strijken. De Rabbijnsche winnen het weder in de evenredigheden des ligchaams.
In de tweede Verhandeling, den toestand der oude Geneeskunst betreffende, wordt 1. het gebrek der Grieken aan theorie, 2. hun misbruik der theorie door stelselzucht, en 3. de schadelijke invloed van vooroordeel en bijgeloof op hunne geneeswijzen aangetoond. Wat het eerste betreft, zij kenden weinig of niet de ontleedkunde. Aristoteles zegt, dat men in zijnen tijd nog nooit eene lijkopening had durven ver rigten. Men kende zelfs geen aderlaten. De scheikunde was geheel niet bekend; zij is de uitvinding der latere Arabieren. Cato gaf aan zijne zieke huisgenooten eendvogels en hazen te eten. Daarentegen waren er weder in Egypte regelen, die niet mogten worden overtreden. Ook bij de Grieken heerschten stelsels. Het schijnt echter, dat derzelver invloed niet, althans in mindere mate, schadelijk is geweest; zij werden te zeer door de empirie opgewogen. Maar men schreef de ziekten toe aan de werkingen der Goden, die door offers, bezweringen (tooverzangen) enz. moesten verzoend worden, en de zieken alsdan eensklaps bevrijdden. Zelfs Wijsgeeren, epimenides, pherecydes, pythagoras, empedocles, deelden in die vooroordeelen. En toch heeft ditzelfde land den Vader der ware Geneeskunde, hippocrates, voortgebragt.
De Proeve eener Geschiedenis der Dieren moeten wij zeggen, dat ons van deze drie Verhandelingen het minste voldaan heeft. Vooral aan de bijgevoegde woorden pragmatisch en wijsgeerig vinden wij slechts luttel voldaan. De Verhandeling is hier en daar nog al luimig. Onder anderen: in eene openbare voorlezing bij Natuurkunde te Groningen wordt altijd gezet: gemengd onderwerp. Nu is deze, 1., gemengd tusschen de Geschiedenis, waarin de Heer van limburg brouwer Hoogleeraar is (letterkundig), en de dieren, waarover het Genootschap handelt (natuurkundig.) Hij wil dus een verhaal van de verloopene daden der dieren leveren. Maar zijn zij dat wel waard? 2. Zoo ja, is er dan wel veel over die gebeurde zaken te zeggen? Beide stukken worden nu met groote kunde behandeld, en daarbij een aantal, den gewonen lezer althans geheel onbekende, dieränecdoten uit oude Schrijvers te berde gebragt. Maar hetgeen ons niet behaagt is, dat wij in dit geheele opstel niet doorzien, of de

{==294==} {>>pagina-aanduiding<<}
Schrijver wezenlijk in ernst bedoelt, over eene eigenlijke in tijdsorde voortloopende Geschiedenis der Dieren (geene Natuurlijke Historie in onzen zin) te spreken, dan niet. Zoo neen, dan is de stijl toch, in weerwil van het boven gezegde, over 't geheel wat al te ernstig voor zulk een stukje; zoo ja, zou de Heer van limburg brouwer inderdaad aan de mogelijkheid van zoo iets gelooven? Wij denken dit niet, en houden ons dus liefst aan het eerste gevoelen; maar, wanneer men de bedoeling van eenen Schrijver niet regt begrijpt, valt ons zijn stuk ook niet mede, al heeft het voor 't overige veel goeds, gelijk hier inderdaad het geval is. De dieren worden uit schier alle mogelijke oogpunten, waaronder zij bij de Ouden voorkomen, beschouwd, en iets daarvan gezegd, wat opmerkelijk en niet dagelijksch is. Een naschrift maakt ons opmerkzaam op één der duizenden-een wijsgeerige misgeboorten van Duitschland, Natur, Mensch und Vernunft in ihrem Wesen dargestellt, waar b.v. de walvisch als het beeld van het wijsgeerige in den mensch voorkomt, omdat hij in 't Noorden (het hoofd) woont. Die goede Wijsgeer weet zekerlijk van geene Zuidzee-Walvischvangst! Wenzel's Spraak der Dieren is voorlang bekend.
Gryllus is een aardig verhaal - neen! eene Zamenspraak van plutarchus, en heeft meer of min betrekking tot het voorgaande onderwerp. Onder de Grieken, die circe door hare tooverkracht in dieren heeft herschapen, is ook zekere gryllus in een wild zwijn veranderd, hetwelk ulysses, nadat hij zijne reisgenooten in hunne menschelijke gedaante van circe terug bekomen heeft, aan de menschennatuur wenscht terug te geven, en op zijn verzoek van circe vrijheid daartoe verwerft, mits gryllus zelf daarin toestemt. Maar deze wil niet, en betoogt nu zoo schrander mogelijk de meerderheid der dieren boven de menschen in deugd en gebruik van oordeel. Er is, in 't geen hier gezegd wordt, veel beschamends en vernederends voor hen, wien de Almagt alleen hier op aarde met rede begiftigde. Vooral dat onredelijkste en verfoeijelijkste van alle bedrijven - de Oorlog, die nog wel, God beter' 't! een beroep is geworden - komt er slecht af.
Nu nog eene enkele aanmerking op het geheel. De Heer van limburg brouwer schijnt, niet alleen in zijnen Xenophontischen en Platonischen socrates, maar ook in de Verhandeling over de beoefening der Geneeskunst, met ze-
{==295==} {>>pagina-aanduiding<<}
kere vooringenomenheid tegen plato bezield, die ons overdreven voorkomt. Het is wel zoo, dat men te zeer met dien Wijsgeer kan dweepen, en in hem alles vinden, behalve misslagen; maar aan den anderen kant wordt hier toch ook de socrates bij xenophon te veel boven dien bij plato verheven. Hard is het vonnis, geslagen over den verhevensten aller oude Wijsgeeren, in zijne uitspraken omtrent God, de deugd om God na te volgen, en de onsterfelijkheid, wanneer wij op bl. 86 lezen: ‘Gelooven wij, dat plato, bijna in alles het tegenovergestelde van socrates en xenophon, hooggevoelend en eerzuchtig, met eene levendige, ligt ontvlambare verbeeldingskracht, geneigd tot dweepen en tot mystieke, onbestemde (onbepaalde) gewaarwordingen, gevoed met het merg der Pythagorische en Heraclitische Wijsbegeerte, ingewijd in de geheimen van de Egyptische eerdienst en de wijsheid der Magi, (?) voornamelijk schreef om te behagen, te treffen, te betooveren, en om zichzelven, in zijne in zoo vele opzigten met regt onsterfelijke werken, eene onvergankelijke eerzuil op te rigten.’ Hier is toch waarlijk geen beminnelijk karakter geschetst; en dit moet hij toch gehad hebben, indien ten minste het algemeen bekende geval der burgerlieden, met welke hij van de Olympische spelen terugreisde, en die hij door minzaamheid en goedwilligheid geheel voor zich innam, zonder dat zij hem kenden, geen
verdichtsel behelst. Ook is waarlijk zijn Gastmaal socrates toch ruim zoo veel waardig als dat van xenophon, en de Phaedon heeft in de geheele Oudheid niets, dat daarmede vergeleken kan worden; en wanneer men nu nog, in weerwil der paradoxen van ast, de Apologie van socrates en den Crito als gewrochten van plato beschouwt, dan staat zekerlijk de Platonische socrates met den Xenophontischen ten minste gelijk. Er is echter ook in de kritiek van onzen Schrijver weder veel waarheid: plato is voor meer dan de helft Pythagorist, en in zoo verre kan het gezegde van socrates omtrent den nog jeugdigen plato (hetgeen men ten minste eerstgenoemden in den mond legt): Hemel! wat beliegt mij die jongen! waarheid behelzen. Het komt ons voor, dat de waarheid tusschen den meer of min blijkbaren afkeer van onzen Hoogleeraar voor plato, en de onbepaalde goedkeuring en onuitputtelijken lof diens Wijsgeers door den Hooggel. van neusde, in het midden ligt. Even zoo vinden wij hier

{==296==} {>>pagina-aanduiding<<}
eene al te stellige en onbepaalde goedkeuring van aristophanes. Zijne Kikvorschen zijn een der geestigste en tevens onberispelijkste zijner blijspelen; maar men denke eens aan den Vrede, aan de Lysistrata, aan de Vrouwen in de Volksvergadering, aan zoo menige slordige en vuile tooneelen in zijne andere blijspelen! Hoezeer de Heer van limburg brouwer alleen over de Kikvorschen handelde, zoo had hij toch wel ook iets van de zeer verkeerde en berispelijke zijde van het oude Blijspel mogen zeggen.
In weerwil dezer vrijmoedige opmerkingen, die ons de voortreffelijke Schrijver ten goede zal houden, heeft deze bundel ons op nieuw met verlangen naar de voortzetting van de Histoire de la Civilisation des Grecs, door een' zoo volkomen in den geest der Ouden ingedrongen' en ook met kleine bijzonderheden bekenden Schrijver, vervuld.




Bundel uitgelezene Brieven van den Wijsgeer Seneca, bevattende: lessen van Levenswijsheid en vermaningen tot Deugdsbetrachting. Vertaald en met korte Aanteekeningen voorzien door A. Hirschig, C.z., Litt. Hum. Doct. Phil. Theor. Mag. Gymnasii Rector te Alkmaar. Te Amsterdam, bij J. van der Hey en Zoon. 1836. In gr. 8vo. XXIV, 254 bl. f 2-90.

Onze aanmerkingen, gelijk die van den braven, geleerden, den, helaas! aan de wetenschappen zoo vroeg ontrukten b.a. nauta, zijn den Rector hirschig aangenaam geweest. Wij maakten dezelve op 's mans Blikken, zijnde eene meer vrije vertaling van eenige brieven van denzelfden seneca. Wij zullen daarom op zijne bescheidene antikritiek niet antwoorden, en moeten verklaren, dat hij op eene zeer schrandere wijze getracht heeft, zich van het begaan van eenige onnaauwkeurigheden vrij te pleiten. De Rector verzoekt ons, met de beoordeeling van zijn werk voort te gaan, en de gebreken met betamelijke bescheidenheid aan te wijzen. Dat is echte humaniteit. Seneca zoude gezegd hebben: Nunc te profecisse scito.
De vertaling van deze brieven is meer getrouw aan het oorspronkelijke. Onder den tekst zijn aanteekeningen gevoegd, welke als eene proeve moeten dienen van eenige bouwstof-
{==297==} {>>pagina-aanduiding<<}
sen, door den Schrijver verzameld, als voorbereiding eener nieuwe uitgave van de Latijnsche brieven zelve. Wij hebben uit die aanmerkingen met blijdschap gezien, dat de Rector meer en meer in den geest van zijnen Schrijver begint door te dringen, en moedigen hem zeer aan, die studie ijverig en bedaard voort te zetten. Seneca is wegens zijnen korten, geäffecteerden stijl, wegens zijne te verre gedrevene Stoïcijnsche spitsvindigheden, zinspelingen, en andere oorzaken, een Schrijver, welke niet overal gemakkelijk begrepen wordt. Daar is eene groote mate van kennis der zeden en gewoonten van dien tijd, en bovenal eene bedrevenheid in den geheelen omvang der Latiniteit toe noodig, om hem goed te verklaren. Wat wij bedoelen, moge uit eenige weinige aanmerkingen blijken.

Pag. 3. Tortores. Seneca bedoelt door tortores die plaats in de stad Rome, niet in Canopus, alwaar de tortores woonden. Hij stelt er popinae tegenover.

Pag. 7. In Utica. In de Handschriften leest men inimica, mimiaca, innumina. Er zal moeten staan in Campania.

Pag. 20. Nihil cogito de die. Aan den dag zelven, waarop mij de dood zal overvallen, denk ik niet. Jam praeparatus sum.

Pag. 21. Contra naturam est: quae pedes dedit, ut per nos ambularemus, oculos ut per nos videremus. Wij gelooven, dat hier gelezen moet worden: sicuti oculos, ut per nos videremus.

Pag. 26. Video te quum maxime audio. Seneca zal geschreven hebben: quum maxime et audio.

Pag. 62. Desine Fortunae beneficium male interpretari. Het is eene gave der Fortuin. Wat de Fortuin geeft, kan zij ook ontnemen. Geef dan aan die gaven geen' verkeerden naam. Noem het uw eigendom niet, wat slechts geleend is.

Pag. 126. Aliquem eo sibi placere, quod ipse non fecit. Zinspeling op het bekende gezegde bij ovidius: Nam genus et proavos et quae non fecimus ipsi Vix ea nostra voco.

Pag. 174. Praebebo, ita vivam. Ik zal mijnen hals aan het staal van mijnen moordenaar blootgeven, zoo waar als ik wensch te leven. Hij had er nog moeten bijvoegen: zelfs onder antonius!

Wij konden dergelijke aanmerkingen ligtelijk met zeer vele vermeerderen. Doch zij zijn voldoende, om den Heere hir-
{==298==} {>>pagina-aanduiding<<}
schig te doen zien, hoe veel bedachtzaamheid er vereischt wordt, om seneca rigtig te verklaren.




Proeve eener Beschouwing over Geschiedenis en Staatsregt, vooral in betrekking tot ons Vaderland, onder de heerschappij der Franken en de regering der Graven, door Mr. J.J. van Hees van Berkel, Advokaat te 's Hage. Te Utrecht, bij N. van der Monde. 1836. In gr. 8vo. 316 Bl. f 3-:

Dit oordeelkundig geschrevene werk handelt eerst over het Koningschap bij de Franken (bl. 1-25); daarna over den oorsprong en den bloedigen strijd der Gemeenten met de Edelen in Holland, benevens den aard en de veranderingen van derzelver bestuur (bl. 29-84); ten derde, over de ontwikkeling en de hoedanigheid der Grafelijke magt in Holland (bl. 87-157); ten vierde, over de ontaarding der Grafelijke magt in dwingelandij (bl. 161-316.) Met even veel kunde als onpartijdigheid en helderheid van geest zijn deze vier proeven geschreven. De stijl laat wel eens iets te wenschen overig, en, schoon de hinderlijkste fouten bij de lijst der Errata verbeterd zijn, neemt dit niet weg, dat er nog vele zijn overgebleven. Geene drukfout is, op bl. 66, de meest snelste en minst kostbaarste wijze. Dergelijke dubbele superlativi ontmoet men telkens, b.v. bl. 87, de meest uiteenloopendste, de meest strijdigste gevoelens, waar bovendien de gedurig wederkomende st zeer onaangenaam lispt. - Op den inhoud zelven rezen bij ons hier en daar eenige bedenkingen. Natuurlijk laten de gekozene onderwerpen verschillende inzagen toe; over het algemeen konden wij ons met den Schrijver vereenigen. Maar is het wel juist, op bl. 106, uit de benaming van Vriesland, als ten tijde der eerste Graven aan bijna geheel Noord-Nederland, en dus ook aan geheel Holland gemeen, af te leiden, dat dus de meeste Noord-Nederlanders, en in 't bijzonder alle Hollanders, Vriezen zijn, en tot dat volk behooren? Dat de Franken, nadat de Friezen (gelijk wij hen liever noemen) hun oppergezag over geheel ons oude Vaderland hadden uitgebreid, aan al deszelfs inwoners den naam van Friezen gaven, beteekent niets. ‘Die Neder-Sassen heeten nu Friezen.’ Doch daarom zijn de Neder-
{==299==} {>>pagina-aanduiding<<}
Saksen geene Friezen
geworden; zij werden slechts als aan de Friezen onderhoorig, als derzelver bondgenooten, en hun min of meer cynsbaar, zoo genoemd. Neen! de Friezen zijn een afzonderlijk volk gebleven, dat zich nog heden als zoodanig onderscheidt; en de bewoners van Zuid-Holland met een deel van Noord-Holland, Utrecht, Gelderland enz. zijn Nedersaksen, vermengd met het overschot van Kaninefaten (welligt nog als volksstam in Kennemerland te vinden), Batavieren in de Betuwe, en voorts van Wilten, Warners en anderen. Voor zoo ver echter de Schrijver uit het karakter der Friezen tot dat der oude Hollanders besluit, en daaruit tot hunne vrijheidsliefde, hunnen geest van onafhankelijkheid, hunnen moed enz. gevolgtrekkingen maakt, kunnen wij ons in zóóver daarmede vereenigen, dat al, wat te dien opzigte van de Friezen waar is, ook grootendeels op de Bataven, Kaninefaten en Nedersaksen toepasselijk is. De algemeene Germaansche karaktertrek heeft zich nooit bij ons verloochend. Voorts behoorden de eigenlijke Friezen, zoo aan deze als aan gene zijde van het Vlie, evenzeer als de Friezen heetende Nedersaksen enz. in Zuid-Holland en Zeeland, tot het gebied der Graven van Friesland of Holland, gelijk zij naderhand zelven zich noemden; maar hoe weinig die Graven hun gezag, dat met moeite in West-Friesland zich staande hield, in Oostergoo en Westergoo konden doen gelden, is uit de Geschiedenis bekend, en bewijst, dat de naderhand zoo genoemde Hollanders eene andere natie waren, zoodat het oppergezag hunner Vorsten door de Friezen als vreemde overheersching werd aangemerkt.
Doch wij zouden de perken eener Recensie te buiten treden, indien wij ieder punt, dat door den Schrijver behandeld wordt, aan een opzettelijk onderzoek wilden onderwerpen. De gemaakte aanmerking bewijze de belangstelling, waarmede wij het werk hebben gelezen. Den Schrijver uitnoodigende, ons meerdere proeven van zijne voortreffelijke behandeling van Geschiedenis en Staatsregt te geven, betuigen wij onzen dank voor het ontvangene; en, gelijk wij ons veroorloofden eene bedenking mede te deelen, zoo zij het ons vergund, ten slotte te verklaren, dat de opmerking van den Heer Mr. van hees, nopens de belangrijkheid des oorlogs, onder dirk den IV, over het bezit van Dordrecht, tegen den Keizer gevoerd, (gelijk in de Errata de feil op bl. 110 en 113 verbeterd wordt) van zeer veel gewigt is,

{==300==} {>>pagina-aanduiding<<}
daar zij onder anderen niet weinig toebrengt tot rigtiger beoordeeling van de latere regtsquestie tusschen de Hoekschen en Kabeljaauwschen, waarvan de questie van eigenbelang tusschen Adel en Gemeenten, hoewel men meest uit zucht voor ééne van beide partijen zich bij derzelver rijen schaarde, geheel onderscheiden is. Doch het ging oudtijds als tegenwoordig. Evenmin als het is om het regt van christina of om dat van Don carlos, dat de meesten de eene of den anderen aanhangen, evenmin was zulks het geval met margaretha en willem. Wij stemmen het gaarne den Schrijver toe, dat de meeste Edelen de regtsquestie uitlegden, gelijk zij voor den Adel, en de meeste Gemeenten, gelijk zij voor de Stedelingen wenschelijk rekenden.




Verhandelingen van Adam Simons. Te Amsterdam, bij J. van der Hey en Zoon. In gr. 8vo. 284 Bl. f 2-80.

Gelijk nu wijlen de Hoogleeraar a. simons als Dichter reeds algemeen en gunstig bekend was, zoo was hij zulks ook als Redenaar. Maar vele zijner redevoeringen waren nog niet in druk verschenen; andere weder niet zoo verspreid, als zij verdienden. Met welgevallen zal dus voorzeker het letterlievend Publiek dezen bundel Verhandelingen des Overledenen ontvangen. Men ontmoet er in herdrukt: de redevoering over den waren Dichter; de herinnering aan het tijdvak van frederik hendrik, bijzonder met betrekking tot de Nederduitsche Poëzij, en de verhandeling over den aanleg van vondel en zijne Poëzij, met die van cats en hooft vergeleken. Voor het eerst uitgegeven worden hier: Eenige algemeene denkbeelden, aangaande Poëzij, en het werktuigelijke van dezelve; over Lyrische Poëzij; over Dramatische Poëzij; over het karakter van de Fabelleer der oude Germanen, en hare belangrijkheid voor de Volken van Noord-Europa; de stijl van hooft verdedigd; over hooft's Treurspel, Geeraard van Velzen; van der woordt, vergeleken met seume; over de laatste helft der vorige Eeuw, met betrekking tot den staat der Nederduitsche Poëzij; over het karakter van filips II, als de voornaamste oorzaak van de verheffing der voormalige zeven vereenigde Provinciën, en eindelijk: over het bewind van jan de witt, vergeleken

{==301==} {>>pagina-aanduiding<<}
met dat van antonie heinsius, beiden Raadpensionarissen van Holland, in stadhouderlooze tijden.
Men ziet, dat hier keur van onderwerpen is. In het algemeen kan men zeggen, dat alles getuigt van den smaak en de kennis, de vinding en de kracht van zeggen, welke den beroemden Man eigen waren. In de verhandeling over de Lyrische Poëzij is de verdeeling dier dichtsoort in lied, ode, dithyrambe en hymne welligt niet helder genoeg uiteengezet. Het gedichtje, voorkomende bl. 71 en 72, zou men, zoo wij den Schrijver wèl verstaan, voor eene dithyrambe moeten houden: maar wie zal aan dat anderzins lieve stukje van drie zesregelige coupletten dien weidsch klinkenden naam willen geven; of is dat nu een audax dithyrambus? - Lierdichter, bl. 59 reg. 18 v.b., is eene hinderlijke drukfout voor leerdichter. - In de verhandeling over de Dramatische Poëzij vonden wij de opmerking, dat het Koor bij de Ouden was één vereenigd persoon, of eene rij van personen, die eigenlijk met het bedrijf niets gemeen had. Dit laatste kunnen wij zoo niet laten gelden. Niet altijd was de rol van het Koor, dat steeds de taak van een enkel persoon vervulde, en dus slechts één karakter had, even belangrijk; maar dezelve was toch in den gang van het stuk zoodanig zamengeweven, dat de Rei steeds min of meer een handelend persoon voorstelde; somtijds vervulde de Rei zelfs eene vrij gewigtige rol. Vele stukken worden naar het Koor genoemd, b.v. De Trachinische Vrouwen, van sophocles. Het gaat dus niet door, dat de Rei in het Grieksche Treurspel niets met het bedrijf te maken had; dit was meer bij vondel het geval, die het regte gebruik van de Koren in het Grieksche Treurspel niet schijnt te hebben gekend, maar, om de hooge vlugt der poëzij, echter Koren in zijne stukken vlocht,
die alleen wat het verhevene van stijl en gedachten aangaat, maar niet wat de verdere strekking betreft, aan die der Grieken gelijkvormig waren. - Bl. 160 en 161 herhaalt bijna woordelijk, in eene andere verhandeling, het gedrukte op bl. 59 en 60. Dit is iets, dat eenen Schrijver zeer ligt gebeuren kan. - In weerwil van hetgeen men hier en daar op inhoud of stijl zou kunnen aanmerken, bezit deze bundel over het geheel eene blijvende waarde in het gebied der Letteren.






{==302==} {>>pagina-aanduiding<<}

Engeland en de Engelschen, door E.L. Bulwer. Uit het Engelsch, door G. Brandt Maas. Met Portretten van den Hertog van Wellington en Lord Grey. II Deelen. Te Zaltbommel, bij J. Noman en Zoon. In gr. 8vo. 609 Bl. f 6-40.

Hetgeen door eenen man als bulwer over zijn vaderland geboekt wordt, verdient nog meer, dan het werk van vreemde reizigers, de opmerkzaamheid van ieder, die Engeland en de Engelschen begeert te leeren kennen. In zoo ver heeft reeds de Heer brandt maas aanspraak op den dank van zijne landgenooten, in welker taal hij dit werk van den, in andere vakken, ook bij ons reeds met roem bekenden Schrijver heeft overgebragt. Het werk is verdeeld in vijf Boeken. Het eerste behelst de beschouwing van het Engelsch karakter. In hetzelve handelt de Schrijver over volksvooroordeelen, verschil tusschen Franschen en Engelschen in sommige opzigten, demokratie en aristokratie, wederzijdschen invloed van burgerlijke personen en adellijken op elkander, afkeer van vreemdelingen, nationale regtschapenheid en moed der Engelschen. Het tweede Boek beschrijft het Maatschappelijk leven en zeden. Hier wordt gehandeld over den eerbied aan den rijkdom bewezen, de mode, den pronklust, echtvereenigingen, deelneming der vrouwen aan staatszaken, vereenigingen en klubs; oorzaak van het gevoel van zwaarmoedigheid bij de Engelschen. De Engelschen zijn een godsdienstig volk. Over fabrikanten, werkgezellen, over de armenwetten. Het derde Boek beschouwt den staat van opvoeding en onderwijs onder de aanzienlijken en bij het volk, en desgelijks den algemeenen invloed der zedekunde en Godsdienst in Engeland. Het vierde behelst de beschouwing van den verstandelijken geest des tijds. In hetzelve komt voor de invloed der drukpers, dagbladen, tijdschriften en andere nieuwspapieren, letterkunde, geschied- en staatkundige geschriften, fraaije letteren. Verspreiding van kundigheden onder het
algemeen door goedkoope werken. Over den stijl, over het tooneel, over de beoefening der wijsbegeerte door de Engelschen. Over het patronaat of den invloed van bijzondere personen en van den Staat op de kunsten en wetenschappen. Staat der wetenschappen. Hoe worden zij in Engeland aangemoedigd? Genoot-
{==303==} {>>pagina-aanduiding<<}
schappen en Maatschappijen tot bevordering van kennis en wetenschap. Staat der kunsten, schilderkunst, beeldhouwkunst, graveerkunst, bouwkunde. Dit Boek wordt besloten met eenige karakterschetsen. Het vijfde Boek beschouwt den staatkundigen toestand van het Engelsche volk. Des Konings belangen strijden niet met de belangen des volks. Valschheid der stelling, dat de aristokratie het volk beschermt tegen de kroon. Eene republiek zou in Engeland eene onbedwingbare aristokratie zijn. Voordeel van de Koninklijke regering. Het Hoogerhuis en Lagerhuis. Staat der partijen. De Tories, Ultraradicalen, de Ministeriéle partij. Het wenschelijke van eene zuiver nationale partij.
Zoo als bulwer als Schrijver bekend is, is van hem niet anders te verwachten, dan dat hij op eene belangwekkende wijze over alle deze verschillende deelen van zijn onderwerp zal handelen. Ofschoon dan de lezer hier niet dien rijkdom van sieraden aantreft, met welke de verbeelding van den Dichter zijne romantische kunstwerken optooit, ontbreekt het hier toch niet aan levendige schilderingen van karakters, treffende anekdoten en luimige opmerkingen. Naar hetgeen ons voorkomt, hebben ook de vier eerste Boeken van het werk geen ander doel, dan om des Schrijvers landgenooten hunnen staatkundigen toestand naar waarheid te doen beoordeelen en het Engelsche volk tegen verderfelijke inblazingen te waarschuwen. Tot bewijs daarvan, en tevens tot eene proeve van den stijl, plaatsen wij uit het laatste Boek het een en ander, en doen dit te meer, omdat het daar voorkomende ook door onze landgenooten zeer nuttig op onzen eigen' staatkundigen toestand kan toegepast worden.
Nadat bulwer de voordeelen der Koninklijke regering heeft verdedigd tegen dikwijls aangevoerde beschuldigingen, laat hij er op volgen: ‘Maar..... het is alsof ik bij de mouw getrokken worde, en sommigen mij vragen, waarom ik de Koninklijke regering verdedig, daar de Whigs ons verzekeren, dat niemand haar aanvalt. Luistert, mijne waarde vrienden, ik heb er deze reden voor. Ik zie veel verder dan de Whigs en ik spreek veel naauwgezetter. Ik ben een vijand van de staatkunde, welke niet verder ziet, dan haar neus lang is. Ik houd er van in de toekomst door te dringen en ronduit te spreken. Ik heb geen ambt of bediening te bejagen, geene gevoelens te bemantelen; tusschen mij en de waarheid wordt geen één beletsel gevonden. Zoo spreek

{==304==} {>>pagina-aanduiding<<}
ik dan vrijuit en onbewimpeld tot u allen, en vraag u, mijne vrienden: wanneer gij de gesteltenis der eeuw beschouwt, de ontevredenheid der menigte, het voorbeeld van andere landen, de sterke woeling van Frankrijk, den rijkdom van Noord-Amerika, den voortgang van een onberedeneerd liberalismus, en den haat tegen alle vertoonbare magt gadeslaat, ziet gij dan; ten zij er een groot en doorknap Staatsman opsta, of dat men ten minste sommige valsche begrippen uitroeije en eenige ware beginsels aan den dag brenge, - ziet gij dan niet het reusachtig schaduwbeeld der naderende Republiek, zoo als zich dat vertoont in den beslagen spiegel des toekomenden tijds?’ - Over de verschillende staatkundige partijen zegt de Schrijver: ‘Gelijk eertijds de menschen uit liefde tot God elkander verbrandden, zoo vallen zij tegenwoordig elkander met eene weergalooze woede aan, om geene andere reden, dan uit de allerzuiverste belangstelling in het welzijn des volks en de vurigste genegenheid voor hetzelve. Geve de Hemel, dat gij door uwe geestdrijvers beter moogt gediend worden, dan onze goede Schepper door de zijnen gediend is!’
Ten slotte plaatsen wij nog iets over Lord grey: ‘Gaat eens na, wat, zelfs in dezen onzen tegenwoordigen tijd, een eerste Minister doet voor zijne familie, en wat deszelfs Koninklijke Meester voor de zijne zou kunnen doen. Welk een kreet is er niet opgegaan, en welk een onstuimig oproer verspreidde zich alom, toen een zoon des Konings tot gezagvoerder over den Tower werd benoemd! Is hij niet genoodzaakt geweest, dit klein bewindhebberschap weder aanstonds neder te leggen, omdat het geroep des volks zoo luidruchtig en de ministeriéle welsprekendheid zoo stil was? - Maar Mylord grey, welke broeders-zoon, neef, bloedverwant van grey, of ook verre - verre afstammeling uit het Greysche geslacht, heeft niet zijnen naam op het budget der staatsuitgaven gekregen? Indien gij het waagdet, aan de welvoegelijkheid dezer benoemingen te twijfelen, met welk eene hooge borst zou de Minister alsdan u den geesel zijner bestraffingen doen gevoelen! De stem, die sprakeloos bleef, toen het des Konings zoon betrof, laat zich donderend hooren, zoodra het de achtbare hoofden geldt van de ontelbare en onkreukbare grey's!’
Het aangehaalde verstrekke tevens tot eene proeve van de wijze, op welke de Vertaler zijne taak volbragt heeft. Die

{==305==} {>>pagina-aanduiding<<}
taak was niet altijd even gemakkelijk. Niet dikwijls troffen wij iets aan, hetwelk wij anders wenschten, zoo als IIde D. bl. 114: ‘ledere groote beweging heeft, in eene beschaafde eeuw, hare opmerking.’ Daar wij het oorspronkelijke missen, kunnen wij niet beslissen, of dit naar de letter juist vertaald is; maar duidelijker zou zeker zijn, in plaats van opmerking: ‘haar oogpunt, waaruit zij beschouwd kan worden.’ Zoo ook bl. 191: ‘De tienden geven voorzeker aanleiding tot mingunstige berigten tusschen onze Herders en ons.’ Indien hier betrekkingen voor berigten stond, zou de lezer zeker gemakkelijker de bedoeling van den Schrijver begrijpen. Over het geheel echter heeft, naar ons oordeel, de Heer brandt maas zijnen arbeid op eene loffelijke wijze volbragt; waarom wij dan ook, zoo wel wegens de taal en den stijl, waarin het werk in onze taal is overgezet, als wegens den inhoud, hetzelve gaarne der aandacht van ons lezend publiek aanbevelen.





Nieuwe Omwandelingen van eenen Afgestorvenen, op zijne Reis uit Duitschland over Parijs naar de Pyreneën en het Zuiden van Frankrijk. Uit het Hoogduitsch. Te Haarlem, bij de Erven F. Bohn. 1836. In gr. 8vo. 370 Bl. f 3-40.

De Silezische Prins von pückler muskau, die onder den naam van ‘den Afgestorvenen’ de bekende Brieven over Engeland heeft geschreven, is, na zijne terugkeering vandaar, op nieuw aan het reizen gegaan. ‘Verstrooijing,’ zegt hij zelf, ‘verandering en nieuwe voorwerpen heb ik van tijd tot tijd evenzeer noodig als de lucht om te leven.’ Hij had eindelijk tot het vertrek besloten, ‘gelijk men zich het hoofd vooruit in het koude stroombad werpt.’ De reis ging naar Karlsbad, Bamberg, Wurzburg, en vandaar naar Parijs; voorts door het zuiden van Frankrijk naar de Pyreneën, waar wij den reiziger verlaten, daar hij gereed staat, om de Middellandsche Zee over te steken, en het Noorden van Afrika, Algiers enz. te bezoeken, als zijnde verhinderd in zijn plan, om naar Noord-Amerika te reizen. Hij is thans nog altijd op reis, op eenen Weltgang, zoo als hij het noemt, en de Vertaler belooft het vervolg over Algiers en het Atlas-gebergte, waarnaar wij zeer verlangen. Den schrijftrant van den Afgestorvene, zoo als hij de grilligheid heeft zich te

{==306==} {>>pagina-aanduiding<<}
noemen, kent men uit zijne Brieven als geestig en uiterst onderhoudend; ook uit het verslag, daarvan gegeven in deze Letteroefeningen. (*) Den Prins ontmoet men ook hier in de hoogste kringen der maatschappij; te Parijs b.v. aan tafel bij lodewijk philips, in wiens lof hij onuitputtelijk is. Hij noemt dezen eenen der zeldzame mannen, die zoo stellig voor eenen gevaarlijken en onrustigen tijd geschapen zijn, dat zij alleen zich kunnen staande houden, waar ieder buiten hen vallen zoude. ‘Regeert hij nog lang, iets, waar elke verstandige Franschman God op zijne bloote knieën om behoorde te bidden, dan gelukt het hem welligt, de instellingen van dit door zoo vele omwentelingen verscheurde en verwarde land in dien geest te wijzigen, dat door een beter evenwigt der noodigste grondslagen van eenen Staat, ware vrijheid des volks zich met vastheid der Regering vereenige, al mogt ook de denkbeeldige gelijkheid, dat gouden kalf der Franschen, daardoor iets minder Amerikaansch worden, dan zij thans is. Zij voegt hun bovendien slecht genoeg, want zij is geen natuurlijke toestand, voor hen zoomin als voor eenige andere natie van het oude Europa.’ Men bespeurt uit deze regels, en daarom haalden wij ze aan, dat de vrijheidszin van den Prins een weinig bekoeld is, want in Engeland was hij een Radicaal.
Of het komt omdat het ons alle dag niet gebeurt, zoo eens iets te hooren van diners ten Hove, soirées bij Ministers, assemblées bij Ambassadeurs en dergelijke partijen du plus haut ton, dan of de levendige beschrijving van den Sileziër er haar aandeel aan heeft, weten wij niet; maar dit wel, dat wij hem met belangstelling volgden, schoon hem zijne plaats onder alle die schitteringen der groote wereld juist niet zeer benijdende. Waarlijk! hij is een universeel man, en weet, al is hij nog zoo hoofsch, over allerlei onderwerpen zeer onderhoudend te praten; over melkmeisjes en prinsessen; over gletschers en orangeriën; over kalfscoteletten en watervallen; over schilderkabinetten en sneeuwbergen; over natuurlijke historie en staatkunde. Nu, dit alles haspelt hij hier en daar vrij wonderlijk door elkander, en toch denke de goedgunstige lezer niet, dat zijne brieven en dagboek (want in deze vormen is het boek gegoten) eene verwarde lappendeken, een rudis indigestaque moles wezen zouden. Neen,

{==307==} {>>pagina-aanduiding<<}
waarlijk niet! daarvoor heeft hij te veel égards voor zijne lezers. Het is de bevallige en hoogstbeschaafde man naar de wereld, die zijnen tact van sijne wellevendheid evenmin verloochent in eene armzalige hut op de Pyreneën, als op het kasteel der Tuileriën. Wij zouden, als het niet tegen de étiquette streed, wel eens nu en dan willen zeggen: Maar, mijn hemel, Prins! hoe komt gij nu toch aan dat bizarre en barocque denkbeeld? Doch, gunnen wij, burgermenschen, elkander de vrijheid van denken en beschouwen; wij zien niet, waarom wij omtrent zijne Doorluchtigheid onbillijker zouden zijn. De Franschman, die het vernuft meent gepacht te hebben, zou, dunkt ons, na het lezen van de laatste bladzijde, uitroepen: Ma foi, on dirait que ce Prince est Français; il a toujours un bon mot, et le jugement aussi piquant qu'intéressant. Est-il Allemand? Parbleu, c'est dommage! Voor het schoone der Natuur heeft hij een diep en juist gevoel, gelijk men dat verwachten kan van den man, die, als hij te huis is, zijnen tijd besteedt aan het verfraaijen van zijne heerlijke lustgoederen. In dit opzigt heeft hij ons veel nieuws geleerd; want Rec. wist waarlijk niet, dat de Pyreneën zoo heerlijk schoon zijn, als zijn vorstelijke leidsman hem heeft aangetoond. Één enkel staaltje. Wij zullen het niet lang maken.
‘Plaats u thans naast mij. Wij zitten op den rand van een' diep nederdalenden muur, waar de Gave schuimend onder langs stroomt, iets lager een waterval vormt, en zich dan in bevallige kronkelingen haren verderen weg baant. Regts beletten twee, geheel in de nabijheid staande, met gelen brem bedekte rotsen elk uitzigt, behalve dat men door de enge spleet, welke dezelve scheidt, den slottoren van Lourdes nog even ontdekt - maar voor u, welk eene pracht, welk een paradijs, zoo als men zich naauwelijks in een' droom zou kunnen scheppen! Groene hellingen van allerlei vormen dalen als gewerkte tapijten van de bergen neder; belommerde terrassen rijzen sierlijk het eene boven het andere; digte wouden en grasrijke weiden slingeren er zich als tooverringen omheen, en in het midden van dit alles heffen drie afzonderlijke bergkolossen hunne fiere kruinen ten hemel, en drukken, als Gods zigtbare hand, op het gansche tooneel het merk der verhevenste grootheid. Tusschen elk van deze rotsbergen ziet men weelderige en tuin aan tuin schakelende dalkloven met eene

{==308==} {>>pagina-aanduiding<<}
zachte glooijing naar boven loopen, tot dat andere reuzengebergten haar verder op den achtergrond weder in den weg treden.
Hebt gij u aan dit schouwspel verzadigd, wend u dan links, en volg met het oog den kronkelenden loop der Gave in het ruime dal, uit welks groene, parkachtig gegroepeerde boomeilanden en grasvelden hier en daar afzonderlijk staande rotsen en steile heuvels, ten deele met overblijfsels van oude vervallene kasteelen gekroond, omhoog stijgen, tot dat eindelijk de sneeuwtoppen der pics van Mounné en Delliau het laatste uitzigt volkomen sluiten.
Dit is de koude, ellendige beschrijving van een tooneel, 't welk mij, zonder het te weten of te willen, de handen deed vouwen en zoete tranen in mijn oog lokte. Zal ik het zeggen - maar ik denk thans, wat ik er ook tegen doe, dikwijls aan den dood. O mijn God! sprak ik bij mijzelv', laat mij in zulk een oogenblik sterven; het behoort reeds half tot de toekomst aan de overzijde des grafs en stort hemelschen troost in de meest bedrukte ziel, een troost, waar de arme menschentaal geene woorden meer voor heeft.’
Uit deze aanhaling ziet men tevens, en zal het met blijdschap zien, dat de Vorst niet de man moet zijn van die losse, ongodsdienstige begrippen en grondbeginselen, welke in zijne Brieven over Engeland schijnen door te stralen, zoo als te regt in de aangehaalde Recensie berispt is. Trouwens, dit blijkt ook in den laatsten dezer Brieven, waarin hij zijne moeder troost over den dood van zijne zuster. Om die natuurtooneelen (om hierop nog eens terug te komen) te genieten, heeft onze reiziger geene moeite ontzien. Er zijn hoogadellijke reizigers, die het land doortrekken in eene koets, aan alle kanten gesloten, uit vrees, dat Gods vrije natuur aan het adellijke hoofd op eene kleine verkoudheid te staan mogt komen. Bij het afstappen is hunne vraag naar convenable apartementen en een collation of diner. Hun wandelen is op het terras en hun staren op de prijslijst der voorhanden zijnde wijnen. Het heerlijkste van den dag verslapen, verontbijten en verkleeden zij. Men gebruikt zijne chocolade; dineert, vertrekt eindelijk, om datzelfde lieve leventje elders op gelijken voet aan te vangen, en heeft het bovenmenschelijke gedaan, wanneer men eens regt matineus is geweest, en - van negen tot tien ure gewandeld heeft. Onze

{==309==} {>>pagina-aanduiding<<}
Prins is wakkerder. 's Morgens vóór dag vóór dauw zit hij te paard, en laat geen schoon gezigt onbezocht; alles neemt hij op, en klimt en klautert, om alles regt goed op te nemen.
Kortom, want wij moeten er uitscheiden, het boek is eene regt aangename lectuur. De vertaling is zeer goed, en wordt maar zeldzaam ontsierd door Germanismen, als bladz. 286, verteren voor eten; of door taalsouten, gelijk bladz. 185, verbiergen voor verbergden.




Het Pinksterfeest. Dichtstuk; door A. van der Hoop, jr. Te Amsterdam, bij W. Messchert. 1836. In gr. 8vo. 31 Bl. f :-50.

Het Pinksterfeest, namelijk het eerste Evangelische Pinksterfeest, dat is de eerste openlijke Goddelijke wonderwerking, in zinnebeeldige teekenen, voor de getuigen van den verhoogden christus, de eerste Goddelijke zegepraal van deszelfs leer op het Joodsche ongeloof, de eerste Goddelijke invoering van het Evangelie in de wereld, in één woord de eerste Goddelijke grondvesting van het Christendom; welk eene schoone, rijke, verrukkende stof voor den waren Dichter! - Wat vinden wij nu hierover in het bovenstaande Dichtstuk? Eerst een' Voorzang, uit welks 4 eerste bladzijden men niet ligt verwachten zou, dit onderwerp bezongen te zien; want, na eene schildering van de aangenaamheid der lente, die tot Poëzij dringt, stelt de Dichter een overdreven somber tafereel van de boosheid des aardrijks voor, alsof er geen dichtstof en niets goeds op ware, en dat hij zegt, ‘meer dan ooit aan 't Godswetovertreden’ (welk eene harde zamenstelling!) ‘van hem die zich zijn koning noemt’ (wie is dit?) ‘ten prooi te zijn,’ enz.; en na nog eenige gezochte omwegen, komt hij eindelijk op den weg. - Hierop volgt een stuk, getiteld de uitstorting des Heiligen Geestes, zijnde eene hier meer-, daar minder dichterlijke, nu eens verkorte, dan weder een weinig uitgebreide omschrijving van het geschiedverhaal, Hand. II:1-41, waarin echter zelfs de dorre optelling der volken plaats vindt, en van andere bijzonderheden misschien meer partij zou te trekken geweest zijn: zoo is het b.v. met de zacht wederleggende inleiding van petrus, en het korte en treffende slot van deszelfs rede, welke beide Rec. altijd zoo

{==310==} {>>pagina-aanduiding<<}
meesterlijk gepast zijn voorgekomen, waarvan de eerste hier te hard berispend, de laatste te flaauw is uitgedrukt. (*) - Het beste is, naar Recs. gevoel, over 't geheel en bij vergelijking het derde stuk, getiteld Hymne, zijnde een loflied op het heil, door het Evangelie den Volken aangebragt, en nog verder te verwachten. - Hoezeer er dus ook in het behandelen van dit anders gelukkig gekozen onderwerp blijken zijn van de bekende dichtergaven des Heeren van der hoop; zoo spijt het Rec. nogtans te moeten zeggen, dat de Dichter hem voorkomt over 't geheel beneden hetzelve gebleven te zijn: in verdere kleine aanmerkingen wil hij thans liever niet uitweiden.

De Gebroeders Devereux, of de donkere wegen der vergelding; een Familietafereel uit den tijd van Koningin Anna van Engeland; door E.L. Bulwer. II Deelen. Naar het Engelsch. Te Haarlem, bij de Wed. A. Loosjes, Pz. In gr. 8vo. 526 Bl. f 5-60.

Het doet ons leed, dat wij, onder een' stapel romans, dit werk langer dan gewoonlijk op eene aankondiging hebben laten wachten. De naam des Schrijvers is echter te wel be-
{==311==} {>>pagina-aanduiding<<}
kend, dan dat men, daarop afgaande, iets middelmatigs zou kunnen verwachten, en de Uitgeefster zorgt doorgaans voor goede Vertalers en bekwame Correctors, zoodat wij overtuigd waren, dat ons loffelijk verslag weinig zou toebrengen aan het debiet van een werk, dat onder zoo gunstige omstandigheden het licht zag.
Wij hebben dat werk met zeer veel genoegen gelezen. Het behoort tot den Roman de Caractère, en schildert met kieschheid de zeden en gewoonten van den tijd, die zoo veel diep bedorvens had, de inborst en de lotgevallen van drie broeders uit het geslacht Devereux, wier namen of daden men echter vergeefs in de geschiedenis zal zoeken. De oudste zoon verhaalt, op eene onderhoudende en telkens in belangrijkheid toenemende wijze, zijnen levensloop, tot op zijn 33ste jaar. Dezelve is rijk in zeldzame lotgevallen, daar zijn geslacht, van de Roomsche Godsdienst, betrokken is in de woelingen, listen en zamenzweringen, om den verdreven' Pretendent weder op den troon van Engeland te brengen. Een bekwaam en werkzaam lid der orde van loyola, die volkomen doordrongen is van den stelregel dier orde, dat het doel de middelen heiligt, dringt zich in de familie als onderwijzer der drie knapen, en wordt het middelpunt, waarom al de onheilen zich wentelen, die het geslacht, door zijne afschuwelijke boosheid, in de schrikkelijkste rampen dompelen. Eindelijk, ja, ontvangt hij het loon van zijne euveldaden, ad majorem Dei gloriam gepleegd; maar liever hadden wij hem door de hand des beuls, dan door die van zijnen ongelukkigen maar standvastigen bestrijder zien omkomen, welke de eenige der broeders is, die hem wantrouwde, maar ook de eenige, die, na den moord van zijne vrouw, het verlies van zijn vermogen, zijn rondzwerven in Fransche en Russische dienst, en een droefgeestig kluizenaarsleven, nog in staat is, de geschiedenis te verhalen, die voor hem gelukkig afloopt, in zooverre hij, door het spade terugbekomen van zijn wettig eigendom, onbekommerd kan leven.
De stijl is onderhoudend; de karakters zijn siksch en keurig geteekend, zoo wel die van den verhaler, als van zijne broeders, den Jesuit en deszelfs handlangers; de voorvallen zijn vrij natuurlijk aangebragt, en hechten zich aan de hoofdgebeurtenissen, die alle tot de ontknooping medewerken, welke op eene fijn menschkundige maar hoogst verrassende wijze is aangebragt, waardoor de lezer tot bijkans op het

{==312==} {>>pagina-aanduiding<<}
einde in gespannen verwachting gehouden wordt, en het werk na den afloop geheel voldaan weg kan leggen, niet zonder den wensch, om het, na verloop van tijd, nog eenmaal met genoegen te herlezen.
Men ziet dus, dat het geen gewone roman is, dien wij aanbevelen, maar een werk, dat men niet alleen met vermaak, maar ook met nut kan ter hand nemen, ofschoon het verhaal alleen uit het brein des Schrijvers voortkwam. Ach, mogten wij dat van alle romans kunnen zeggen!

Marco Visconti. Eene Geschiedenis uit de veertiende Eeuw. Door T. Grossi. II Deelen. Naar het Italiaansch. Te Groningen, bij W. van Boekeren. 1837. In gr. 8vo. 623 Bl. f 6-:

Het goede onthaal, dat ook in ons vaderland algemeen aan manzoni's Verloofden is te beurt gevallen, heeft, naar het schijnt, den Heer van boekeren aangespoord, om in den bovenstaanden roman eene tweede soortgelijke vrucht der Italiaansche letterkunde op onzen bodem over te planten. Hij heeft in beide deze stukken eene gelukkige keuze gedaan. Bij den vloed van geschiedkundige romans, waarmede Italië in de laatste jaren, even als de meeste andere landen, is overstroomd, verdienen beide deze werken, dat van grossi zoowel, als dat van manzoni, eene gunstige onderscheiding. Het romanschrijven is een vak van hedendaagsche Letterkunde, welks moeijelijkheid en verdienstelijkheid geheel afhangt van de wijze, waarop de bewerking geschiedt. Hoe vele romans zijn er in de laatste vijftig à zestig jaren in het licht verschenen! Hoe vele schrijvers hebben bijna in alle landen daaraan hunne krachten beproefd; een bewijs misschien, dat de proeve op zichzelve niet zeer ongemakkelijk moet gerekend worden: maar hoe weinigen hebben zich daardoor eenen blijvenden roem verzekerd; een blijk, dat tot het gelukkig slagen veel behoort.
Grossi, wiens marco visconti, in een net gewaad gestoken en vertaald, gelijk men behoort te vertalen, (*) hier aan het Nederlandsche publiek wordt aangeboden, is

{==313==} {>>pagina-aanduiding<<}
blijkbaar een navolger van manzoni, in den goeden zin des woords, geen copiist, maar die poogt in denzelfden geest en smaak te schrijven. De toestand van het Milanesche gebied in een gedeelte van de veertiende eeuw, zuchtende onder een pauselijk interdict, terwijl een tegenpaus het wettige opperhoofd der kerk van het gezag had beroofd, leende hem de kleuren tot zijn tafereel; terwijl marco visconti en zijn trotsch, eerzuchtig, maar in vele opzigten edel karakter door hem op eene treffende wijze worden geteekend. Misschien ware het voor sommige lezers niet ongevallig geweest, indien de Vertaler, hetzij bij wijze van voorberigt, hetzij in eene noot, eenige geschiedkundige ophelderingen had gegeven, die den onbedrevéne ten aanzien van sommige punten nog meer hadden kunnen toelichten, dan grossi, in Italië schrijvende, noodig vond opzettelijk te doen.
Het boek levert eene aangename en onderhoudende lectuur op. Verschillende der karakters zijn goed en fiksch geteekend; de voordragt is levendig, en de geschiedenis boeijende. Ofschoon Rec., met den Vertaler, manzoni's Verloofden hooger schat, zoo zal misschien het groote publiek der Romanlezers daarmede niet instemmen. Rec. hoorde wel eens klagen, dat sommige gedeelten van manzoni, b.v. de beschrijving van de pest te Milaan, te lang waren. Dergelijke aanmerkingen zal men op grossi niet maken; en toch zal ook hij, die in eenen geschiedkundigen roman de kleur des tijds, het karakter van volken of menschen wenscht op te merken, of het menschelijke hart in deszelfs verschillende aandoeningen en werkingen wenscht gade te slaan, dit boek niet onvoldaan terzijde leggen. Tot staving van een en ander zou Rec. wijzen op de hier treffend beschrevene gevolgen van het interdict; op de beschrijving der woeste huurbenden, zoowel bij de verwoesting van Limonta, als bij de belegering van Milaan; op het karakter van visconti zelven, van lupo, trimacoldo, den Graaf delbalzo enz.; op de beschrijving van het tooneel tusschen marco en ermelinda enz. Dat grossi een meester is in het schilderen van de werkingen der menschelijke hartstogten, en daartoe partij weet te trekken van de situatiën, waarin hij zijne personen doet optreden, bewijst onder anderen de aandoenlijke teekening van ouderlijke droefheid bij eenen schipper en zijne vrouw, die hunnen eenigen zoon hebben verloren. Wie die tooneelen zonder aandoening kan lezen, diens

{==314==} {>>pagina-aanduiding<<}
gevoel moet wel zeer verstompt zijn. De oude vrouw, in hare gedachteloosheid de tafel ook voor den verdronken lieveling dekkende, en vervolgens de hem toegedachte spijze aan zijnen hond gevende, die met de ouders schijnt te treuren, haren echtgenoot tot den maaltijd dringende, opdat ook hij niet moge bezwijken, met moeite eenige lepels brij doorzwelgende, om hem tot eten aan te moedigen, en eindelijk in bittere tranen uitbarstende, en van den anderen kant de ruwere visscher in sprakelooze droefheid verzonken, van tijd tot tijd als ondanks zichzelven losbarstende met een mengsel van woestheid en teederheid, en dat alles bij beiden opgelost in hun eenvoudig godsdienstig gevoel, het is in waarheid een tafereel, dat ons het harte boeit en treft.
Rec. onthoudt zich van de mededeeling eener dorre schets van het verhaal. Zij dient nergens toe, dan om het genoegen der verrassing weg te nemen. Hij eindigt liever met den wensch, dat ook deze Italiaansche roman den bijval moge vinden, dien hij boven vele soortgelijke werken van smaak verdient.

Het Offer, een historisch-romantisch Tafereel uit de zestiende Eeuw. Naar het Hoogduitsch van A. von Tromlitz. II Deelen. Te Amsterdam, bij J.M.E. Meijer. In gr. 8vo. 608 Bl. f 5-80.

Bij de verovering van Rome door het Keizerlijk leger in het jaar 1527 komt een jong Duitsch Edelman, edmond von bibrach, in betrekking tot een schoon Romeinsch meisje, leonore genaamd. Niettegenstaande vele bezwaren, vooral daaruit ontstaande, dat edmond een Protestant was, worden zij, met toestemming van leonore's bloedverwanten, aan elkander verloofd. Door de jaloerschheid van eenen medeminnaar geraakt edmond in levensgevaar, hetwelk hij slechts ontkomt door de zelfopoffering van leonore. Zij ontvangt de hem toegedachte wonde door gehuurde moordenaars. Edmond erlangt het berigt van haren dood. Slechts het gewoel van den oorlog is in staat, hem na een' geruimen tijd de droefheid te doen overwinnen, welke het verlies van zijne geliefde hem veroorzaakt had. In zijn vaderland wedergekeerd zijnde, huwt hij, op aandrang zijner bloedverwanten, een reeds vroeger voor hem

{==315==} {>>pagina-aanduiding<<}
bestemd meisje, mathilde genaamd. Naderhand echter ontdekt edmond, dat leonore aan de haar toegebragte wonde niet gestorven was, maar hare herstelling voor hem verborgen en zich in een klooster begeven had, ten einde geenen hinderpaal op te leveren tegen een huwelijk, meer beantwoordende aan de wenschen zijner bloedverwanten. Ziet daar den hoofdinhoud van het werk, hetwelk ons onder bovenstaanden titel wordt aangekondigd. Het verhaal is onderhoudend, houdt de begeerte, om den afloop van hetzelve te weten, levendig, en, in zoo ver het waarschuwt tegen het ligtzinnig aangaan van zoodanige huwelijksverbindtenissen, bij welke het verschil van zeden, Godsdienst en landaard doorgaans schadelijke gevolgen hebben, kan de lezing van dit boek zelfs nuttig zijn. Ook wegens den goeden stijl, waarin het in onze taal is overgebragt, wenschen wij dezen roman een gunstig onthaal toe bij ons beschaafd publiek.




Frederik Linde. Een Tafereel van menschelijke Lotgevallen, door C. Bok. Te Amsterdam, bij J.C. van Kesteren. 1836. In gr. 8vo. 246 Bl. f 2-40.

De geschiedenis van een' vondeling, die ten gevolge van eenvoudige maar vrij natuurlijk aangebragte lotgevallen door zijnen vader herkend en door het huwelijk met een meisje verbonden wordt, dat als onbekend kind op het slagveld opgenomen en wier opvoeding door een' braven gepensioneerden Majoor bezorgd werd, en die later de dochter van een' zijner vrienden blijkt te zijn. De intrigue van dezen roman is niet kwaad verzonnen, en het boek laat zich tot uitspanning met genoegen lezen. Wij zouden wel aanmerkingen te maken hebben; maar, waartoe zouden ze dienen? Bij het ter perse leggen van dit werk is de schrijver overleden: hij ruste in vrede, en zijne vrienden kunnen alzoo deze zijne laatste lettervrucht niet ontberen, indien zij hunne verzameling van 's mans niet zeer talrijke romans wenschen te completeren. Bij vele romanschrijvers zou dit vrij wat moeijelijker en kostbaarder wezen. - De uitgever heeft zijn best gedaan, om dit boek in een voegzaam gewaad te doen verschijnen.




Tafereelen uit de Omstreken der Stad Arnhem, in Kunstplaten, naar de Natuur geteekend door A.J. Couwenberg, Jz., Lid der Koninklijke Akademie van Beeldende Kunsten. IIIde Aflevering. No. 8 tot 12. Te Arnhem, bij I.A. Nijhoff. f 5-:

Hoe veel eigenbatig geschreeuw er ook is aangeheven, hoe veel klaar water vuilgemaakt geworden, ter gelegenheid van

{==316==} {>>pagina-aanduiding<<}
eenige bescheidene, maar ongelukkig den speculatiegeest te na komende aanmerkingen, omtrent de uitgave van vreemde kunst; zoo staat derzelver waarheid en gepastheid op nieuw in volle kracht voor onzen geest, bij het beschouwen van de derde Aflevering dezer Tafereelen uit de Omstreken der Stad Arnhem. Hier toch hebben wij wederom voor oogen de luidsprekende bewijzen, dat Nederlandsche kunst voor geene buitenlandsche de vlag behoeft te strijken. Immers, van welke zijde wij deze Platen beschouwen, van die der smaakvolle gezigtpunten, der teekening, der gravure, of van den plaatdruk, in dat alles kunnen zij den strengsten toets glansrijk doorstaan. Men moedige den Nederlander slechts aan, behandele hem met de achting, aan zijne verdiensten verschuldigd, beloone zijnen arbeid goed, en men zal weldra zien, wat hij vermag! Neen! ook de Hollandsche teekenpen en de Hollandsche graveerstift behoeven voor die van vreemden landaard niet te zwichten.
Sonsbeek, Rozendaal, Bilioen en Klarenbeek, die uitgelezene plekken in den Gelderschen lusthof der Natuur, waar deze de Kunst tot zich troonde, en waar dit aanminnig Zusterpaar als 't ware wedijvert, om hart en ziel en zinnen te verrukken en te betooveren, leverden thans de onuitputbare stof tot beider verheerlijking aan de bekwame vaderlandsche Kunstenaars a.j. en h.w. couwenberg, wier namen reeds door vroegere kunstwerken onder ons bekend, ja vermaard geworden zijn. Het vijftal Gezigten stelt voor: 1. Gezigt op het Huis Billioen. 2. Gezigt op het Huis Rozendaal. 3. Vallei in het Klarenbeeksche Bosch, bij de Reuzentrappen. 4. De groote Waterval op het Landgoed Sonsbeek. 5. Gezigt op het Landhuis Sonsbeek, nabij Arnhem. Met verrukking bezagen, met naauwlettendheid herzagen wij dezelve. De indruk, dien zulks bij ons verwekte, was de volkomenste verplaatsing in die bevallige streken zelve. Wij hebben geene enkele aanmerking van eenig gewigt, maar wel een nog onbevredigd verlangen; het is dit: dat het den verdienstelijken Kunstenaars moge behagen, ons, als tegenhanger van No. 4, ook den Waterval van achteren te doen zien, waar immers den bezoeker eene verrassing toeft, die als eene betoovering werkt, en hem, in stilzwijgende opgetogenheid, aan de plek als geboeid houdt.
Eere zij den Kunstenaars, eere den Uitgever! Allen hebben wèl verdiend bij Kunst en Vaderland!

No. IV. Boekbesch. bl. 155. staat, tweemaal, Nichtum, lees Hichtum.
Mengelw. bl. 214. reg. 26. lees: onverdeeld.
No. V. Boekbesch. bl. 216. laatste reg. lees: eenen.
- bl. 227. reg. 8 v.o. lees: en ons onbekend waren.
Mengelw. bl. 257. reg. 15. lees: worden.








{==317==} {>>pagina-aanduiding<<}

Boekbeschouwing.

Leerredenen van Isaac Molenaar; laatst Predikant bij de Doopsgezinde Gemeente te Crefeld. Uitgegeven door de Hoogleeraren Van der Palm, Siegenbeek en Muller. Te Amsterdam, bij J. Muller en Comp. 1836. In gr. 8vo. XXIV, 258 Bl. f 3-60.

De steller van dit verslag kende den Heer molenaar sedert vele jaren. Hij hoorde verscheidene zijner vroegste opstellen voor den kansel, en merkte daarin immer veel eigenaardigs, treffends en boeijends op. Het was noch naauwkeurige en uitvoerige schriftverklaring, noch eigenlijke beredenering van eenige, hetzij beschouwelijke, hetzij beoefenende waarheid; het was eene ontwikkeling van zeker donker besef, dat daardoor evenwel de klaarheid van eenen stroom verkreeg, in welken men zich spiegelen moest, waarin men zichzelven, naar hetgeen men was en hetgeen men behoorde te zijn, op eene gevoelige wijze leerde kennen. Hij bestrafte niet, hij vermaande zelfs bijna niet; hij zeide maar, wat in zijnen geest, maar vooral in zijn harte was, en dat was van zelve vermaning of ook vertroosting. Dikwijls zeide ik tot hem: ‘Molenaar, zoo zoude ik niet kunnen spreken, al legde ik het er nog zoo ijverig op toe.’ Maar wederkeerig betuigde ook hij, wanneer ik hem somtijds iets van mijn, zoo ik dacht, bestgeslaagde werk voorlas, dat b.v. eens zoo regt op den man aanging en den schuldige in het harte greep, - met zekeren lach van tevredenheid: ‘Zoo zou ik het niet kunnen.’ Nu sedert tien, ja twintig jaren, meer en meer van hem verwijderd en hem nooit meer hoorende prediken, heette ik deze leerredenen hartelijk welkom, en ving ze met gretigheid aan te lezen. Bij de eerste vlugtige doorlezing was het mij, of ik den vriend weder had, of de

{==318==} {>>pagina-aanduiding<<}
oude vertrouwelijke uren onzer vroegste kennismaking waren teruggekeerd: dezelfde denkbeelden, dezelfde geest, dezelfde bekoring van het heldere, gevoelige, hemelsche, godvruchtige, waarom ik hem altijd zoo bemind, zoo hoog in mijne schatting gesteld had.
Bij een later, meer gezet en schiftend lezen, merkte ik echter, zoo mij dacht, eene mate van afwijking en verandering in sommige leerredenen op, die mij toescheen den invloed van vreemden op 's mans werk aan te duiden; en wel voornamelijk in het begin en op het einde.
In de eerste leerredenen meende ik meer bepaalde orde, meer eigenlijke redenering, meer werking van het verstand aan te treffen; gelijk in die over den zaaijer: I. Waarom blijft de prediking der Evangelische waarheid dikwijls zonder alle gevolg? II. Waarom doet dezelve dikwijls eene oogenblikkelijke, maar ras voorbijgaande werking? III. Waarom gaan de goede indrukken, die zij voortbrengt, bij anderen wederom verloren? IV. Waarom brengt de verkondiging dier waarheid in de harten van sommige menschen zulke gezegende indrukken voort? Desgelijks de volgende, zeer schoone, over het gebed, deszelfs ware natuur, regt gebruik en heerlijke vrucht; Phil. IV:6 en 7: Weest in geen ding bezorgd, enz. Ook die over: Waakt en bidt, opdat gij niet in verzoeking komt, hoe eigenaardig en belangrijk dezelve, vooral op het punt van verzoeking, anders ook zij.
Daarentegen zijn de laatsten - over het eerste wonder van Jezus, twee op het Pinksterfeest en eene Avondmaalspredikatie - tevens korter en blijkbaar jonger - meer en meer met eene kleur van regtzinnigheid overgoten, die vooral aan de laatste den geest en het leven, zoo als men die van molenaar wacht, bijna geheel ontneemt. ‘De menschen hebben geen regt berouw over hunne zonde, omdat zij ze als verschoonlijke zwakheid beschouwen;’ eene goede aanmerking, daar veel partij van te trekken was, om het hart te roeren en den mensch tot een stichtelijk nadenken te brengen.... maar, wanneer hij zich dan verder in de dogmatiek verliest, en

{==319==} {>>pagina-aanduiding<<}
van de verzoening in Christus op eene donkere en inderdaad flaauwe wijze spreekt, dan schijnt ons toe die gelegenheid meest ongebruikt heen te gaan. Er is echter ook in deze leerredenen veel schoons, veel eigens. En zoo hier als elders maakt molenaar zulk een rijk en gepast gebruik van de taal der H. Schriftuur, als zijne overgroote bekendheid daarmede, zijn wonen in het heiligdom duidelijk te kennen geeft.
Het meeste behagen vonden wij over het geheel in de middelste stukken, waarschijnlijk wel de vruchten van zijnen besten leeftijd, toen hij het meest molenaar was, welligt gedurende zijn verblijf te Leyden, waar van der palm, kemper en zoo vele anderen de helderheid en het leven van zijnen geest verhieven, zonder dien te beperken of te hinderen. - De heerlijkheid Gods in Christus, naar 2 Cor. III:18: hier ontvouwt molenaar, ik zou bijna zeggen, het hoofddenkbeeld zijner Christelijke leer: de openbaring Gods in Christus, tevens het beeld, naar hetwelk wij herschapen moeten worden. Er bestaat thans een aanhang in de kerk, die dit denkbeeld bijzonder drijft, en, naar velen meenen, overdrijft, omdat hij de leer daarbij geheel op den achtergrond plaatst, ja als weinig meer of beter, dan die van sommige heidensche wijsgeeren, rekent. Och, dat men toch nimmer, elkander naloopende en, al sneller en sneller, voorbijloopende, eenig modedenkbeeld dreef, om straks daarna, gelijk het gaat, het gansche begrip, om deszelfs overdrijving, te verwerpen en in een ander uiterste te vallen! Bij molenaar was mij deze voorstelling eenmaal als een nieuw licht, dat mijnen geest voor immer aangenaam en verkwikkend heeft bestraald. - De verschijning van Jezus aan Maria: eene schoone preek over den schoonen tekst. Gaarne schreven wij er het eene en andere uit af; maar het zou te lang worden. Men leze het liever bij hemzelven. - Liefde tot Jezus, het beginsel bij den Evangeliedienaar, naar Joh. XXI:17, uitgesproken bij de aanvaarding der Evangeliebediening, enz. Een voortreffelijk

{==320==} {>>pagina-aanduiding<<}
stuk. I. Dat het gemelde beginsel den Christenleeraar noodzakelijk moet bezielen; II. hoe uit dit beginsel alles voortvloeit, wat tot het werk zijner bediening behoort. Ziethier een klein staaltje, al was het maar om den stijl te doen kennen: ‘Laat het voorbeeld der Apostelen, inzonderheid dat van Petrus, het gezegde bevestigen. - Lang hadden zij reeds met den Heere gewandeld; maar ach! zij kenden Hem niet, noch de kracht van Zijne genade. Zijne liefde hield hen wel vast, maar hunne liefde Hem nog niet; zij bleven bij Hem, omdat zij veel van Hem verwachtten, maar hun geloof moest nog vermeerderd worden. Hij zelf, Zijne liefde, Zijne genade was hun nog niet genoeg, nog niet alles. Daarom verstonden, daarom vermogten zij ook niets; alles was en bleef stukwerk. Zij werden uitgezonden, maar zij keerden onverrigterzake terug. Maar toen zij Hem in Zijnen dood aanschouwden, en Hem erkenden in de Goddelijke volheid en heerlijkheid Zijner liefde, in de algenoegzaamheid Zijner genade, toen werden hunne harten brandende; toen kregen zij verlichte oogen des verstands, en wat zij voorheen niet hadden vermogt, dat werd nu spoedig en heerlijk volbragt.’
Bede om heiliging in de waarheid, naar Joh. XVII:17, uitgesproken bij de bediening van den H. Waterdoop. De bloote opgave van het thema of deszelfs verdeeling zou hier te weinig zeggen. Alles is schoon, hartelijk en warm. Misschien ziet er de aandachtige lezer het begin van een' overgang tot meer steile denkbeelden omtrent de werking van Gods genade in, doch tot hiertoe verre van hinderlijk te zijn.
Kerkelijke aanspraak ter gelegenheid der hernieuwde viering van Leydens ontzet, 3 Oct. 1815. Ps. XLVIII:9, 10. Ziethier, naar ons oordeel, een der gelukkigste voortbrengselen van 's mans geest! Gebruik van den tekst, verhaal, toepassing - waarbij ons later lijden zoo gepast wordt opgenomen - het is alles even liefelijk en welluidend, godvruchtig en tot godsvrucht opwekkende.

{==321==} {>>pagina-aanduiding<<}
Zoo ziet, zoo beschouwt en beoordeelt de Christen het tijdelijke, des werelds zuur en zoet - alles vadergifte, wijsheid en heiligheid. Ziethier iets: ‘Groot was een van der does, als Geleerde, als Staatsman, welligt ook als Held, nog eer hij dit tooneel betreedt; maar, zou hij in dat heerlijk licht verschenen zijn, waarin hij nu voor ons staat, zoo hij niet hier gelegenheid had gevonden, om alle die edele krachten, die zeldzame deugden en gaven ten toon te spreiden? Ja, wat zeg ik? zou hij immer dien trap van grootheid bereikt hebben? moest hij niet juist in deze leerschool worden, wat hij geworden is, en doen, wat hij gedaan heeft? En hij, aan wien wij niet zonder blozen gedenken, wiens naam wij niet dan met diepen eerbied kunnen uitspreken, - hij, de Vader, de Bestuurder, de Behouder, neen, het hart en de ziel der stad, die allen steunde, allen versterkte, allen verhief, die voor alles zorgde en waakte, alles droeg en niet bezweek, en wist van wankelen noch wijken, die in waarheid zijn leven wilde geven voor de broederen, - de groote, de éénige van der werf,’ enz. enz.
Hierbij zullen wij het laten berusten. Hoe onvolledig en gebrekkig ook, dit verslag zal het uitnemend belang van den bundel, en de verpligting, die wij aan de Hooggeleerde Uitgevers hebben, genoegzaam doen zien. Steller dezes betuigt ten minste, dat weinige leerredenen hem meer aantrokken, meer boeiden, dan deze. Het woord gemoedelijk, zoo dikwijls misbruikt, zou, onzes achtens, op deze stukken regt passen. Dat noemen wij spreken uit het hart, en tevens uit den Bijbel, waarin zich dat goede, geloovige hart afspiegelt! Onder de wonderspreuken van onzen, nog niet afgeloopen tijd in Duitschland, herinneren wij ons ook die: Poëzij en Religie zijn hetzelfde. Wanneer men molenaar hoort, zou men dit bijna toestemmen. - Prof. siegenbeek, zoo geoefend in het schetsen van karakters, heeft ook hier zijne krachten beproefd. In eenen voorop gaanden

{==322==} {>>pagina-aanduiding<<}
brief aan zijnen Vriend muller geeft hij eenig verslag van des Predikers leven en zijn. En, gelijk dit in onze dagen weêr meer schijnt te geschieden, hij brengt hem in vergelijking met een' anderen, vroegeren ambtgenoot, Ds. j. van geuns. Wij danken voor het gegevene, maar zouden van oordeel zijn, dat er meer overeenkomst, dan tusschen deze twee mannen, moet bestaan, zal de tegenstelling regt doel treffen. Het waren beide brave, regt Christelijke, ijverige Herders en Leeraars, zietdaar alles! Doch misschien greep siegenbeek slechts de gelegenheid aan, om van geuns in het openbaar loffelijk te gedenken. In dat geval, eere hebbe 's mans hart!






De Eere der Nederlandsche Hervormde Kerk gehandhaafd tegen Ypey en Dermout. (Geschiedenis der Nederlandsche Hervormde Kerk.) Door Mr. C.M. van der Kemp. IIIde of laatste Deel. Te Rotterdam, bij de Wed. van der Meer en Verbruggen. In gr. 8vo. 350 bl. f 2-90.

Nog altijd bleven wij onzen Lezeren het verslag van dit derde en laatste Deel schuldig. De taak is niet van de aangenaamste. Wij moeten er toch eenmaal toe komen. Welaan!
In het Voorbericht zegt de Schrijver: ‘Ik heb het bewerkt met dezelfde gevoelens van verontwaardiging en minachting, als ik in de beide voorgaande deelen heb ten toon gespreid; van verontwaardiging wegens den vuigen laster, dien men op de Nederl. Herv. Kerk heeft gelieven te werpen; van minachting voor eene Geestelijkheid, welke zich dien hoon en smaad tegen haar eigen Kerkgenootschap veroorlooft of met welgevallen aanziet.’ De Heer van der kemp merkt voorts op de beoordeeling des eersten Deels in de Vaderl. Letteroef. aan, dat dezelve zoodanig is, als men van een aan het Remonstrantisme of tegenwoordig Protestantisme toegewijd

{==323==} {>>pagina-aanduiding<<}
tijdschrift verwachten kan. En verder, van de Remonstranten sprekende, noemt hij de Vaderl. Letteroef., op bl. VIII, hun orgaan. Bewijs voor de stelling wordt niet gegeven en kan niet gegeven worden. Dit Tijdschrift toch is geen orgaan van de eene of andere sekte. Mannen, die tot verschillende Kerkgenootschappen behooren, werken aan hetzelve. In de Beoordeelingen openbaart zich doorgaans eene liberale denkwijze. Men stelt zich waarheid ten doel, en berispt het geenszins, dat iemand de Eere der Nederl. Herv. Kerk meent te moeten handhaven, maar keurt het in den Advocaat af, dat hij zulks doet op eene wijze, die, moge dezelve in de pleitzaal verschooning vinden, echter niet past bij zoodanig een onderwerp, als hier behandeld wordt.
De Heeren ypey en dermout verklaren in hun Voorberigt voor het eerste Deel van de Geschiedenis der Nederl. Herv. Kerk, dat zij, om de waarheid uit hare schuilhoeken aan het licht te brengen, zich bediend hebben van de schriften dier mannen, welke geleefd hebben, toen de gebeurtenissen voorvielen. Te dien einde maakten zij niet alleen gebruik van gemeenzame brieven en authentieke staatstukken, door oudheidkundigen met geduld en moeite verzameld en in het licht gegeven; maar zij betuigen ook: Eindelijk hebben wij ons met veel vrucht bediend van oorspronkelijke staatsbesluiten, synodalc, klassikale en andere kerkelijke handschriften, waarvan het gebruik ons door de opzieners der plaats, alwaar zij bewaard worden, met eene goedgunstige bereidvaardigheid is toegeslaan. Zij zeggen verder: Langs dezen weg is het ons gelukt, niet zelden historische waarheden te ontdekken, die tot nog toe verborgen waren, en ook zoodanige waarheden in het licht te plaatsen, welke men te voren slechts in de schemering zag. Ook hebben wij, langs dien weg, bij onze bekende Geschiedschrijvers dikwerf grootere of kleinere misslagen ontdekt, en die in onze historische berigten verbeterd. Maar de uitkomst van zoodanig onderzoek behaagt geenszins aan van der kemp, die

{==324==} {>>pagina-aanduiding<<}
op eene soms vrij onbeleefde manier tegenspreekt, en niet schroomt, de genen onder zijn eigen Kerkgenootschap, welke van hem verschillen, op de hatelijkste wijze te beschuldigen. Hij schrijft: Met hen, die buiten zijn en zich buiten houden, twist ik niet; maar ik sta slechts hen tegen, die binnen zijn en zich toonen als wolven in schaapskleederen. Hierom geeft hij dit werk in het licht, betuigende: Het moge een bewijs zijn, dat ik het gants niet eens ben met onze protestantiserende Geestelijkheid in de Hervormde Kerk des Lands. (*) Hij wil het werk der Heeren ypey en dermout beschouwd hebben als een gemeenschappelijk werk dier Geestelijkheid, aan welke hij een blijkbaar doel toekent, om ook de Hervormde Kerk te hervormen, (†) en hare zuivere Evangelische Kerkleer de plaats te doen ruimen voor een zoogenaamd Protestantisme, hetwelk, onder eene oude, eerwaardige benaming, slechts een mengsel is van ongeloof met een weinig bijgeloof, doch waaruit alle waarachtig Christelijk geloof verbannen is, en dat dus inderdaad een bloot Heidendom daarstelt onder eenige Evangelische vormen en uitdrukkingen.
Indien deze beschuldiging gegrond ware, moest men den toestand van het Kerkgenootschap der Hervormden inderdaad al zeer treurig noemen; doch de geheele toon van schrijven duidt reeds verregaande partijzucht aan, die alles overdrijft en de dingen niet uit het regte oogpunt doet beschouwen. Dat men den Heer kohlbrugge, die onder de Herstelde Luthersche Gemeente te Amsterdam reeds zoo veel beweging had veroorzaakt, niet opnam in het Herv. Kerkgenootschap, wordt door den Schrijver mede ten kwade geduid. Moge er op de

{==325==} {>>pagina-aanduiding<<}
wijze van behandelen welligt iets aan te merken zijn, men had echter reden, om behoedzaamheid te gebruiken.
De Heer van der kemp, na in het Voorbericht ook nog zijne afkeuring te kennen gegeven te hebben omtrent een zoogenaamd schacot-Bijbeltje of Nieuw Testamentje, te Haarlem in 1825 uitgegeven en van eene formele kerkelijke goedkeuring voorzien, betuigt, dat hij, geen theologant zijnde, op zijne voorstelling der leerstukken niet zoo stijf en sterk staan wil, dat men in dezelve wel eenig verschil, althans bij de openbare voorstelling en verkondiging, dulden kan, en dat hij zelf dus misschien van eenige wijziging in zijne dogmatische voorstellingen hier en daar niet geheel afkeerig zou wezen. De inhoud des geheelen werks draagt echter geene kennelijke blijken daarvan. Ook dit derde Deel ademt overal denzelfden liefdeloozen geest van partijdigheid en verbittering. Het is niet noodig, zulks in het breede aan te toonen. Verwijzende tot datgene, wat in de Letteroef. voor 1831 over het eerste, en in die van 1834 over het tweede Deel gezegd is, bepaalt Rec. zich, kortheidshalve, slechts tot enkele bijzonderheden.
Tegen ypey en dermout beweert de Heer van der kemp, dat de Remonstranten, die te regt (?) veroordeeld werden op de Dordsche Synode, geene reden hadden, om te klagen over miskenning of harde behandeling. Na korte vermelding van kerkelijke onlusten, in het begin der zeventiende eeuw te Alkmaar ontstaan, spreekt hij van de bekende Remonstrantie, welke door de voorstanders eener meer gematigde denkwijze onder de Hervormden aan de Staten van Holland werd ingeleverd. Hij wil, (bl. 10) dat het stuk zelf getuigt tegen hen, die om het aanbieden daarvan Remonstranten genaamd werden; maar, dit is juist het punt in geschil, en geenszins met eene magtspreuk af te doen.
In 1610 was door uitenbogaert een Tractaat van het ambt eener hooge Christelijke Overheid in kerkelijke zaken uitgegeven. De Remonstranten en Contraremonstranten volgden ook te dezen opzigte strijdige

{==326==} {>>pagina-aanduiding<<}
meeningen. Ypey en dermout vermelden de bijzonderheden, en betuigen in eene noot, dat aan wederzijden door de onderscheidenlijk denkende partij de zaak te verre gedreven - ook uit een te algemeen oogpunt beschouwd werd; en verder, dat, hoe men de zaak in verschil ook beschouwe, er aan beide zijden veel tegen maar ook veel voor in te brengen is. De Tegenschrijver maakt hierop geene aanmerkingen, maar geeft te kennen, dat men eene grondige wederlegging van het door uitenbogaert aan de Overheid toegekende regt kan vinden bij trigland. In eene noot haalt hij verder eene plaats uit de Godgel. Bijdr. voor 1830 (4den D. 3de St. bl. 396) aan, alwaar beweerd wordt, dat het Opperhoofd van den Burgerstaat geen regt of verpligting heeft, om te zorgen voor de regtzinnigheid van de leer der Predikanten. Hij maakt hierop de volgende liefderijke aanmerking: ‘Dit stuk is geteekend met de letters d.c., welke naam denkelijk aan de Arnhemsche Geestelijkheid niet onbekend is. Hetzelve is daarom van belang, omdat het aan de eene zijde eene zuivere waarheid, die altijd door de Hervormde Kerk des Lands tegen het Remonstrantisme verdedigd is, voorstelt, maar ook aan de andere zijde schijnt voort te komen van eenen man, die, na zich op den Bisschopsstoel in onze Nederl. Herv. Kerk geplaatst te hebben, nu ook gaarne onzen Koning, eenen Vorst uit het Huis van Oranje, aan zijne voeten zag.’ Rec. is insgelijks van oordeel, dat de burgerlijke Overheid zoo min mogelijk met kerkelijke zaken zich moet bemoeijen. Hij meent echter, dat de Remonstranten niet in allen opzigte die bedoelingen hadden, welke van der kemp aan hen toeschrijft. De heillooze invloed der staatkunde is maar al te blijkbaar in de geschillen, welke destijds de
Hervormde Kerk in ons Vaderland beroerden. En de wijze, waarop de zoogenaamde Handhaver van derzelver Eer zich uitdrukt ten opzigte van D.C., heeft zoo veel vuilaardigs, dat ieder Christen, welke leerbegrip-
{==327==} {>>pagina-aanduiding<<}
pen hij moge volgen, alle dergelijke uitvallen ten sterkste zal moeten afkeuren.

(Het vervolg en slot hierna.)

De stipte en letterlijke vervulling der Bijbelsche Profetiën, opgehelderd door de Geschiedenis der Joden en de Ontdekkingen van nieuwere Reizigers, en aangevoerd als een bewijs van de waarheid der Christelijke Godsdienst; door Alexander Keith, Predikant te St. Cyrus in Kincardineshire. Naar den dertienden Druk uit het Engelsch. III Deelen. Te Amsterdam, bij J.F. Schleijer. 1836. In gr. 8vo. 562 Bl. f 6-60.

Wat het oogmerk des Schrijvers met dit werk geweest is, wordt door den titel duidelijk genoeg aangewezen: of en in hoeverre hij hetzelve bereikt hebbe, moge uit de volgende korte opgave blijken. - Na eene algemeene inleiding, hoofdzakelijk loopende over het bewijs, dat de Profetiën opleveren, voor den Goddelijken oorsprong van de geopenbaarde Godsdienst, wordt er over den persoon, het leven en de lotgevallen van jezus, en de stichting en uitbreiding van zijne Godsdienst, gehandeld, en hiertoe eene menigte Bijbelplaatsen des O.V. aangehaald, waarvan aangetoond, of liever zonder eenig uitlegkundig bewijs aangenomen wordt, dat zij op den Messias zien, en dan gezegd, dat de uitkomst hieraan beantwoord heeft: van vele derzelven zal ook de bezadigde Bijbeluitlegger dit op goeden grond gelooven; maar bij verscheidene andere zal hij zich daarvan zoo overtuigd niet kunnen houden, en met reden van meening zijn, dat ook hier de bewijzen niet zoo zeer moeten geteld, als wel gewogen, en die te ligt bevonden zijn, zonder bedenking ter zijde gelegd worden. - Hierop handelt de Schrijver over de laatste verwoesting van den Staat der Joden en hunne verstrooi-
{==328==} {>>pagina-aanduiding<<}
jing in verschillende landen, en doet uit de Geschiedenis zien, dat het een en ander met de vroegere en latere voorspellingen desaangaande zeer wel overeenkomt. - Verder doorloopt hij de vroegere Godspraken omtrent verschillende landen en volken, zoo als Judea, Ammon, Moab, Idumea, Philistea, Nineve, Babylon, Tyrus, Egypte, Arabië, en tracht, door mededeeling van vele berigten uit vroegere en latere Reizigers, aan te toonen, dat dezelve stipt en letterlijk vervuld zijn; zoo als hij ook de slavernij der Afrikanen, en de Europesche Koloniën in
Azië, als eene vervulling der bekende woorden van noach, bij zijnen vloek over cham, aanziet(!!) Hierna laat hij nog iets in dergelijken trant volgen over de zeven Gemeenten in Azië, Openb. II en III vermeld, en over eene profetie van daniel, Hoofdst. XI, waarin hij het Macedonische, Syrische, Egyptische en Romeinsche Rijk, de uitbreiding van het Christendom, de Roomsche Kerk en het Turksche Rijk vindt. Hierop volgt een algemeen besluit, met betrekking tot al het vorige, en met opzigt tot de bestrijdingen des ongeloofs. - Een Aanhangsel bevat nog eenige vlugtige aanmerkingen omtrent sommige profetiën van daniël, en de eindelijke herstelling en terugkeering der Joden naar hun land; alsmede een uittreksel uit de Profetiën over den grooten afval, en een uit de opmerkingen van isaäc newton over de Profetiën van daniel.
Dat het oogmerk des Schrijvers zeer loffelijk is, en dat hij zich daartoe veel moeite gegeven, en veel wetenswaardigs en ter zake dienende bijeengebragt heeft, zal geen onbevooroordeeld voorstander der Goddelijke Openbaring, die in den Bijbel bewaard is, ontkennen. Met dit al zijn er aan Rec., onder het lezen van dit werk, verscheidene opmerkingen en bedenkingen voor den geest gekomen, waarover het hier geen plaats is om breed uit te wijden, maar waarvan hij echter het resultaat kortelijk wil mededeelen. - 1. Hoe hetgene, dat hier voorkomt omtrent de verschillende landen en vol-
{==329==} {>>pagina-aanduiding<<}
ken, waarvan vroegere Israëlitische Profeten voorspeld hebben, ‘aangevoerd’ kan worden, (gelijk in het algemeen op den titel staat) ‘als een bewijs van de waarheid der Christelijke Godsdienst,’ betuigt Rec. niet te begrijpen, en ziet hiervan ook bij den Schrijver geen blijk: alleen in zoo verre zou het kunnen gelden, dat de vervulling van het eene een waarborg was, maar dan toch eigenlijk ten behoeve van Israël, voor de vervulling van het andere. - 2. De Schrijver schijnt in den toestand der bedoelde landen somtijds het latere te veel met het vroegere te verwarren, en de vervulling der profetiën te verre uit te strekken. Zoodra immers uit de Geschiedenis kan aangetoond worden, dat b.v. het land der Ammoniten of der Edomiten, overeenkomstig de Godspraak, verwoest is, dan is het oogmerk bereikt, en het bewijs gegeven; en zoo er nu in de Godspraak geen verder uitzigt is, dan doet het er immers niets toe, of die landstreek naderhand weder bewoond, en vervolgens nogmaals verwoest is, maar in tijden, dat er geen spoor meer van Ammoniten of Edomiten te vinden was: en men kan dit laatste niet wel vervulling der vroegere voorzegging noemen. - 3. De Schrijver schijnt in zijne Theologische kennis en hedendaagsche Literatuur zeer
beperkt te zijn: hiervan zijn verscheidene bewijzen voorhanden, zoo als: a. Daar de Bijbelplaatsen in de vertaling dezes werks naar de oude Nederduitsche overzetting aangehaald worden, kunnen wij niet anders denken, dan dat ook in het oorspronkelijke de oude Engelsche zal gevolgd zijn: de Schrijver schijnt dus met de latere vorderingen in de Oostersche Letterkunde, die vooral bij die zware profetische stukken zoo belangrijk zijn, niet bekend te wezen. b. Dat zeer vele profetiën als dichtstukken moeten aangemerkt, en als zoodanig verklaard worden, schijnt bij hem niet in aanmerking te komen; maar in elke spreekwijze, in elk woord wordt iets bijzonders gezocht, hoe flaauw en gedrongen het somtijds ook zijn moge; ja hij schijnt zelfs eene woordelijke ingeving aan te nemen. c. De getuigenissen der

{==330==} {>>pagina-aanduiding<<}
Reizigers, die hier aangehaald worden, zijn genoegzaam alleen van Engelschen, ter naauwernood van eenen enkelen Franschen, behalve volney: met die van andere landen schijnt hij dus niet bekend te zijn. d. Zoo trekt hij ook bijna alleen, een' enkelen volney uitgezonderd, tegen de vroegere Engelsche bestrijders der Bijbelsche Openbaring, of de latere navolgers onder hunne landgenooten, te velde; maar van hetgene, dat in dit opzigt uit Duitschland of van elders, en wel uit de latere jaren, zou aan te voeren zijn, heeft of neemt hij althans geene de minste kennis. Doch zoo eenzijdig en onvolledig schijnt het er over 't geheel (er zullen zekerlijk uitzonderingen zijn) in de Godgeleerde wetenschappen bij onze overzeesche Naburen uit te zien, dat zij zich, even als in den omtrek hunner eilanden, in den ouden kring hunner verjaarde kundigheden bestendig omdraaijen, hierdoor eene halve eeuw en meer in hun vak achteruit zijn, en alzoo, zelfs met den besten wil en het beste hart van de wereld, weinig voortbrengen, dat aan de hoogte, waarop de wetenschap thans staat, eenigzins beantwoordt. - 4. De stijl dezes werks is, gelijk die van sommige andere Engelsche Godgeleerden, doorgaans omslagtig, vermoeijend, en alzoo niet aangenaam om te lezen. Moge intusschen het goede, dat er, gelijk Rec. boven zeide, in voorkomt, met oordeel des onderscheids opgemerkt en behartigd worden, en ter versterking dienen in het geloof aan de Goddelijke Openbaring, zoo als zij door de vroegere en latere Schriften des Bijbels bewaard en voortgeplant is!




Aanteekeningen over de Scarlatina, door Dr. J.A. wendt, Hoogleeraar te Breslau, enz. getoetst aan eigene ervaring door F. van der Breggen, Cornz., Med. Doct. en Hoogleeraar te Amsterdam. Te Amsterdam, bij J.F. Schleijer. 1836. In gr. 8vo. VIII en 185 bl. f 1-80.


{==331==} {>>pagina-aanduiding<<}

Dit werk kan in twee deelen verdeeld worden: aanteekeningen van den Hoogl. wendt, bl. 1-122; resultaten der ervaring van den Hoogl. van der breggen, bl. 122 tot het einde. Uit het Voorberigt verneemt men, dat, ondanks de belangrijkheid van een werk van Prof. wendt, die Kinderkrankheiten, de vertaling daarvan Prof. van der breggen minder geschikt en noodzakelijk voorkwam. Hij dacht echter den Uitgever eene afzonderlijke uitgave der aanteekeningen over de Scarlatina te mogen aanraden, waartoe hij te meer aandrang gevoelde, omdat eene dertigjarige praktische loopbaan hem tevens in de gelegenheid stelde, uit eigene ervaring een en ander daarbij te kunnen voegen. Wij zullen dus eerst de aanteekeningen van den Hoogl. wendt overwegen, en daarna de ervaring van den Hoogl. van der breggen beschouwen.
De aanteekeningen over de roodvonk behelzen niets nieuws; maar de beschouwing en behandeling der ziekte wordt in eene geleidelijke orde voorgesteld. Ervaring en rede bieden elkander getrouw de hand. De ervaring is zuiver; de redeneringen, op haar gegrond, zijn juist; geen stelsel wordt bij uitsluiting hulde gedaan. Deze aanteekeningen zijn dus wel waardig gelezen te worden, en menig jong Arts zal er nut mede kunnen stichten. Het ontbreekt tusschenbeiden niet aan nuttige wenken, zoo als onder anderen die over de versterkende geneeswijze in het algemeen bij herstellende lijders, bl. 89 en verv.
Eene aanteekening heeft onze aandacht, om eenige tegenstrijdigheid, bijzonder tot zich getrokken. Over de voorbehoedingsmiddelen sprekende, bl. 117, wordt ook van de bekende toediening der Belladonna gewag gemaakt. Bl. 118 zegt de Schrijver: ‘In lateren tijd heeft berndt dit voorbehoedingsmiddel weder aangewend, en roemde hetzelve algemeen; waarop het ook bij ons weder meermalen is beproefd geworden, en na eenige waarnemingen zich ook scheen te bevestigen; bij-
{==332==} {>>pagina-aanduiding<<}
zonder schijnt een geval zeer beslissend; waar in een weeshuis in onze stad (Breslau) drie kinderen spoedig na elkander aan Scarlatina ziek werden, en aan de overigen het Belladonna-middel gegeven werd. Slechts één knaapje werd nog ziek; de overigen bleven van de besmetting verschoond.’ En onmiddellijk daarna, bl. 119: ‘Thans zijn de Geneesheeren grootendeels van de werkeloosheid en het krachtelooze van de Belladonna tot verhoeding van de Scarlatina overtuigd, en wordt aan de aanwending van dit middel niet meer gedacht.’
In het bijvoegsel doorloopt de Hoogl. van der breggen de aanteekeningen van zijnen ambtgenoot, vereenigt zich grootendeels met dezelve, en is somwijlen van een ander gevoelen. Op grond van eigene ervaring, meent hij over deze ziekte, na eene dertigjarige praktische loopbaan, meer beslissend voor zijn gevoelen, dan voorheen, te mogen uitkomen. (Voorr. bl. VI.) Daar de roodvonk niet overal dezelfde is, noch kan wezen, door de invloeden, welke hare ontwikkeling wijzigen, zoo zal er steeds verschil in de behandeling blijven bestaan. Dit zal echter minder groot zijn, wanneer men de ziekte naar de natuur behandelt, en niet uit het gezigtpunt van een of ander heerschend stelsel. Zoo zouden wij uit onze ervaring het voorschrift van joseph frank (*) aanprijzen: Vis scarlatinae simplicis curam feliciter absolvere? Committe morbum naturae. (Laat de genezing der eenvoudige roodvonk aan de natuur over.) In elk geval, bij den aanvang der ziekte, zouden wij de aanwending der antiphlogistische geneeswijze aanprijzen; echter in derzelver ruimen omvang, niet slechts bepaald bij bloedonttrekkingen, steeds een waakzaam oog houden op den aandrang van het bloed naar de hersenen, (onder welke omstandigheden de aanzetting van bloedzuigers langs den hals de aandacht verdient) koude fomentatiën over het hoofd daarbij

{==333==} {>>pagina-aanduiding<<}
voegen, de algemeene aanwending van koude wasschingen alleen met de meeste omzigtigheid gedoogen, en slechts onder een geneeskundig toezigt. Over het braakmiddel zouden wij wederom minder eenstemmig met den Hoogl. van der breggen denken, vooral wanneer dit met geen antigastrisch doel wordt voorgeschreven. Geene nadeelige gevolgen te zien (bl. 153) strekt nog niet tot aanprijzing. Is de antiphlogistische behandeling die, welke de Scarlatina vereischt, bl. 153, dan komt de werking van het braakmiddel op het zenuwstelsel minder te pas, juist om de beide redenen, ontstekingstoestand en congestiën, (bl. 152) hoe gering die mogen zijn. Van der breggen beaamt ook, bl. 138, het gevoelen van wendt (bl. 14): ‘De voorwaardelijke oorzaak van de Scarlatina is en heet ontsteking, niet van een' roosachtigen maar van een' eigenaardigen aard.’ In deze gevallen, zegt j. frank, zijn de twee voornaamste hulpmiddelen bloed- en warmte-onttrekking en zorg voor open lijf, (lenis alvi purgatio.) Het komt veeltijds in de roodvonk het meest op eene zorgvuldige behandeling aan van alles, wat tot den lijder betrekking heeft; en wanneer wij sydenham niet geheel kunnen toestemmen, dat niemand aan deze ziekte sterft dan door te groote drukte van den Arts of door te veel hulp van den Apotheker, zijn wij hier vooral van het gevoelen van storch: quod potest fieri per pauca, non debet fieri per multa. (Gebruik nooit veel, waar gij met weinig kunt toekomen.)




Bijdragen voor Vaderlandsche Geschiedenis en Oudheidkunde, verzameld en uitgegeven door Is. An. Nijhoff. IIde Stukje. Te Arnhem, bij I.A. Nijhoff. 1836. In gr. 8vo. f 1-25.

Met genoegen merken wij de voortzetting op van een Tijdschrift, 't welk sedert lang voor den beminnaar en beoefenaar onzer Geschiedenis eene behoefte was. Kon-
{==334==} {>>pagina-aanduiding<<}
digden wij in No. II van dezen jaargang het eerste stuk aan met verdienden lof, niet minder ruimschoots kunnen wij dit tweede aanprijzen. Men oordeele over de belangrijkheid van deszelfs inhoud uit de volgende beknopte opgave.
I. Onderzoek, of en in hoe ver de Zeeuwen deelgenomen hebben aan het Verbond der Edelen in 1565, door j. ab utrecht dresselhuis. Deze Verhandeling strekt ten betooge, dat de geleerde te water zich te stellig uitdrukte, toen hij beweerde, dat Zeeland het eenige van de zeven vereenigde Gewesten was, waaruit niemand der Edelen, zoo veel men weet, het Verbond onderteekende. - De stotsom daarvan moge als van minder algemeen belang beschouwd worden, het stuk is echter op eene zoo belangwekkende wijze geschreven, en verraadt eene zoo diepe kennis van Zeelands toestand in de XVIde Eeuw, vooral ten aanzien der Edelen en derzelver bezittingen, dat elk deskundige dezelve voorzeker met nut en genoegen lezen zal. Bij deze Verhandeling is reeds gebruik gemaakt van de onuitgegevene stukken, in het Archief van Kuilenburg voorhanden, welke door den Heer nijhoff in het eerste stuk zijn opgegeven. Een doorslaand blijk van het nut van zoodanig Tijdschrift.
II. De overtogt van lodewijk XIV over den Rijn, (12 Junij 1672) door o.g. heldring, (bl. 93-103.) Deze voor ons Vaderland zoo rampspoedige gebeurtenis wordt hier vrij breedvoerig en met warmte geschilderd. Vooral wordt regt gedaan aan den heldenmoed van de Friesche Regementen, en de namen der weinigen hunner aanvoerders, die het leven behielden, opgeteekend. Vele onzer Geschiedschrijvers hebben dit verzuimd. Hiervan moet echter valkenier uitgezonderd worden, die bl. 457 deze zelfde namen vermeldt, en dus hier wel eene aanhaling verdiend had.
III. Eerste handelingen van Graaf jan van nassau-katzenellebogen, als Stadhouder des Vorstendoms Gelre en Graafschaps Zutphen, (bl. 104

{==335==} {>>pagina-aanduiding<<}
-144.) Na eene korte inleiding, deelt nijhoff hier twee onuitgegevene en belangrijke stukken uit het Geldersch Archief mede, waarbij nog een uit een schaars bekend geschrift gevoegd is. Alle strekken ten bewijze van het moedig en schrander beleid van den man, die als de regterhand van willem I en de groote bevorderaar der Unie van Utrecht kan worden aangemerkt, en aan wien Gelderland in dat hagchelijk tijdstip zulke groote verpligting had.
IV. Bijdrage tot de kennis van den Koophandel der Friezen in de negende Eeuw, door j.h. van bolhuis, (bl. 145-148.) In de Levens der Heiligen, door mabillon uitgegeven, vindt men ook het Leven en de wonderen van st. goar. In dit stuk, 't welk in 839 geschreven schijnt, leest men een verhaal van een koopman uit het volk der Friezen, die, den Rhijn opvarende, bij St. Goar verzuimd had aan land te gaan en te bidden, in groot gevaar raakte, en daaruit, naar hij erkende, door de verdiensten van den Heilig gered werd: daarbij komt nog een tweede verhaal van een ander Friesch koopman, die mede door de hulp van st. goar gered werd, en hem daarvoor een kostbaar kleed offerde (vestem holosericam - welligt zijde? vraagt de Heer van bolhuis; wij zouden het liever door fluweel vertalen.) Dit verhaal is schijnbaar van weinig beteekenis; maar het geeft inderdaad eenen belangrijken wenk omtrent de Rhijnvaart der Friezen en hunnen geregelden handel reeds in de 9de Eeuw.
V. Kleeding der Weezen, (bl. 149 en 150) medegedeeld door denzelfden. Onze weeskinderen dragen nog op vele plaatsen kleederen van tweederlei kleuren, gelijk zij voorheen te Utrecht half blaauw, half wit gekleed werden. De Schrijver geeft, uit een stukje van den beroemden jac. grimm, hiervan eene zeer geleerde opheldering. In de Middeleeuwen, zegt hij, werd aan kinderen, uit mishuwelijking of buiten echt geboren, eene tweeslachtige kleeding gegeven (b.v. de regterzijde kostbaar, de linkerzijde gemeen.) Ook dit werd op de

{==336==} {>>pagina-aanduiding<<}
weeskinderen toegepast, als geheel buiten bloedverwantschap zijnde. Wij zouden echter vragen, of het niet veel eenvoudiger zoude zijn, hier enkel aan eene stedelijke liverei te denken. Het is bekend, dat b.v. in de 15de Eeuw de Schutterijen van vele plaatsen ook dergelijke unisorm hadden. Te Amsterdam was deze aan de regterzijde groen, aan de linkerzijde rood. Dit was dus de stads-paluere, gelijk men toen zeide. Geen wonder, dat ook de weezen, die in een openbaar gesticht werden opgenomen, met dezelve gekleed werden. [Verg. bosscha, Ned. Held. te land, Vde Asl. bl. 111. (*)]
VI. Iets over den togt van Hertog albrecht tegen de Friezen, (bl. 151, 152) door den Heer nijhoff. De Schrijver bewijst uit een onuitgegeven stuk, dat deze togt in 1396 heeft plaats gehad, dat daarbij ook eene Engelsche hulpbende is tegenwoordig geweest, en dat dus latere beroemde Schrijvers ongelijk hadden, toen zij wagenaar, die dit beide te regt gesteld heeft, hierin van dwaling beschuldigden.
Thans volgt de Rubriek Aankondigingen, Berigten enz. Hier wordt uitvoerig verslag gedaan Io. van de uitgave der Kronijk van jan van helu door j.f. willems, Brussel 1836. (Ofschoon nijhoff zich van eigenlijk gezegde recensiën onthoudt, hadden wij echter wel gewenscht, dat hij den Heer willems (die overigens door ons wordt hooggeacht) hier gegispt had over zijne onkiesche uitdrukking jegens onzen uitmuntenden van wijn. Sprekende toch van de late verschijning van helu, zegt hij (Préface, p. I): ‘La cause première de ce retard s'explique d'abord par l'indolence de feu Mr. van wijn, qui n'a cessé de nous en promettre une édition, accompagnée d'un commentaire et de notes historiques, mais qui n'a jamais rempli sa promesse.’ Dit woord indolence, (ten aanzien van een' zoo uitstekend Geleerde als

{==337==} {>>pagina-aanduiding<<}
achtingwaardig mensch, en die daarbij zoo veel uitmuntends geleverd heeft, stootte ons, wij erkennen dit, geweldig.) IIo. van janssen's Gedenkteekenen der Germanen. Voorts van het tweede deel van de jonge's Zeewezen; van rink's Beschrijving der Stad Tiel; van het 5de stuk van de wind's Bibliotheek der Nederlandsche Geschiedschrijvers; en eindelijk een zees uitvoerig verslag van de Akademische Dissertatie van p. simons, (over de Akte van Navigatie) door hem in den jare 1820 in 't openbaar verdedigd. De Redactie, namelijk, is voornemens, achtervolgelijk verslag te doen van zoodanige Dissertatiën, als met Vaderlandsche Geschiedenis en Oudheidkunde in verband staan; welk voornemen wij te nuttiger keuren, daar deze Dissertatiën, in het Latijn geschreven zijnde, tot dusverre nutteloos waren voor die beminnaars onzer Geschiedenis, die deze taal niet magtig zijn.
Moge toch dit veelbelovend en aanvankelijk reeds zoo veel goeds gevend Tijdschrift niet door gebrek aan deelneming, als zoo vele vroegere van dien aard, blijven steken!




Iets of niets, of invallende Gedachten over mogelijke voorbehoedmiddelen, ter beveiliging onzer Zeedijken en Zeeweringen, tegen zware zeestortingen en golfslagen. Door P. van Griethuizen. Te Utrecht, bij van Paddenburg en C. In gr. 8vo. 63 Bl. f :-65.

De gedachte aan de dreigende gevaren, aan welke ons Vaderland, door zijne lage ligging aan de oevers der zee, bestendig is blootgesteld, herinnerde den Schrijver van dit boeksken aan het vroeger door hem vernomene, dat het storten van olie, traan, en andere drijvende vetachtige stoffen, eene aanmerkelijke vermindering in het woeden der zeestortingen en golfslagen te weeg brengt. Na derhalve eerst een aantal getuigenissen, op de ondervinding gegrond, voor deze stelling te hebben verzameld en opgegeven, raadt hij aan, dat, wanneer onze strandbewoners, uit de hun bekende voorteekenen, stormachtig weder en eene holle zee, die de dijken en zeeweringen bedreigen, te gemoet zien, Heeren Dijkgraven enz. zorgen, dat een zeker getal booten, met daartoe aangestelde manschap, en voorzien van eenen goeden voorraad olie, traan, enz. in zee steken, en men in de nabijheid

{==338==} {>>pagina-aanduiding<<}
der branding gekomen, dezen voorraad, hetzij op eens, het zij bij tusschenpoozen, in de golven werpe, waardoor eene slaak dezer drijvende vetachtige stoffe zou worden daargesteld, die, aan de paalhoofden gekomen, eene stilling en vermindering der zeestortingen en golfslagen moet te weeg brengen.
Dit is het hoofddoel van het werkje, dat overigens aan eene uitvoerige beschrijving van den Westkapelschen dijk, op het eiland Walcheren, (waar eene zoodanige proefneming den Schrijver bijzonder geschikt zou voorkomen) en aan wederlegging der mogelijke bedenkingen en zwarigheden tegen zijn plan gewijd is. - Bij al de schatten, jaarlijks voor onzen Waterstaat vereischt, zou het op eenige vaten olie of traan juist niet aankomen, ten einde te beproeven, of zijn vaderland- en menschlievend doel bereikbaar zou wezen, en ware ook, tegen zijne maar niet tegen onze verwachting, olie en arbeid daarbij verloren, het zou althans zeker geene olie in het vuur geworpen zijn. De daartoe bevoegde onderzoeke en beproeve derhalve!






Brieven, geschreven op eene Reize in België, gedurende Junij en Julij 1835, door S. de Jong. Te Dordrecht, bij Blussé en van Braam. 1836. In gr. 8vo. 153 Bl. f 1-80.

Wij kennen den Schrijver dezer Brieven volstrekt niet, maar zouden uit dezelve durven besluiten, dat hij een Schilder is. Althans hij beschrijft zeer uitvoerig en met zeer veel oordeel de schilderijen, die hij in België gezien heeft. Hij schreef uit Luik, Brussel en Antwerpen eenige brieven, die hij, ten getale van 14, in dit boekdeeltje, met kleine veranderingen, mededeelt. De stijl is alzoo onopgesmukt, doch te gelijk levendig, onderhoudend en aangenaam afwisselend. Fabrieken liet hij niet onbezocht, zoo als de kanongieterij te Luik; eene kolenmijn in den omtrek aldaar; de beroemde werkplaatsen van den Heer cockerill, enz. Van Musea van schilderijen spraken wij reeds. Voorts beschrijft hij andere merkwaardigheden en schoone gezigten, doch zonder zweem van kunst. Men verwachte hier geene breedvoerige beschrijvingen. Hetgeen de Schrijver zag, zag hij echter naauwkeurig. Waar hij beoordeelt, doet hij het met gezond verstand en kennis van vele zaken. De beschrijving van som-
{==339==} {>>pagina-aanduiding<<}
mige schilderijen uit de verzameling des Hertogs van aremberg en van het leven des beeldhouwers geefs behoefden niet in het Fransch en Nederduitsch beide te zijn medegedeeld. Bladz. 36 wordt de hoogte van het stadhuis te Brussel, zeker door eene misstelling, op 364 voeten gesteld, hetwelk de hoogte is van den toren van dat gebouw. De correctie kon naauwkeuriger zijn. Voor een paar aanhalingen van verschillende soort vergunne ons de Redacteur ditmaal een klein plaatsje.
‘Uit de vertrekken van den Prins [in het Paleis van Z.K.H. te Brussel] komt men in die der Prinses. In de eerste [laatste] lag nog op hare schrijftafel het postpapier, waarvan zij de laatste maal afgenomen had, de portefeuille, de pen, waarmede het laatst scheen geschreven te zijn, een paar bruinlederen glacé-handschoenen en eenige boeken. Overigens was de kamer net en fijn gestoffeerd. Gaarne had ik nog een paar minuten in het boudoir vertoefd. Het deed mij goed, eenige oogenblikken op de plaats te staan, vroeger door onze beminde Prinses bewoond; door haar bewoond, die het Nederlandsche volk hoogacht als zijne toekomstige Vorstin; die het Nederlandsche volk bemint als de verpleegster zijner gewonden. Het was mij goed, te zien, hoe zelfs losbandige muiterij de geringste kleinigheden, haar betreffende, had geëerbiedigd, en sedert vier jaren nog niets, voor het uiterlijke ten minste, van zijne plaats weggenomen was. In een aangrenzend vertrek stond het portret van Prinses marianne op eene(n) armstoel, waarschijnlijk zoo als het toevallig daar was achtergelaten,’ enz.
‘Van eene verbazende uitgestrektheid zijn de lokalen [in de glasfabriek van den Heer kimmelin te Huy], alwaar de glasvoorwerpen worden geblazen, gevormd of gedrukt. In een derzelven stonden drie reusachtige, ronde ovens (hauts-fourneaux), welke tot het dak opgemetseld waren en aan de zijden openingen hadden, waarin het glas werd gegloeid. Aan den eersten over werden roemers in allerlei fatsoenen en voor alle standen vervaardigd. Van het gewone borrelglas tot de smaakvolste Rijnwijn- en Champagneglazen, zag ik hier blazen, draaijen, kneden als was en knippen als papier; en zoo snel, dat het mij, sedert dien dag, altijd verwondert, waarom wij voor deze broze waar nog zoo veel geld moeten betalen. Bij den tweeden

{==340==} {>>pagina-aanduiding<<}
hield men zich hoofdzakelijk met Apothekers-, gewone, witte likeur- en waschflesschen, als ook met lampenglazen en bollen bezig. De derde oven intusschen was de belangrijkste; dewijl aan dezen de bekwaamste arbeiders waren, ter vorming van die schoone, kristallen dessertzaken, welke men gewoonlijk nevens de Champagneglazen op tafel vindt. Ik heb altijd in de meening verkeerd, dat alle figuren in glas moesten geslepen worden; maar dit is niet zoo: men drukt het glas in vormen, zoodat in weinige seconden een dessertbord, eene suikerschaal, zelfs eene theebus vervaardigd is; welke laatste uit drie [vijf?] stukken aan elkander wordt gezet, namelijk de twee [vier?] zijden en de bodem; later worden de vereenigingsplaatsen een weinig bijgeslepen. Te huis komende, (voegt de jong er bij) viel mijn oog toevallig op de theebus, welke op de tafel stond; en ik bevond nu, dat men de aangezette plaatsen, bij naauwkeurige bezigtiging, zeer goed kon onderkennen, daar zij niet die zuivere afronding hebben, als de andere deelen. En desalniettemin en evenwel nogtans, zoude vader cats gezegd hebben, had ik dezelve voor zuiver geslepene gekocht; op nieuw bemerkende, dat men geslepen zijn moet, om met geslepene zaken om te gaan, zonder bedrogen te worden.’
Die van dit welgeschreven werkje meer wil weten, koope en leze het, wat wij niet gelooven, dat iemand berouwen zal. En valt het in handen van menschen, die ooit penningen moeten doen graveren, dat zij het vignet op den titel met aandacht beschouwen, en zien, dat de steendrukkerij van backer ook in dit vak niet veel aan de koperen gravure toegeeft.




Merkwaardigheden voor de Geschiedenis van den Belgischen Opstand, behelzende eene naauwkeurige opgave der belangrijkste voorvallen te Antwerpen en op deszelfs Citadel, van 1830 tot aan December 1832 (*), alsmede een verslag der krijgsverrigtingen op de forten Lillo en Liefkenshoek, en van het voorgevallene op de Schelde, gedurende den in- en

{==341==} {>>pagina-aanduiding<<}
uittogt van het Fransche leger, voorafgegaan van nog eenige onvermelde geschiedkundige bijzonderheden. Te Utrecht, bij L.E. Bosch. 1836. In gr. 8vo. 91 Bl. f :-90.

Wie heeft het gezegd, dat een lange titel voor een kort boek is als een achtenveertigponder voor een hoenderhok? Hier is het te zien. Het werkje is weinigbeteekenend; niet veel meer, dan compilatie uit van kampen's Gedenkboek. En de nog onvermelde geschiedkundige bijzonderheden dan? Nu ja, wij kondigen het boeksken alleen aan, enkel zeggende, dat wij er niets nieuws in gevonden hebben, dan dat hendrik van leuven geene Belgen, maar straatjongens, die om een papieren vaandel dansten, op de vlugt zal hebben gedreven. (Bl. 50.) Indien dit waar is, heeft genoemde fuselier zijn kruis al zeer gemakkelijk verdiend.

Schets van een beredeneerd Stelsel voor Muzijk-onderwijs in het algemeen, bijzonder toegepast op de Piano-forte; naar het Hoogduitsch van C. Berg, door A.P.F. De seyff, 2den Luitenant der Infanterie, enz. Te Zwolle, bij R. Boelens, Jr. 1836. In gr. 8vo. f 1-40.

De belangstelling, welke men, bij de in ons Land al meer en meer klimmenden lust en smaak voor het vak der Toonkunst, betoont in zoodanige voortbrengselen, welke werkelijk kun nen strekken tot bevordering van die kunst, noopte ook steller dezes, als liefhebber derzelve, om van dit werkje eenig verslag te geven. Doch, hoe zal het oordeel over den inhoud moeten uitvallen? De beantwoording dezer vraag kan niet twijfelachtig zijn, zoodra men verneemt, dat voor dit werkje een aanbevelend Voorberigt geplaatst is door Doctor gottfried weber; een' man, (zoo als Vertaler teregt zegt) aan wiens beredeneerde en grondige voorstelling van het moeijelijkste en tevens belangrijkste gedeelte der Muzijk deze kunst en wetenschap zooveel vorderingen is verpligt, en die zich dan ook daardoor zulk eenen naam in dezelve verworven heeft, dat eene aanprijzing van zijne zijde, in alles wat de Toonkunst betreft, als gewigtig en hoogstgeldend kan beschouwd worden. Niettemin vermeent steller dezes, dat aan het vak der Toonkunst in ons Vaderland nog te wei-
{==342==} {>>pagina-aanduiding<<}
nig eigenlijke beoesening in hare geheele uitgestrektheid te beurt valt, dan dan het niet nuttig zoude zijn, het onderhavige werkje bij ons Publiek als 't ware in te leiden, opdat daardoor niet alleen alle Muzijkonderwijzers van het noodzakelijke, maar ook leerlingen en derzelver ouders, benevens alle liefhebbers en beoefenaars der Toonkunst, van het waarlijk nuttige, dat de aanschaffing en lezing van hetzelve voor hen kan hebben, mogen overtuigd worden.
In de Inleiding dan behandelt de Schrijver, op eene zeer oordeelkundige wijze, in vijf Afdeelingen, het navolgende: I. Het standpunt van den Onderwijzer. Dit wordt in eene beantwoording der vier vragen: wat beoogt - wat kan - wat behoort de Onderwijzer, en wat mag hij van zijn pogen hopen? zeer goed uiteengezet. II. Het standpunt van den Leerling. Na de beschouwing, hoedanig dit verschillend is bij elken leerling, besluit de Schrijver aldus: ‘Weshalve hier dan ook slechts die wenken zullen gegeven worden, welke aan geene verandering onderhevig zijn, en op elken toestand kunnen worden toegepast. Mijns inziens zijn deze wenken de zoodanige, welke de krachten der ziel opwekken en aanzetten; al het overige is slechts de vorm, waarin dezelve worden bevat, of maakt de wijzigingen uit, waardoor zij zich vertoonen.’ III. Hinderpalen van den kant des Onderwijzers. IV. Verrigtingen van den Onderwijzer. V. Hinderpalen van den kant des Leerlings. Ook deze laatste drie Afdeelingen zijn uitnemend goed behandeld, en, gedoogde het mijn bestek, ik zoude mij genoopt gevoelen, dezelve hier af te schrijven.
Voorts wordt het Onderwijs in twee opvolgende Hoofdstukken behandeld, die te zamen 10 paragraphen bevatten, als: § 1. Hoofddoel van het Muzijkonderwijs; uiteengezet in drie punten, en nog nader verklaard in drie onderafdeelingen. § 2. Trapswijze voortgang der ontwikkeling; met aantooning, hoe die in acht trappen moet plaats grijpen. § 3. Toepassing der bovenbedoelde voorschriften. § 4. Over den weg, welken men moet inslaan, naarmate de vorderingen, door den leerling gemaakt, dit vereischen. § 5. Inrigting der lessen. § 6. Zelfoefening. Ook in deze paragraaph vindt men weder een paar zinsneden, die der vermelding overwaardig zijn, en bijzonder van des Schrijvers schranderheid getuigen; te weten: ‘In elke andere kunst, waar een model of ander zigtbaar voorbeeld kan gegeven worden, valt het den leerling zeer

{==343==} {>>pagina-aanduiding<<}
gemakkelijk, zijne kopij met hetzelve te vergelijken; bij zigtbare voorwerpen vertoont zich duidelijk, wat gedaan is, en wat nog is overgebleven; doch bij eene muzikale oefening zweeft ons geen ander voorbeeld voor den geest, dan hetgeen ons door onze verbeelding of door ons gevoel wordt gegeven, en de oefening zelve, wanneer zij is volbragt, is dikwerf zoo duister, alsof zij met eenen sluijer bedekt ware. Hieruit blijkt duidelijk, dat alleen eene opgewekte verbeeldingskracht, een sterk gevoel en eene levendige en gespannene oplettendheid in staat zijn, goede oefeningen te weeg te brengen. Waar deze zielskrachten zijn ontwikkeld, hoe geheel anders worden daar de gevolgen eener oefening!’ § 7. Keus der muzijk. § 8. Over het aanwenden van het geleerde bij openlijk spelen of in gezelligen kring. Ik kan niet nalaten, den aanhef dezer paragraaph af te schrijven; dezelve luidt aldus: ‘Is de muzijk eene kunst, die men alleen voor zichzelven, of ook tot genoegen van anderen beoefent? Mij dunkt, dat de aard der Toonkunst deze vraag reeds genoegzaam beantwoordt. Houden wij de kunst voor eene zaak, waaraan meerderen even zoo goed als een enkele kunnen deelnemen, en ziet men zelfs zijn eigen genot verhoogd, wanneer men eene algemeene deelneming waarneemt, dan moeten wij de muzijk als eene kunst beschouwen, waarop de maatschappij het hoogste regt heeft; terwijl men, door die alleen voor zichzelven te behouden, eer onregtmatig handelt. Wie is er bovendien, die niet heeft ondervonden, hoe zeer het zelfgenot bij het muziseren wordt vergroot, wanneer men hierdoor ook anderen kan bekoren, en hoe men daarbij met geheel andere gewaarwordingen en gevoelens wordt bezield, dan wanneer men dit voor zich alleen uitoefent?’ § 9. Uiteenzetting van de gronden, waarop al deze voorschriften berusten. § 10. Over het werktuigelijke. In deze
paragraaph heeft de Schrijver ook weder zeer oordeelkundig aangetoond, in hoedanig naauw verband de oefening in het werktuigelijke met die van het gehoor staat, en alzoo daarmede moet verbonden worden.

(Het vervolg en slot hierna.)








{==344==} {>>pagina-aanduiding<<}

Geschied- en letterkundige Herinneringen, verzameld door Mr. G.W. Vreede, Advocaat te Gorinchem. IIde Stukje. Te Gorinchem, bij W. van der Wal. 1836. In gr. 8vo. 90 bl. f 1-10.

Recherches bibliographiques sur quelques impressions Neerlandaises du quinzième et du seizième siècle, par E.H.J. du Puy de Montbrun. Leide, chez S. et J. Luchtmans. 1836. 8vo. VIII et 98 pag. f 1-80.

De vrijheid der Gereformeerde Gemeenten in Nederland, verdedigd. Pleitrede, uitgesproken den 10 October 1836, door Mr. A.M.C. van Hall, Advocaat te 's Gravenhage. Te Amsterdam, bij W. Messchert. 1836. In gr. 8vo. IV en 73 bl. f :-60.

Het eerste stukje der Herinneringen, door Mr. g.w. vreede verzameld, is bevorens door ons aangekondigd. Het tweede is ons thans geworden. Met oordeel en scherpzinnigheid is de Schrijver te werk gegaan, en geheel de verzameling getuigt van eenen liberalen en edelen geest, met ver mijding van hatelijkheid en partijzucht. Uitmuntend is onder anderen het artikel, bl. 28-73: Familieregeringen in de Republiek der Vereenigde Nederlanden. Men ziet den trapswijzen voortgang der Aristocratie, en derzelver ontaarding in Oligarchie, beknopt en duidelijk aangewezen.
De Heer du puy de montbrun heeft, in zijne Recherches bibliographiques, ons een beredeneerd, getrouw en zindelijk uitgevoerd verslag gegeven van de oudste drukken in Nederland; terwijl de houtsneêplaatjes ons de afbeelding leveren van de versieringen, in wapenen, merken en afbeeldingen bestaande, waarmede de drukkers hun werk hebben trachten aan te bevelen. Men kan den berigtgever niet dan dank weten voor zijnen arbeid.
De oordeelkundig bewerkte en zeer goed gestelde Pleitrede van Mr. a.m.c. van hall, voor het Hoog Geregtshof te 's Gravenhage, in eene correctionele Appélzaak van den Heer scholte c.s., onderscheidt zich van meer andere in soortgelijke zaken, en ook van de vroegere deszelfden Sprekers, dáárin, dat hij, thans zelf tot de afgescheidenen zijnde

{==345==} {>>pagina-aanduiding<<}
overgegaan, alsnu slechts de volgende punten zoekt te betoogen: 1o. De vereeniging der gescheidene Gereformeerden is niet strafbaar, volgens Art. 291 en volg. van het Strafwetboek. 2. Vrijheid van Godsdienst is aan de afgescheidene Geresormeerden door de Grondwet gewaarborgd. 3. De gescheidenen kunnen geene vergunning vragen, om gemeenten op te rigten. De toepassing der strafwet is rustverstorende.
Bij de behandeling van het eerste punt hinderde ons de vergelijking tusschen de godsdienstige bijeenkomsten met meer dan 20 personen en die van meer dan 20 arbeiders tot het opbouwen van een huis. Immers die arbeiders zijn geene bouwlieden; zij komen niet bijeen, om zich bezig te houden met onderwerpen der bouwkunst, maar werken op last van hunnen meester. Wel zegt de bekwame Pleiter: dit is ook ons geval; wij komen op last van den Opperbouwmeester des Heelals bijeen, enz. Doch nergens heeft de Zaligmaker bevolen, om met meer dan 20 personen bijeen te komen. Men kan zeer wel in kringen van niet meer dan 20 lieden, behalve de leden des huisgezins, in wier woning het gezelschap gehouden wordt, vergaderen. Dat men daar dan ook doop en avondmaal kan bedienen, spreekt van zelf, en elke verhindering, aan zulk eene vergadering in kleinen getale toegebragt, zou, naar Recensent's gevoelen, een misbruik en eene overtreding der wet zijn, waarover de afgescheidenen zich met regt zouden kunnen beklagen. Dat men zich overigens in de vergaderingen der Christenen met godsdienstige onderwerpen bezig houdt, of s'occupe, lijdt geenen twijfel: men houdt zich met een onderwerp bezig, als men er over nadenkt; en met aandacht de godsdienstoefening bij te wonen, is een pligt, zoodra men dus, tot zijne stichting, zich in eene kerk of in een godsdienstig gezelschap begeeft, houdt men zijnen geest bezig; men is werkzaam met hetgene aldaar gesproken en verrigt wordt.
2o. Bij het tweede punt wordt beweerd, dat de afgescheidenen geene nieuwe gezindheid zijn. Maar ten opzigte van den Staat is alle gezindheid nieuw, die in dien Staat zelven, vóór de oprigting of herstelling, niet bestaan heeft; b.v. de Protestantsche Godsdienst, ofschoon, naar het gevoelen harer oprigters of herstellers, luther, calvijn, zwingli enz., eigenlijk de oudste, ja die der eerste Christenen, was echter, ten opzigte van de in 1517 en vervolgens be-
{==346==} {>>pagina-aanduiding<<}
staande Regeringen, nieuw. Over de leer mogen Besturen noch Regtbanken oordeelen. De associatiën zelve waren kortgeleden opgerigt; en of de leer der Protestanten al dan niet die van christus en de Apostelen was, dit was wel een godsdienstig geschilpunt, doch daar mogten de Overheden niet in treden. Indien onze voorouders slechts overal voor hunne gevoelens hadden mogen uitkomen, dezelve met den druk gemeen maken, en overigens vrijelijk met 20 personen, op bepaalde dagen, godsdienstig vergaderen, dan zouden zij oproermakers zijn geweest, indien zij desniettegenstaande tegen philips II waren opgestaan. Maar naar hun geloof werd onderzoek gedaan; hunne denkbeelden mogten zij niet mededeelen; hoe gering ook in getale, werd hun de vergadering niet toegestaan; te vuur en te zwaard werden zij vervolgd. Dit was gewetensdwang; en deze zou bij ons alleen beginnen te bestaan, zoo men doop- en avondmaalbediening verhinderde in bijeenkomsten van niet meer dan 20 personen, behalve de leden des huisgezins.
3o. Dat de gescheidenen geene vergunning zouden kunnen vragen, om gemeenten op te rigten, betuigen wij niet te begrijpen. Immers door de oprigting wordt bedoeld de oprigting met medewerking van 's Lands Bestuur. De afgescheidenen kunnen b.v. verklaren, dat er reeds sinds lang eene niet erkende gemeente bestaat, maar dat zij wenschen, met voorkennis van het Gouvernement, daaraan een wettig bestaan te geven, en, vermits het vorige aanzijn der gemeente van hoogerhand niet erkend werd, in zoo ver alsnu die gemeente op te rigten, d.i. een wettig, of bij de Overheid erkend, bestaan aan dezelve te verzekeren. Indien de afgescheidenen niet met eenen geest van tegenwerking bezield zijn, maar in alle opregtheid en met alle welwillendheid verkiezen te handelen, dan schijnt het ons toe, dat zij, zonder krenking des gewetens, wel in elken redelijken wensch zullen slagen; maar brengt hunne overtuiging het mede, dat zij het wereldlijk Bestuur buiten alle kennisneming en toezigt willen houden, dan zijn alle hunne godsdienstoefeningen rustverstorende uit haren aard, en de oprigting huns Kerkgenootschaps, b.v. onder den titel van Hersteld-Hervormden, zal nooit worden toegestaan.





{==347==} {>>pagina-aanduiding<<}

Algemeene Grondbeginselen der Aardrijkskunde, door L.A. Schroeder Steinmetz, Praeceptor aan de Latijnsche School te Groningen. Te Groningen, bij W. van Boekeren. XII en 381 bl. f 2-90.

De geleerde Schrijver, bij eigene ondervinding meenende te ontwaren, dat er voor het aardrijkskundig onderwijs op onze vaderlandsche Latijnsche scholen een genoegzaam geschikt leerboek ontbrak, vond zich genoopt, eene handleiding ten eigen gebruike op te stellen, en biedt de vruchten van dezen zijnen arbeid nu ook anderen, inzonderheid zijnen ambtgenooten, aan. Hij heeft, bij de bewerking, van de beste en nieuwste hulpmiddelen gebruik gemaakt, en soms wel het een en ander, met de noodige wijzigingen en veranderingen, geheel van hen overgenomen, en in het bijzonder getracht, alles op eene wijze in te rigten, door welke het verstand en het oog in de gelegenheid gesteld worden, het geheugen te hulp te komen. Voorts is alles zóó gedrukt, dat zich het meer algemeene en noodzakelijke gemakkelijk van het meer bijzondere en minder algemeen noodzakelijke laat onderscheiden; terwijl hij zich hier en daar ook met wenken voor den onderwijzer vergenoegt, om naar behoefte en omstandigheden aan te vullen, wat tot het geleerde in verband staat.
Wij willen niets afdingen op de waarde van zoodanige geographische handboeken, als op onze scholen, zoo Latijnsche als andere, tot hiertoe gebruikt worden of zouden kunnen worden; doch, daar in sommige daarvan alleen de oude Geographie behandeld wordt, andere voor het onderwijs misschien wat te wijdloopig, of door hunne verdeeling en wijze van behandeling minder tot leerboeken geschikt zijn, ook de behoefte aan het tegenwoordige werk niet ontkennen, daar toch het in orde brengen van eigene dictaten meer tijds van Heeren Rectoren en Praeceptoren zou vorderen, dan hunne overige ambtsbezigheden hun overlaten. Om dus, zonder ons met aanmerkingen op betrekkelijke kleinigheden op te houden, die bij eene zooveel omvattende taak eerder te maken dan te verbeteren zijn, diegenen, aan welke het werk nog onbekend is, een algemeen denkbeeld van des Schrijvers plan van behandeling te geven, laten wij hier zijne hoofdverdeeling volgen.

{==348==} {>>pagina-aanduiding<<}

I. De Aarde beschouwd als wereldligchaam en in de gevolgen harer betrekking tot de andere wereldligchamen. II. De Aarde beschouwd in de algemeene eigenschappen van hare natuurlijke gesteldheid; de onderdeelen van welke afdeeling aan de beschouwing der natuurlijke gesteldheid in het algemeen, van het land, het water, den dampkring, de voortbrengselen uit de verschillende natuurrijken en den mensch gewijd zijn. III. De Aarde beschouwd in de natuurlijke verhouding van de bijzondere deelen harer oppervlakte; waarin eerst de zeeën, dan het land of de vijf werelddeelen, voorts de luchtgesteldheid, voorbrengselen en inwoners, in onderlinge verhouding behandeld worden. IV. De Aarde beschouwd in de bijzondere gesteldheid, welke zij ten gevolge van de willekeurige bepalingen en door de werkzame handen der menschen verkregen heeft; welke rubriek de verdeeling der wereldkaart in Rijken en Staten bevat, met opgave van oppervlakte, bevolking, voornaamste steden, bronnen van welvaart, hoofdgebeurtenissen enz.
Hier en daar heeft de Schrijver, welligt ook ten gevolge van het veelvuldig raadplegen van Hoogduitsche bronnen, wel eens een woord gebezigd, dat in zuiver Nederduitsch minder goed klinkt, of voor het minst uiterst zeldzaam onder ons gebezigd wordt. Reeds in de Voorrede schijnt ons het woord overzigtelijk tot de zoodanige te behooren. Zoo lezen wij ook, bl. 351, van eilanden, welke eene zekere oppervlakte beslagen, voor beslaan. Dit beneemt wel niets aan de wetenschappelijke waarde des werks, doch ware nogtans beter vermeden geweest.




Gesprekken tusschen een' Vader en zijne Dochter, over de Geschiedenis van het Vaderland. Met aanmerkingen vermeerderd, en tot den tegenwoordigen tijd bijgewerkt, door A. May van Vollenhoven. II Stukjes. Te Dordrecht, bij Blussé en van Braam. In kl. 8vo. VIII en 167 bl. f 1-:

Ergerlijk is het, zelfs onder beschaafde lieden van verschillenden leeftijd, eene zoo verregaande onkunde omtrent de Geschiedenis onzes dierbaren Vaderlands aan te treffen, als men telkens gelegenheid heeft waar te nemen, zoodat diegeen

{==349==} {>>pagina-aanduiding<<}
soms al voor zeer geleerd wordt gehouden, die daarvan weet, wat elk welopgevoed Nederlander behoorde te weten. Iedere poging, om de zucht tot beoefening dier Geschiedenis aan te wakkeren, elke Handleiding om haar gemakkelijk te maken, is loffelijk. Zij ontbraken ons tot heden toe wel niet; maar die wij bezaten, zijn óf minder uitgewerkt, óf gaan niet zoo ver als deze Gesprekken, waarvan het grootste gedeelte door een kundig, ons niet genoemd Man, bij het onderwijs zijner Dochter, gebezigd is; terwijl de Heer may van vollenhoven het heeft bijgewerkt tot op den tijd der uitgave van het tweede Stukje, dat nu met het eerste een goed geheel uitmaakt, zoodat het, zoo voor school- en huisonderwijs, als tot eigene oefening en herinnering, met vrucht gebruikt kan worden. De kiesche punten, zoodanige geschillen betreffende, wier kiemen, helaas! nog niet geheel verstorven blijken te wezen, zijn met omzigtigheid en prijslijke onpartijdigheid behandeld. Dat de toon, ten opzigte der gebeurtenissen van de vijf laatste jaren, wat warm is, zal geen echt Nederlander wraken. Indien wij aanmerkingen maken wilden, zouden zij kleinigheden betreffen; mogelijk ook het min noodzakelijke van vele vragen en invallen, die tot de hoofdzaak niets afdoen: iets, wat bij het katechetisch onderwijs der Geschiedenis moeijelijk te vermijden schijnt, daar het zelfs bij den voortreffelijken martinet soms hindert. Liever willen wij het boeksken aanprijzen; onze Dochters hebben er genoeg aan, en bij onze Zonen moge het de zucht tot verdere beoefening opwekken!




Simson, Dramatisch Dichtstuk in vier Tafereelen, door Dion. Middelkoop, Theol. Cand. Te Utrecht, bij C. van der Post, Jr. 1836. In gr. 8vo. 112 Bl. f 2-20.

De Schrijver van dit Dichtstuk, ingenomen met de geschiedenis van simson, wilde daarover iets leveren, toen hij van eenen onbekenden Schrijver een werk in handen kreeg, (welk, zegt hij niet) dat hem in zijn plan ondersteunde, om een Treurspel te geven; maar bedenkende, dat het tweede bedrijf hiervoor eene al te lange episode zou behelzen, oordeelde hij het beter, zijn werk onder den tegenwoordigen titel te doen verschijnen, en hiermede de eerstelingen van zijn jeugdig dichtvermogen te geven. Dit is de hoofdinhoud

{==350==} {>>pagina-aanduiding<<}
der Voorrede, waarbij nog te voegen is, dat deze vier Tafereelen in tooneelen afgedeeld zijn, van welke het 1ste er zes, het 2de en 3de vier, en het 4de vijf bevat. Men ziet hieruit, en nog meer uit de lezing van het stuk zelf, dat de Schrijver den tooneelmatigen vorm heeft willen behouden, en echter geen tooneelstuk leveren, en hiertoe ook het gewone woord bedrijf in tafereel veranderd heeft; maar zou dan het woord tooneel en het tooneelmatige hier wel te pas komen? een tafereel kan immers geene verschillende tooneelen voorstellen, of men moet het zich in verschillende vakken of tafereeltjes afgedeeld verbeelden, maar dat geene aangename vertooning, althans geen bevallig geheel oplevert. Ware het schilderende en dramatische in dergelijken trant vereenigd, als b.v. bij homerus, vooral in de Odyssee, dan ware het nog tot een goed geheel te maken; maar nu is het een tweeslachtig wezen, dat eigenlijk een tooneel-drama is, en echter geen eenheid van handeling heeft, ja waarin het eene volstrekt niet zamenhangt met het andere. Het schijnt dus zeer te betwijfelen, of deze manier, ofschoon misschien voor sommigen gemakkelijker, nogtans wel navolging verdiene, en of zij het wezenlijke der kunst en het leveren van welbewerkte en treffende stukken niet zeer zoude benadeelen.
De gebeurtenissen nu, die in deze Tafereelen uit of naar aanleiding van simson's geschiedenis voorgesteld worden, zijn hoofdzakelijk de volgende: Eerste Taf. simson, die zijne versmade echtgenoote aan een' ander gegeven vindt, en eerst hierover, daarna over de aan haar en de haren gepleegde wreedheid eene geduchte wraak neemt. - Tweede Taf. simson, zoo als hij eerst, in de rotsachtige streken van Etam, over het verlies zijner echtgenoote treurt, maar door zijnen vader opgebeurd wordt, en daarna zich door de mannen van Juda laat binden, om aan de Philistijnen overgeleverd te worden. - Derde Taf. simson, zoo als hem, te Gaza, door den Philistijnschen Vorst achis lagen gelegd worden, om hem te doen vermoorden door deszelfs beminde timna, die dit eerst na veel weigerens en aarzelens aanneemt, maar er naderhand berouw over heeft, het aan simson ontdekt, hem gelegenheid tot ontvlugten geeft, en zich in tegenwoordigheid van achis doorsteekt. - Vierde Taf. simson, zoo als hij, ten gevolge der listen van delila, (die hier echter niet ten tooneele verschijnt) van zijne kracht, vrijheid en oogen beroosd is, en nu eindelijk ten doode, als

{==351==} {>>pagina-aanduiding<<}
een offer aan dagon, bestemd wordt, maar door het omrukken van de hoofdzuilen des tempels, met de aanwezige Philistijnen, onder deze instorting verpletterd wordt.
Onder deze vier Tafereelen heeft Rec. het derde over 't algemeen het beste gevonden: daar is de dichterlijke vinding, ofschoon misschien de geschiedenis te veel verfraaijende, en in het eerste gedeelte wat onwaarschijnlijk, nogtans, zoo wel als de dichterlijke uitdrukking, over 't geheel veel gelukkiger; alles is veel levendiger, hartstogtelijker, tragischer, overeenkomstig de omstandigheden, dan in het vorige. Het minst daarentegen is het tweede hem bevallen. Hij wil nu niet stilstaan bij de onwaarschijnlijkheid, dat simson in het erfdeel van Juda den grafheuvel van zijne Philistijnsche echtgenoote mahalath vindt; maar hij moet toch op het in zijn oog ongepaste opmerkzaam maken, niet alleen dat simson, in zijne nog diepe droefenis daarover, zijnen vader verzoekt, hem eene schets van het oude Vaderland te geven, maar ook en vooral, dat manoach hem hierop, met eene uitvoerigheid, die hier niet minder dan 13 bladzijden beslaat, en dikwijls zeer prozaïsch, de Bijbelsche Geschiedenis tot op zijnen tijd toe gaat verhalen, terwijl simson intusschen een- en andermaal teeder klaagt, tweemaal weent, en eens de oogen ten hemel slaat. Wat bij anderen en in andere meer kalme omstandigheden misschien zou gevoegd hebben, dat voegt niet bij zulk eenen woesten held, als simson, bij wien korte en krachtige woorden en Hercules-daden meer golden, dan alle zulke welgemeende, maar langwijlige redenen. - Het is over 't geheel een zwaar onderwerp, zich zulk eenen man uit de Israëlitische Middeleeuwen zoo regt te verbeelden, en aan anderen zoo voor te stellen, dat men daardoor in de denkwijze dier tijden regt ingeleid wordt, en de personen dier geschiedenis niet te hoog en niet te laag aanslaat; en hoeveel te meer dan bij zulk eenen zonderling, als simson, die, bij zijne reuzenkracht, door den haat tegen zijns volks vijanden aangevuurd, en
nog daarenboven door zijne luimen en wellustige drift geregeerd werd, en die nogtans met dit alles, te midden van al het asgodische dier tijden, een vast geloof aan en een onwankelbaar vertrouwen op Jehova, als den Eenigen en Waarachtigen, vereenigde: voorwaar het is niet gemakkelijk, zulk eenen man naar het karakter van deszelfs tijd en eigene persoonlijkheid wèl voor te stellen; maar men dient

{==352==} {>>pagina-aanduiding<<}
zich ten minste te wachten, van hem al te teeder en al te verheven godsdienstig af te schilderen, zoo als hier, meent Rec., nu en dan geschiedt, b.v. bl. 30, 31, waar hij over zijn gehoopt huwelijksgeluk met mahalath en hare zalige standsverwisseling zeer zoetelijk uitweidt; of bl. 84, waar hij, in zijnen laatsten treurigen toestand, de redelijkste gedachten over het Godsbestuur en de helderste uitzigten op de toekomst te kennen geeft. - Aan het einde van het tweede Tafereel is het godsdienstige vertrouwen van manoach, dat simson gered zal worden, tegen de angstige vrees van deszelfs vriend jehuël, kort en goed uitgedrukt; maar moest de uitkomst dezer geschiedenis, de wezenlijke redding van simson, met de gevolgen derzelve (zie Boek der Regt. XV:14-19) hier niet bijgevoegd worden? zou dit voor de tragische Poëzij geen goede stof opgeleverd hebben? - Zoo had ook de laatste uitkomst wel wat levendiger en krachtiger mogen beschreven zijn, dan in het vrij gewone en bedaarde verhaal van eenen Israëliet, bl. 111; en de woorden van jehuël, ten slotte van alles: ‘U, Schepper van 't heelal! zij eeuwig lof en eer! Gij hebt mijn volk gered, dank, Isrels Opperheer!’ hoe goed ook op zichzelve, zouden, in de gegevene betrekking en omstandigheid van dien man, treffender kunnen zijn.
Bij kleinigheden, die waarschijnlijk gevolgen van gebrekkige correctie zijn, zal Rec. niet stilstaan, waaraan misschien ook te wijten is, dat bl. 62 gelezen wordt, verslinden (van het oog) voor verblinden, en bl. 99, 't verhaal, dat hem thans is beschoren, voor het lot, of dergelijke, door verziening op den voorgaanden regel, waar het woord verhaal ook voorkomt. Maar bij enkele uitdrukkingen, die minder juist of gepast zijn, moge de jeugdige Dichter opmerkzaam gemaakt worden! Dat vlijde noch op schreide (bl. 4), noch op misleiden (bl. 14) zuiver rijmt, zal hij wel weten. Dat (bl. 28) bij een neêrgeslagen hart geen redding, maar opbeuring, geen verslinden bij rust past; dat het ritselen van het blad niet wel gezegd kan worden het hart te verpletten (bl. 29), of het spreken de ziel tot ware Godsmin te kweeken, (bl. 34) even min als een jubellied te mengen met harp en snaren (bl. 112), deze en dergelijke dingen zal hij, bij het vergelijken van deze ongelijksoortige zamenvoegingen, wel beseffen. Of het werkwoord afgruwen, (bl. 29) opperliefde Gods, (bl. 36) en 't dreigend gruwel voor den dreigenden

{==353==} {>>pagina-aanduiding<<}
gruwel, (bl. 94) wel gezag heeft, mag men betwijfelen. Bij het zeggen, (bl. 34) wat Abrams kroost voor Israël dorst wagen, vraagt men natuurlijk, of het eerste in dezen zamenhang iets anders is dan het laatste, en of een Israëliet kan zeggen (bl. 38) verwant te zijn aan dat Godgeheiligde volk, waarvan abraham de vader was. Wat het beteekene, (bl. 37) dat geen opperhoofd aan de twee eerste menschen den weg kon banen, is moeijelijk te begrijpen; en het: ‘Daar, waar een opperhoofd het pad des regts bewandelt, Is schaars één onderdaan, die onregtvaardig handelt,’ moeijelijk toe te stemmen.
Het aangevoerde moge genoeg zijn, om Recs. oordeel over dit Dichtstuk te kennen te geven, en om den jeugdigen Dichter aan te raden, dat hij, bij voortgaanden dichtlust en dichtoefening, aan de zwaarte zijns onderwerps en zijne betrekkelijke berekendheid gedachtig zij, bij de uitgave zijner dichtproeven, het toegenegen oordeel van Vrienden en Akademiebroeders zich niet al te hoog aanrekene, en het festina lente en de ultima lima niet vergete.




Urania in zes Zangen, door J.P. van Goethem. Te Amsterdam, bij S. de Grebber. 1836. In kl. 8vo. 190 Bl. f 1-80.

Beter, dan in der tijd de navolging door den Heer schimsheimer, beviel ons deze overbrenging van tiedge's Urania, door den Heer van goethem. Althans duidelijker van zin, juister van uitdrukking en vloeijender, bij meerdere afwisseling in de versmaat, is deze vertolking, die in een eenvoudiger gewaad is gedost. Vraagt men ons echter, of er behoefte aan eene nieuwe vertaling bestond, dan moeten wij zulks ontkennend beantwoorden. Vele verdiensten bezit het oorspronkelijke; maar eene zekere matheid en gerektheid, een gedurig wederkeeren in denzelfden kring van denkbeelden, welligt ook eene minder gelukkige opvolging der hoofddeelen, zang voor zang behandeld; maken dat werk tot een, hoewel vrij goed, echter niet bijzonder voortreffelijk Leerdicht. Er bestond voor onze Natie, waarbij de kennis der Duitsche taal onder lieden van opvoeding vrij algemeen is, dus geene behoefte, om eene vertaling van het werk te ontvangen. Alleen met opzigt tot meesterstukken

{==354==} {>>pagina-aanduiding<<}
van den eersten rang verheugt men zich, als men die gelukkig in onze moedertaal ziet wedergegeven; maar - dit is dan ook geene taak voor iedereen. Van tiedge's Urania hadden wij reeds eene dragelijke vertolking: waartoe dient nu eene nieuwe, al is het eenigzins betere navolging? Doch het is nu zoo, en, gelijk wij zeiden, de Heer van goethem is beter geslaagd dan zijn voorganger. Hier en daar zijn er echter nog al vlekjes aan zijnen arbeid, b.v. bl. 4: Om, van voor 't kortziend oog, waar dat ‘om, van voor’ niet zeer aangenaam den regel begint. Bl. 7. Zijn, zijn de werelden verworpen vondelingen? Dat zijn, zijn is af te keuren. Herhaling van hetzelfde woord is dàn alleen fraai, wanneer in die herhaling eenige nadruk, eenige kracht gelegen is. Hier strekt dezelve slechts tot aanvulling van het vers. Wij bepalen ons tot dit ééne voorbeeld; maar op vele plaatsen vinden wij soortgelijk eene hinderlijke herhaling van het eerste woord van den regel. Hard is ook bl. 6: of, schriklijk denkbeeld!... 'k beef, waar 'k beef, bijna niet uit te spreken, volgt op het met twee medeklinkers eindigende denkbeeld. Met de dubbele 't en dergelijke afkappingen is ook wat slordig omgesprongen, en daaraan hebben wij een aantal stroeve regels te wijten. Doodbevrachte, voor met den dood bevrachte vleugelen, op bl. 16, is geen Nederlandsch. - Lief is de Mythe van Psyche overgebragt, bl. 66-70. Over het geheel zijn vele plaatsen in dezen (den derden) en de andere Zangen schoon; en, in weerwil van de gebreken, die ook dit werk aankleven, kan men den Vertolker
met het wèl volvoeren der voorgenomene taak geluk wenschen.

Aurora. Keur van Romantische Verhalen, Krijgs- en Letterkundige Verscheidenheden, verzameld en uitgegeven door G.A.C.W. Marquis De Thouars. Isten Deels Iste Stuk. Te Utrecht, bij J. Altheer. 1836. In gr. 8vo. 240 Bl. f 2-:

Tijdschriften aan te kondigen en te beoordeelen, althans zoo zij van geene wetenschappelijke belangrijkheid zijn, komt met den aard en de bedoeling van ons Tijdschrift niet overeen; en nog minder willen wij derzelver vermenigvuldiging uitlokken en begunstigen, daar de lezende wereld reeds meer dan genoeg door eenen nog steeds aanwassenden vloed van

{==355==} {>>pagina-aanduiding<<}
periodieke schriften overstroomd, de Boekhandel daaronder als bedolven, en de uitgave van degelijke werken daardoor belemmerd wordt. Wij kunnen dus niet dan met een kort woord van het bovenstaande nieuwe Tijdschrift van den Heer de thouars melding maken, waarvan vier stukken, als dit eerste, en met platen voorzien, in het jaar zullen uitkomen, en waarvan het laatste, onder de rubriek Letterkundige Verscheidenheden, ook boekbeoordeelingen zal bevatten.
Nadat in een zwierig vers ‘den Lezer heil met Aurora’ gewenscht is, komen hier drie Romantische Verhalen voor, de Groet uit het Graf, uit het Hoogduitsch medegedeeld door n. van berkum bijsterbos jr., de Reis naar den Etna, en Biondina, (met portret) beide medegedeeld (oorspronkelijk of vertaald?) door den Verzamelaar, aan welke beide laatste liefdegeschiedenissen (gelijk zij alle zijn) Rec., zoo naar vinding als naar ontwikkeling, de voorkeur geven zou boven het eerste, dat hij daarenboven voor schadelijk houdt, als voedsel gevende aan het geloof aan ongerijmde voorteekenen van den dood eens afwezigen: de twee andere zijn echter hooggespannen en opgewonden genoeg; in welke soort van verschijnsels uit de verdichte wereld hij over 't geheel weinig nuttigheid ziet.
Onder de rubriek Krijgskundige Verscheidenheden vindt men hier eene korte Levensschets van den vermaarden Oostenrijkschen Veldheer wallenstein, met deszelfs portret; en Soldaat, dat is een vrij naar het Fransch gevolgd zeer ongunstig tafereel van het soldatenleven, door den Vertaler zelven eene ‘wel eenigzins al te partijdige schets’ genoemd, waarop hij een tegentafereel zal geven.
De rubriek Poëzij geeft eerst het Dichtstuk de Mensch, aan Lord byron, naar het Fransch van de la martine, door withuys, zeer wel (zoo veel Rec. zonder het origineel oordeelen kan) overgebragt: de uitdrukking is echter hier en daar (doch dit zal welligt aan het oorspronkelijke stuk liggen) wat duister of overdreven. - Hierop volgen deze Dichtstukjes van den Verzamelaar zelven: Najaarsavondlied, Fragment uit het Beleg van Aardenburg, Lord byron's dood, Vergeet mij niet, aan Arminia, Kinderlachjes, Sterven, Goeden nacht, aan Mina, Afscheidsgroet aan Woudrichem, Zij, Vriendschap en Wijn, Vriendenraad (de twee laatste door corr....) Men ziet in dezelve vele blijken van het dichtergenie des Heeren de thouars, dat bij

{==356==} {>>pagina-aanduiding<<}
verstandig gebruik iets goeds en in zijne soort voortreffelijks kan voortbrengen; maar ook vele blijken van gezwollenheid, overdrevene opgewondenheid en overspanning, zoo wel in gevoel als in uitdrukking, waardoor zoo ligt hardheid, gedwongenheid en duisterheid ontstaan. Beperkte ruimte en boven gemelde reden laten Rec. niet toe, dit zijn oordeel door proeven van beide te staven; maar hij vertrouwt, dat zij, ook zonder zijne aanwijzing, den vriend van het ware schoone van zelve zullen voor oogen komen.




De twee Neven. Een Verhaal uit den vijftienjarigen Vrede, door C.J. van Abcouw. II Deelen. Te Amsterdam, bij Ipenbuur en van Seldam. In gr. 8vo. 416 Bl. f 4-80.

Dit verhaal bestaat uit zoo vele ongelijksoortige bestanddeelen, dat het niet mogelijk is, over hetzelve een algemeen oordeel van goed- of afkeuring te vellen. Wij willen niet ontkennen, dat hier en daar deszelfs lezing ons eenig aangenaam onderhoud verschaft heeft. De Schrijver weet de nieuwsgierigheid naar den eindelijken afloop zeer goed gaande te houden; en vele voorvallen en handelende personen kunnen voor den vaderlandschen lezer niet dan belangwekkend zijn. Maar vooral hebben wij op het boek aan te merken, dat de geschilderde karakters meer overdrevene karikatuurteekeningen, dan schilderijen naar de natuur en het leven zijn. Daardoor zijn doorgaans de verhaalde voorvallen onwaarschijnlijk. Dit doet ook schade aan de zedelijke strekking van het werk. Wij voor het minst zouden geen' jongeling durven aanraden zich te vleijen met de hoop, dat losheid, het geheel verwaarloozen van zijne beroepspligten, en eene overdrevene zucht om romans te lezen, voor hem nog zulke gelukkige gevolgen zullen hebben, als dit in het onderhavige verhaal plaats heeft met deszelfs hoofdpersoon, Willem van Berkenwoude. Wij willen den Schrijver den aanleg niet betwisten, om eenmaal, waneer hij zijne voortbrengsels wat meer wil beschaven, ook met meer gelukkigen uitslag in dit vak te arbeiden. En wenscht hij verder in hetzelve werkzaam te zijn, dan hopen wij, dat hij, door ijverige beoefening van goede modellen, zich de aanmoediging van het lezend publiek nog meer zal waardig maken.





{==357==} {>>pagina-aanduiding<<}

Boekbeschouwing.

Dissertatio Hermeneutico-Theologica, de dicentibus scribentibusque, speciatim in N.F. occurrentibus, suo convenienter ingenio interpretandis, - quam publico et solenni omnium examini submittit Everardus Janus Diest Lorgion, V.D.M. designatus in vico Hallum. Groningae, apud J.B. Wolters. 1836. oct. maj. 151 pag. f 1-50.

De schrijver dezer Akademische Verhandeling heeft tot dezelve aanleiding gekregen door eene Prijsvraag, die, twee jaren te voren, door de Theologische Faculteit te Groningen uitgeschreven, maar, zoo 't schijnt, niet of niet voldoende beantwoord was: hij had toen gemeend naar den prijs te dingen, maar was door de moeijelijkheid, zoowel als door zijne andere studiën, daarin belet. De vraag was: ‘wat het is eenen spreker of schrijver overeenkomstig zijn karakter uit te leggen; van welke noodzakelijkheid en van wat gebruik dit is in het N.V.;’ en hiernaar nu heeft de Heer lorgion zijne Verhandeling ingerigt, ‘over de sprekers en schrijvers, bijzonder die in het N.V. voorkomen,’ (en wel bepaald, volgens p. 81, 82, over jezus en de Apostelen en de Evangelisten) ‘welke overeenkomstig hun karakter moeten uitgelegd worden.’ Hiertoe handelt hij in eene korte inleiding, (p. 1-4) in het eerste deel zijner Dissertatie, in 4 Hoofdstukken, (p. 5-81) over de verschillende karakters der schrijvers, die elk uitlegger kennen moet; welk verschil blijkbaar is in hunne wijze van denken, gevoelen en begeeren, alsmede in die van spreken en schrijven; noodzakelijk gekend moet worden in het grammatische en historische, maar ook in het logische en psychologische gedeelte der uitlegging; gekend kan worden uit de getuigenissen van anderen, en der schrijvers geschiedenis, gezegden en schriften; en

{==358==} {>>pagina-aanduiding<<}
welks kennis verdere aanbeveling verdient, wegens de voordeelen, zoowel voor de critische verbetering en het regt verstand der gedenkstukken, als voor den uitlegger zelven. In het tweede deel der Verhandeling (p. 82-151) wordt in het eerste Hoofdstuk aangetoond, dat er onder de schrijvers van het N.V. verschillende karakters zijn, zoo als blijkt uit de getuigenissen van anderen, en uit hunne eigene geschiedenis, gezegden en schriften; en in het tweede, dat deze verschillende karakters in het N.V., hoewel er door vele uitleggers en uitlegkundigen zonder billijke reden weinig of geen acht op geslagen is, echter door den uitlegger deszelven noodzakelijk gekend moeten worden.
Zietdaar het korte beloop dezer Verhandeling, waarin de schrijver goede en belangrijke opmerkingen over zijn onderwerp heeft bijeengebragt; zoo als b.v. bl. 46-59, over het kennen van eens schrijvers karakter uit zijne geschiedenis; bl. 92-97, over het verschil in stijl bij de schrijvers van het N.V., en zoo over het geheel in het laatste gedeelte van het 1ste Hoofdstuk des tweeden deels, hoewel sommige dingen nog voor meer bewerking en uitbreiding vatbaar waren. - De bedenkingen of aanmerkingen, die Rec. in het algemeen op deze Verhandeling zou te maken hebben, zouden deze zijn: 1. Dat het eerste gedeelte wel zoo volledig bearbeid is als het tweede; en dat het echter deze betrekkelijk meerdere uitvoerigheid, ook volgens de Groningsche Prijsvraag, niet schijnt noodig te hebben, maar de schriften des N.V. meer het hoofdonderwerp der Verhandeling hadden moeten zijn. 2. Dat de schrijver zich van zijn geliefd onderwerp wel eens te veel voor de uitlegging, wanneer het in toepassing op het N.V. komt, voorstelt. Immers hoe weinig weten wij b.v. uit de historie van het karakter van mattheus, marcus, lucas, jacobus! Ja maar, zal hij zeggen, dit moeten wij uit hunne schriften leeren. Doch loopt men dan geen gevaar van in eenen cirkel te loopen, hunne schriften uit hun karakter op te helderen,

{==359==} {>>pagina-aanduiding<<}
dat wij niet anders dan uit hunne schriften kennen, en dan somtijds nog wel uit een eenig, en dat nog niet altijd geheel oorspronkelijk, maar, gelijk de drie eerste Evangeliën, uit eene of meer hun gemeene bronnen geput is? 3. Dat de Verhandelaar wel eens het bijzondere doel der schrijvers, of den aard der verhaalde zaken, met hun individueel karakter verward, en wat uit een der beide eerste verklaard moest worden, aan het laatste toegeschreven heeft. - In verdere kleine bijzonderheden kan Rec., wegens beperkte ruimte, niet treden, noch over stijl en Latiniteit van dit stuk uitweiden, in welke laatste zeker hier en daar drukfouten zijn ingeslopen. - De schrijver ga intusschen gelukkig voort, met zich in de denkwijze, het karakter en de omstandigheden der H. schrijvers, zonder van de Geschiedenis te veel te vergen, of haar iets aan te dichten, zoo veel mogelijk in te denken; en dan zal hij voor de Gemeente, waarin hij geplaatst is, een nuttig uitlegger der H. schriften zijn.




Geschiedenis der Christelijke Kerk en Godsdienst in de Nederlanden, vóór het vestigen der Hervorming. Door B. Glasius, Predikant te Slijk-Ewijk [thans te Geertruidenberg.] IIIde of laatste Deel. Te Leiden, bij S. en J. Luchtmans. 1836. In gr. 8vo. 554 Bl. f 4-80.

Na alles, wat in onze Letteroef. voor 1834, No. XIV, bl. 577 e.v., en voor 1836, No. X, bl. 413 e.v., over de beide eerste Deelen van dit werk gezegd is, zal het niet noodig zijn, bij dit derde Deel, waarmede de Schrijver, op denzelfden voet als te voren voortgaande, zijn werk ten einde brengt, lang stil te staan. De inhoud loopt nu natuurlijk ineen met dien van het eerste Deel des bekenden en hier dikwijls met lof aangehaalden werks van de Heeren ypey en dermout, zoodat men nu eens bij dezen, dan eens bij den Heer gla-
{==360==} {>>pagina-aanduiding<<}
sius iets breedvoeriger vinden kan: naauwkeuriger vergelijking tusschen de werken van deze nog levende Schrijvers zal men, hopen wij, van ons niet verwachten.
De Schrijver verdeelt het overige der stof, die hij te behandelen heeft, niet ongepast in deze drie boeken: Boek I. De Geschiedenis der Hervorming in de Nederlanden, van derzelver eerste overbrenging uit Duitschland, tot op de overdragt der Nederlanden door karel V aan philips II, van 1521-1555. Boek II. De voortgang en strijd der Hervorming tegen hare menigvuldige vijanden, tot op de komst van den Hertog van alva in ons Vaderland, van 1555-1567, of, zoo als hij het aan het hoofd van dat Boek nog eenigzins anders noemt en afperkt, de Geschiedenis der Hervorming, van de aanvaarding der regering door philips II, tot op het Verbond der Edelen, van 1555-1566. Boek III. De moeijelijkste en laatste kamp der Hervorming, tot derzelver volkomene zegepraal, van de komst des Hertogs van alva (van het Verbond der Edelen) tot op de Unie van Utrecht, of het plegtig invoeren van de Hervormde Godsdienst hier te lande, van 1567 (1566)-1579. - Bij zulke algemeen bekende en dikwijls behandelde zaken zal het niet noodig zijn, in eene omstandiger opgave van den inhoud te komen. Sommige dingen zou Rec. weder minder breedvoerig, andere meer tot één hoofdpunt vereenigd wenschen behandeld te zien. Zoo had hij (B. I. H. I.) de Geschiedenis der Hervorming in 't algemeen als bekend willen vooronderstellen; den toestand des Utrechtschen Bisdoms tot op het verlies van deszelfs kerkelijke magt, (H. II.) en dien der Roomsche Geestelijkheid na dien tijd, (H. IX.) liever vereenigen, en wat minder breed over het eerste, wat meer over het laatste zijn; H. IV, dat breed genoeg over de Wederdoopers en derzelver invloed op de zaak der Hervorming handelt, en de Doopsgezinden slechts met een woord aanstipt, met H. VII, waar over deze,
gelijk te voren over gene, anders vrij wel gehandeld wordt, tot één geheel maken. In H. VIII

{==361==} {>>pagina-aanduiding<<}
wordt goed aangewezen, wat den voortgang der Hervorming hier te lande bevorderde of belemmerde, en hiertoe bijzonder gelet op de maatregels van karel V: maar konden dan hiermede niet ten naauwste veeenigd worden de welberedeneerde algemeene opmerkingen van H. X, over den toestand der Nederlandsche Kerk, gedurende de regering van Keizer karel V? - Zoo zou in ß. II zeer goed en voor eene geconcentreerde behandeling nuttig kunnen zamengevoegd worden, H. I, philips II, de bestrijder van het Protestantisme, H. III, de aanvankelijke, en H. V, de volkomene vereeniging van godsdienstige en staatkundige belangen in de Nederlanden, waarbij het Verbond der Edelen in betrekking tot het Protestantisme, dat hier slechts gedeeltelijk, en het overige B. III. H. II. voorkomt, geheel zou kunnen behandeld worden: bij deze of dergelijke naauwere vereeniging zouden de hier gemaakte goede opmerkingen nog meer tot een wijsgeerig overzigt van het geheel geleid hebben.
Behalve de reeds genoemde, vindt men hier omtrent verscheidene punten gepaste beschouwing van zaken, zoo als B. I, H. II, over het afnemen van de magt der Bisschoppen van Utrecht, als dienstbaar aan de Hervorming; H.V., over erasmus in zijne betrekking tot de Hervorming, bijzonder in de Nederlanden, uit zijne schriften beschouwd; B. II, H. I, over eenige oorzaken van den aanwas van het Protestantisme alhier, vrij goed aangewezen; zoo ook, H. II, over de veranderingen in de Nederlandsche Roomsche kerk, in meer dan één opzigt nadeelig schijnende, maar onder het Godsbestuur ten voordeele der Hervorming werkende, waarbij echter misschien sommige historische daadzaken niet zoo breedoverig behoefden voorgedragen te worden. - Zou daarentegen niet ergens, b.v. H. IV, een verslag moeten gevonden worden van den oorsprong en de stichting der Waalsche Gemeenten in ons Vaderland, hetwelk toch een merkwaardig verschijnsel, en ook in vervolg van tijd niet zonder belangrijken invloed was? Te regt

{==362==} {>>pagina-aanduiding<<}
hebben dan ook ypey en dermout het in hun werk, D. I, bl. 294 e.v., opgenomen. - B. III, H. I, wordt onder anderen in het breede gewaagd van de invoering der openbare prediking bij de Nederlandsche Hervormden, en van den beeldenstorm; maar over de eerste oorzaken van beide zien wij hier geen nieuw licht opgaan. De Schrijver zegt wel van de eerste, dat zij na rijp overleg gebeurde, en dit moge ook wel hier en daar het geval geweest zijn; maar wanneer hij het daarvoor schijnt te houden, dat het naar een algemeen plan geschied is, dan vinden wij dit ten minste hier niet genoeg bewezen. Wat den beeldenstorm betreft, toont hij wel te regt de onwaarschijnlijkheid aan, dat dezelve naar een voorbedacht plan der Onroomschen zou uitgevoerd zijn, alsmede de gevolgen, die dit kwade, onder het Godsbestuur, zelfs ten goede der Hervorming, eindelijk gehad heeft; maar waar het eerste begin en de eigenlijke oorzaken te zoeken waren, wordt hier niet nagespoord: hij meent wel, (even als ypey en dermout, D. I, bl. 191 e.v., waar men hierover nog iets breeder vinden kan) dat het gemeen hiervan de aanlegger was; doch soortgelijke volkswoelingen van vroeger' en later' tijd hebben maar al te dikwijls geleerd, dat hetzelve slechts handlanger en werktuig was van anderen, die achter het scherm zaten. Het zou een nader onderzoek waardig zijn, wat Rec. meent ergens uit een' Spaansch' of Spaanschgezind' Schrijver aangehaald gelezen te hebben, dat die gansche verfoeijelijke handel niet aan Nederlanders, hetzij Roomschen, of Onroomschen, maar aan eenen in 't geheim aanstokenden Spaanschen invloed te wijten zou geweest zijn. - Wat H. II over het schadelijke der toenmalige verdeeldheden onder de Protestanten voorkomt, is ook nu nog zeer behartigenswaardig. - Na verhaal van de bekende lotgevallen van het Protestantisme in de
Nederlanden, (H. III, IV, V) wordt over de Unie van Utrecht en hare gevolgen, in betrekking tot de Godsdienst, een vrij wel bewerkt en belangrijk overzigt gegeven. - Na in het volgende

{==363==} {>>pagina-aanduiding<<}
zesde (1. zevende) Hoofdstuk over de veranderingen in den uitwendigen vorm der Nederlandsche Kerk, bij het einde van dit tijdperk, gehandeld te hebben, wordt alles in het zevende (1. achtste) besloten met eenige welgestelde algemeene opmerkingen over dit tijdperk, en wel bijzonder over den strijd, dien de zaak der Hervorming hier te lijden had, de middelen, waardoor zij dien te boven kwam, en het daarin zigtbare Godsbestuur.
Bij eenige weinige bijvoegsels en verbeteringen op de drie Deelen, die hier achteraan gevonden worden, hadden wij ook gewenscht een Register te vinden, zoo wel van de hoofdstukken, als een alphabetisch van de voornaamste daarin behandelde zaken, hetwelk, wij bekennen het, voor den Schrijver geen aangename taak, maar voor den gebruiker eens werks van geheel historischen inhoud en van zoo grooten omvang hoogst nuttig is. - Eene zorgvuldiger bearbeiding van den stijl zou de lezing nog meer hebben kunnen veraangenamen, en eene naauwkeuriger correctie hier en daar niet overtollig geweest zijn. - Voor het overige moge dit werk, zoo als het is, door nuttig gebruik, aan de vlijt en moeite, die de Schrijver daaraan loffelijk besteed heeft, zoo veel mogelijk beantwoorden!






De Eere der Nederlandsche Hervormde Kerk gehandhaafd tegen Ypey en Dermout, enz. Door Mr. C.M. van der Kemp. IIIde of laatste Deel.

(Vervolg en slot van bl. 327.)

Zoodanige taal, als hier door hem wordt gevoerd, de taal der opgewondenheid en verbittering, niet die der bezadigde en onpartijdige waarheidsliefde, past geenszins. Laat het waar zijn, dat ypey en dermout wel eens wat veel moeite doen, om de zaak der destijds onderliggende partij te verdedigen of te vergoelijken, van der kemp overdrijst aan den anderen kant, en

{==364==} {>>pagina-aanduiding<<}
veroorlooft zich telkens de hatelijkste uitdrukkingen, bij het vermelden van bijzonderheden, welke op de kerkelijke twisten en op de Nationale Synode van 1618 en 1619 betrekking hebben. Partijdigheid straalt overal door. De man, die op bl. 17 en 19 niet wil, dat de Overheid zich menge in zaken des geloofs, keurt het op bl. 86, 87 niet af, dat jacobus, Koning van Engeland, zich bemoeijingen veroorloofde, toen vorstius tot Hoogleeraar te Leiden was benoemd. Trouwens, hij vergoelijkt alles, wat met zijne meeningen overeenkomt, en veroordeelt alles, wat daartegen strijdt. Jacobus had eenen brief aan de Staten gezonden, waarin hij te kennen gaf, dat vorstius verbrand moest worden. Ypey en dermout vatten de woorden in dien zin op, dat vorstius zelf, de aartsketter, in eigen persoon, bedoeld is; neen, zegt van der kemp, niet den persoon, maar de schriften wilde de Koning verbrand hebben. Volgens trigland had de Engelsche Ambassadeur in last, aan de Staten te zeggen, dat hij (jacobus) hadde ghesien een seecker werck van vorstius, soo vol Godtloosheden ende schrickelijke lasteringen, dat niet alleen zijn boeck verdiende ghebrandt te zijn, maer oock den Autheur verdient hadde een seer harde straffe.
De Schrijver noemt het hatelijk, wanneer ypey en dermout zeggen, dat uitenbogaert en taurinus zich buitenslands in het genot eener vrije lucht bij geschrifte verdedigden. Hij zelf beweert, dat de gulden godsdienstige vrijheid nu werd teruggebragt, maar dat voor uitenbogaert en taurinus hier te lande geen vrijheid was, gelijk in alle welgeordende maatschappijen voor geene misdadigers eene vrijheid zijn moet. Welk eene vergelijking! Op bl. 204 beschuldigt hij ypey en dermout van onnaauwkeurigheid, en hij zelf doet, door weglating, die Schrijvers iets anders zeggen, dan in hun werk, D. II, bl. 146 der Aant., werkelijk staat te lezen. Ypey en dermout verhalen, D. II, bl. 218, eenvoudig, dat in de Provinciale

{==365==} {>>pagina-aanduiding<<}
Synoden zoodanige afgevaardigden voor de Nationale Synode gekozen werden, van welke men zich verzekerd hield, dat zij tot de Contraremonstrantsche partij behoorden, uitgezonderd het Sticht van Utrecht, vanwaar elke partij hare afgevaardigden zond. Van der kemp neemt dit ook al kwalijk, en zegt, dat ze het op een' berispenden toon voordragen. Die geheel onpartijdig is, zal in de enkele vermelding eener daadzaak wel niets berispends vinden. Volgens den Schrijver, bl. 205, sprak het van zelf, dat, daar de Nationale Synode dienen moest ter beoordeeling der vijf Remonstrantsche artikelen, zij, die dezelve waren toegedaan, ingevoerd en begunstigd hadden, over dat oordeel niet zitten konden, tenzij zij in hunne eigene zaak wilden uitspraak doen. Maar wat hebben dan trogerman en de zijnen gedaan? Waren zij onpartijdig en niet reeds verbitterd door hevige twisten? Van der kemp beweert met trigland, dat de Synode beleefdelijk met de Remonstranten gehandeld heeft, en hij verzekert tevens, dat deze Synode eene wezentlijk Nationale en in alle opzichten allerachtenswaardigste Kerkvergadering geweest is, waaraan ypey en dermout, die zelve gewone leden eener Nationale Synode zijn, doch welke in niets het minste in achtbaarheid en waardigheid bij die van Dordrecht halen kan, de (n) haar te recht toekomende (n) naam van groot niet betwisten mogen. Dat willen zij ook niet, maar beschouwen de gebeurtenissen slechts uit een ander oogpunt, dan de Tegenschrijver doet, die bl.
246 hen van onnaauwkeurigheid beschuldigt, terwijl hij zelf de woorden van zekeren Remonstrant eenigzins anders opgeeft, dan men die bij den door hem aangehaalden brandt, D. III, bl. 283, kan lezen. Volgens dezen zeide pijnakker: Is er alleen geschil over d'ordre, men geve ons de vraegen, en wij zullen se beantwoorden, indien ons de vrijheid, die wij versoeken, slechts toegelaeten werde. Wij konnen soo op staende voet niet antwoorden, en 't is billijk, dat men ons tijdt geve. Volgens van

{==366==} {>>pagina-aanduiding<<}
der kemp zou pijnakker zich bereidwillig verklaard hebben, indien men hun toestond te antwoorden op dien voet, als zij reeds gevorderd hadden.
De Heeren ypey en dermout noemen het lot der te Dordrecht veroordeelde Remonstranten hard, naar de tegenwoordige denkwijze bij alle Protestanten, die weten, wat het Protestantisme is en wat het vordert, maar zacht, wanneer men den geest der tijden, waarin hetzelve beslist werd, in aanmerking neemt. Deze gematigdheid mishaagt ook al aan den Tegenschrijver. Te regt merkt hij bl. 289 aan, dat zij, die zich in zeker Genootschap, kerkelijk of wereldlijk, doen aannemen, en wel als voorgangers van hetzelve, verplicht zijn zich aan de wetten en verordeningen van dat Genootschap te houden; doch de gevolgen, hieruit afgeleid betrekkelijk de zaak in geschil, zijn ongegrond. Zoo datgene, wat later door Synodale bepalingen als leer der Gereformeerde Kerk werd aangenomen, van eersten af algemeen of althans door de groote meerderheid der Onroomschen hier te lande was beleden en als Kerkleer aangenomen, zou van der kemp gelijk hebben; maar het tegendeel blijkt uit de Kerkelijke Geschiedenis. De schriften van luther werden gelezen en zijne gevoelens vonden ingang bij velen. Talrijk was derhalve van eersten af de aanhang der Lutherschen; ofschoon hier ook eene zeer groote menigte Christenen leefde, welke den Kinderdoop voor onschriftmatig hielden en daarom verwierpen. Voorts helden anderen meer over tot de begrippen van zwingli, en vervolgens weder anderen tot die van kalvijn. Bij verschil van meeningen betoonde men in den beginne onderlinge verdraagzaamheid; doch allengs nam de verwijdering toe. De Lutherschen, welke zich 1563 door
den naam van Evangelischen begonnen te onderscheiden, verminderden; terwijl de Gereformeerden of Hervormden, waaronder sommigen de gevoelens van zwingli, anderen die van kalvijn toegedaan waren, in aantal toenamen. Dat verschil werd oorzaak van de twisten, die later de Hervormde Kerk

{==367==} {>>pagina-aanduiding<<}
beroerden. De partij der Kalvinisten, sterker wordende, maakte bepalingen, welke vroeger niet bestonden, en waaraan zij, die eene minder strenge denkwijze volgden, zich geenszins konden onderwerpen.
Ten onregte tracht dus de Heer van der kemp het te doen voorkomen, alsof de Hervormde Kerk in Nederland van eersten af geweest ware, wat dezelve in het begin der zeventiende eeuw is geworden. Later, toen de strengere Gereformeerden gezegepraald en hunne tegenstanders uitgeworpen hadden, veranderde de zaak in zoo verre, dat zij nu voortaan, in tegenstelling van de door hen veroordeelde Hervormden, die den naam van Remonstranten dragen, een afzonderlijk Genootschap uitmaakten, en, als zoodanig, het houden en volgen der bepalingen, te Dordrecht gemaakt, konden vorderen van de Leeraren in hunne Kerk. Nogtans heeft de ondervinding geleerd, dat, in weerwil van die verordeningen, dezelfde mildere gevoelens, waarom destijds zoo vele Predikanten, ofschoon dan niet te vuur en te zwaard vervolgd, toch afgezet, in akelige kerkers geworpen of uit den lande gebannen werden, langzamerhand in de Dordsch-Gereformeerde Kerk wederom veld wonnen. Vanhier dan ook heden ten dage dat misnoegen en die woelingen onder de Hervormden. Even als vóór omstreeks tweehonderd jaren, staan de strengere Kalvinisten tegen de voorstanders van eene zachtere denkwijze over. Van der kemp schrijft: Die Kerk heeft eene bepaalde leer, vervat in hare Formulieren van Eenigheid; en het is aan die leer, en geenszins aan een zoogenaamd Protestantisme, dat hare Leeraars verbonden zijn. Rec. stemt toe, dat de Formulieren, zoo lang ze bestaan en niet in eene door het Kerkgenootschap zelf bijeengeroepene Synode afgeschaft of veranderd zijn, verbindende kracht behooren te hebben; maar aan den anderen kant moet hij ook bekennen, dat Formulieren van Eenigheid, die, blijkens de ondervinding, geene eenigheid bevorderen of bewaren, hem
toeschijnen geene blijvende waarde te hebben, en gevolgelijk eene herziening

{==368==} {>>pagina-aanduiding<<}
te behoreven. Wanneer men de zaak wèl beziet, is het onmogelijk, bepalingen te maken, die altijd en aan allen voldoen. Zelfs de zoogenaamde Orthodoxen stemmen onderling in alles niet overeen. De Weleerw. le roy verlangt (zie Een Woord ter behartiging enz.) in het dogmatische wat meerdere ruimte, ofschoon anders in de hoofdzaak met van der kemp eens zijnde; en deze betuigt zich nu (D. III, bl. VIII) niet geheel afkeerig van eenige wijziging. Rec. keurt dit goed en loffelijk; maar dan verder? Een derde verlangt ook eenige, misschien nog meerdere wijziging, en een vierde gaat weder iets verder - waar is nu het eigenlijke perk of de scheidlijn, welke te overschrijden afwijking van de zuivere Kerkleer genoemd zou moeten worden?
De Schrijver begaat ook hierin eenen misslag, dat hij de Gereformeerde Kerk steeds als Kerk van den Staat beschouwt, en daarvan telkens in diervoege gewaagt, alsof de Voorvaderen in den hagchelijken strijd tegen Spanje goed en bloed voor de Gereformeerde Godsdienst, in den engeren zin des woords, opgeofferd hadden. Landgenooten, die aan de Kerkleer van Rome getrouw bleven, waren insgelijks misnoegd over het verkorten van 's Lands vrijheden, en gordden mede de wapenen aan, om het geweld der dwingelandij te keer te gaan. Vrijheid des Vaderlands en des Gewetens was de leus van lodewijk van nassau, die het eerst bij Heiligerlee, in Groningerland, tegen de Spanjaarden slag leverde, in den jare 1568. De geleerde venema maakt hierop in zijne Kerkelijke Geschiedenis de aanmerking, dat de oorlog niet aangevangen is, om de Hervormde Godsdienst met geweld in te voeren of te verdedigen, maar om de wetten, privilegiën en vrijheid, waartoe ook de vrijheid van Godsdienst, en dus mede die der Hervormde, behoort. De Gereformeerde Kerk was oorspronkelijk niet de Kerk van den Staat, en is het ook thans niet. Dat Mr. van der kemp met anderen zich laat hooren tegen Mannen, die, naar hunne meening, niet getrouw blijven aan de erkende en on-
{==369==} {>>pagina-aanduiding<<}
derteekende Formulieren, staat hun vrij; maar Rec. gelooft niet, dat de Haagsche Advocaat met zoodanig geschrijf, als deze drie boekdeelen vult, veel zal toebrengen, om den voortgang van datgene, wat hij Remonstrantisme en hedendaagsch Protestantisme noemt, te stuiten onder de Hervormden. Mogten de Zeloten van onze dagen
toch bedenken, dat men de waarheid kan en moet betrachten in liefde!

Herinnering en wederzien na den dood (,) toegepast op het leven op aarde. Te Kampen, bij K. van Hulst. In gr. 8vo. 272 Bl. f 1-80.

Dit boek was, naar het Voorberigt, reeds geheel afgewerkt en grootendeels afgedrukt, toen het schoone werk van muston, Herleven en herkennen, in een Nederduitsch gewaad verscheen. Ware dit het geval niet, dan hadde Rec. zeker blijven vragen, hetgeen hij bij de eerste inzage vroeg: waartoe na het even genoemde, onschatbare geschrift nog dit lijvige stuk? Ook dit boek heeft echter zijne waarde. Het bevat veel goeds, en het is te wenschen, dat de lessen, hier gegeven, worden behartigd. Men vindt hier veel, dat men er niet zou gezocht hebben en dat toch lezenswaardig is. Een paar stalen daarvan willen wij aanvoeren. Bladz. 40: ‘Bijaldien het meeste gelegen ligt aan de beoefening der geestvermogens, met betrekking tot het verstandelijke, en aan de betoonde getrouwheid, met betrekking tot het zedelijke, dan kan hij, die slechts ploegen, zaaijen, maaijen, houtkloven, weven of schapenhoeden moet, zedelijk even hoog staan, als de geleerde, die op zijnen leerstoel, en de vorst, die op zijnen troon zit; ja hooger staan, dan deze, als hij zich in hetgeen hij bezat vlijtiger oefende, en in hetgeen, wat zijn pligt eischte, getrouwer was, dan deze. Menig arme knaap is bij het gebruik van eene slechte grammatica een betere latinist geworden, dan de rijke,

{==370==} {>>pagina-aanduiding<<}
maar trage zoon van eenen aanzienlijken vader, in weerwil van alle hem aangebodene hulpmiddelen. Teregt laat gellert in zijne fabel den rijdknecht eene meer eervolle rol spelen, dan de woeste veroveraar, wiens paard hij moest oppassen.’ - Bladz. 244 volg.: ‘De meeste jonge lieden worden te vroeg als menschen en volwassenen beschouwd en behandeld, verkrijgen regten in de verkeering boven hunne jaren. Zulks vertoont zich reeds in de houding, kleeding, gedrag en uitwendig voorkomen. Het is zoo streelend voor de ouders, om hunne kinderen, welker vermogens door eene kunstmatige opvoeding boven hunne jaren prijken en boven die hunner ouders schitteren, te hooren prijzen en als menschen te zien behandelen. Men bootst allengskens de manieren en zeden der volwassenen na. Ja in de opvoeding ligt menigwerf reeds het zaad der maatschappelijke verkrachting tot oproer en losbandigheid. Niemand beschouwe de uitdrukking van verkrachting als een blijk van minachting voor het verbeterd onderwijs. Maar ook in het gezegend Nederland kan men overdrijven om te schitteren. Dit nu is het ongeluk, dat vele ouders niet tevreden zijn met hunne kinderen in dien eenvoudigen burgerkring op te voeden, waartoe zij zelven behooren. Zijn zij godsdienstig, dan worden de kinderen soms van der jeugd af tot Predikanten of Pastoors verordend, zonder vooraf te onderzoeken, of zij vermogens, aanleg en geschiktheid bezitten, om dit zoo kiesch als moeijelijk vak ooit naar eisch te bekleeden.’ - Bladz. 252: ‘Men kan die schitterende loopbaan niet langer volhouden. Nu wijt men zulks niet aan zijne verkeerde opvoeding, aan zijne aangewende kunstbehoeften, aan zijne te kostbare leefwijze, aan zijne uithuizige verteringen en verwaarloosde bezigheden: Maar de Regering, de Staat, de Koning of Vorst, de drukkende belasting, het voortrekken van nabestaanden der Regering, om voordeelige posten en ambten te bekleeden, deze
alleen zijn schuld aan zijne verachterde

{==371==} {>>pagina-aanduiding<<}
omstandigheden. Wrevel, misnoegdheid, haat tegen Regering en maatschappelijke inrigtingen vestigen zich in zijn gemoed, en gemakkelijk sluit men zich aan andere ontevredenen aan, om eene nieuwe, veel betere orde van zaken in te voeren, waarbij men zelf eenen luisterijken post kan bekleeden, zichzelven op het kussen wil plaatsen en zijne verdiensten hoog geroemd en beloond moeten worden.’
Taal, correctie en druk zijn alles behalve zuiver; Rec. heeft beter uitgevoerde werken van deze pers gezien.

Oordeelkundige Beschouwing van de Leer der Breuken, door L. Jacobson, Med. Doct. te Koningsbergen. (Uitmakende het VIde Deel van de Nieuwe Verhandelingen, bekroond met den prijs van het Legaat van J. Monnikhoff.) Te Amsterdam, bij C.G. Sulpke. 1837. In gr. 8vo. f 3-60.

De Schrijver, de moeijelijkheid inziende om geheel te voldoen aan hetgeen door Bestuurderen van bovengemeld Legaat in de door hen bij Programma van 9 Febr. 1833 uitgeschreven prijsvraag gevorderd wordt, welke niet alleen eene naauwkeurige aanwijzing van het onvolkomene, gebrekkige en onvaste in de leer der breuken verlangde, maar tevens eene opgave van de middelen om hierin te voorzien, heeft gemeend, zich slechts tot die soort van breuken te moeten bepalen, welke voornamelijk de hulp des heelmeesters vereischen, en zoo niet voor geheele genezing, althans voor leniging vatbaar zijn.
Hoe hij hierin geslaagd zij, en hoe regtmatig, wegens de belangrijkheid en voortreffelijkheid dezer Verhandeling, Bestuurderen voornoemd hem de uitgeloofde gouden Medaille hebben toegekend, moge blijken uit de volgende schets, welke Recensent eenigzins uitgebreider, dan gewoonlijk, heeft gemeend te moeten maken, ten einde daardoor, zoo mogelijk, de verspreiding van dit voor Heelkundigen zoo belangrijk werk te bevorderen.

{==372==} {>>pagina-aanduiding<<}

Na in de Iste Afdeeling eerst eenige algemeene, daarna bijzondere aanmerkingen over de ontleedkundige beschrijving te hebben medegedeeld, daarin te regt wederleggende de ongerijmde meening van rust en dieffenbach, dat de beoefening van dit gedeelte der Ontleedkunde, door vrees en besluiteloosheid te verwekken, meer nadeel dan voordeel aan de Heelkunde zoude hebben toegebragt, gaat de Schrijver in de IIde Afdeeling over tot de beschrijving van de ziektekunde der breuken, in de eerste onderdeeling (§ 3) de ziekelijke veranderingen van den breukzak zelven, in de tweede (§ 4) de vergroeijing der ingewanden onderling en met den breukzak beschouwende. De bekende vraag, of er breuken zonder breukzak zijn, wordt door hem toestemmend beantwoord; er zijn breuken met, zonder, en met slechts gedeeltelijken breukzak, afhangende van het verband en de ligging der ingewanden, welke in de buikholte of geheel of slechts gedeeltelijk door het buikvlies zijn ingesloten; terwijl ook breuken, welke na doordringende buikwonden zijn ontstaan, gemeenlijk zonder breukzak zijn, en eene latere scheuring, door opvolgende verettering den breukzak gedeeltelijk kan vernietigen. Ten slotte wordt de ongerijmde meening van sommigen, opzigtelijk breuken met meer dan éénen breukzak, wederlegd.
Belangrijk is de hierop volgende §, over de vergroeijing der ingewanden onderling en met den breukzak. Deze, altijd uit een ontstekingproces ontstaande, maakt niet zelden de terugbrenging onmogelijk. Moeijelijk is de juiste bepaling van de plaats en de belangrijkheid der zamengroeijing, en hoogst leerzaam zijn de wenken en waarnemingen, door den Schrijver te dezen opzigte gegeven.
Na deze uitmuntende en volledige physiologische en pathologische beschouwing der breuken, wijdt de Schrijver het overige gedeelte zijner Verhandeling aan het praktische gedeelte, aldaar in de eerste plaats (IIIde Afdeeling) handelende over de terug te brengene breuken, en § 5 de onderscheidene soorten van taxis opgevende.

{==373==} {>>pagina-aanduiding<<}
Terwijl hij te regt de tot in kleinigheden gaande opgave van kunstige handgrepen gispt, geeft hij niettemin eenige algemeene regelen op, welke altijd moeten gevolgd worden, en betrekking hebben op de voorbereiding des darmkanaals, de ligging des lijders, en den stand en de handeling des Heelmeesters; met nadruk waarschuwende tegen die geweldige inspanningen des lijders, welke door sommige, inzonderheid Engelsche, Heelmeesters beproefd zijn. De wijze van terugbrenging, bij de gemeene Russen veel in gebruik, en gegrond op de verdunning der lucht in eenen pot, welke op den buik geplaatst wordt, geeft den Schrijver aanleiding, om te spreken over de aanwending der zuigpomp bij breukbeklemming, eerst door Proff. hauff en gent aanbevolen, vervolgens door busch en köhler aangeprezen, waarvan de algemeene toepasselijkheid betwijfeld, maar een nader bedaard onderzoek aangeprezen wordt.
§ 6, waarin de meestbekende breukbanden vermeld, en derzelver onvolmaaktheden en goede eigenschappen oordeelkundig worden getoetst, eindigt met een onderzoek, welke middelen, bij aangelegde breukbanden, de natuur, dikwijls met gunstigen uitslag, beproeft tot geheele genezing der breuken. Hier missen wij ongaarne de vermelding van de belangrijke verbetering, welke door den Hoogleeraar g. vrolik reeds vóór vele jaren aan de breukbanden is aangebragt, te vinden in het 2de Deel van het Leerboek der Heelkundige Verbanden, door a. van der hout, pag. 80.
Een kritisch onderzoek der gevoelens van onderscheidene Heelkundigen, over de mogelijkheid en aanwendbaarheid eener genezing der breuken door operatie, maakt het onderwerp der 7 § uit; dezelve wordt hier over het geheel als gevaarvol, doelloos en onzeker gegispt, en deze oordeelvelling geput uit de voorbeelden, door de voorstanders dier operatie zelven opgegeven.
Na in de IVde Afdeeling over de niet terug te brengene breuken gehandeld te hebben, wordt in de daarop volgende (§ 8) de naaste oorzaak der breukbeklemming

{==374==} {>>pagina-aanduiding<<}
opgegeven, welke niet, zoo als men vroeger wilde, in de organische deelen, door welke de ingewanden doorgedrongen zijn, te gelijk met de voorgedrongene deelen zelve gelegen is, maar eenig en alleen in deze laatste moet gezocht worden, zoodat deze derhalve niet ingeklemd worden, maar zichzelven beklemmen, en dus de opening slechts eene betrekkelijke vernaauwing ondergaat. Hierna de verschillende soorten van breukbeklemming in § 9 hebbende opgenoemd, gaat de Schrijver in de VIde Afdeeling over tot de behandeling der beklemde breuken, welke, gegrond op het in de vorige § verhandelde, twee wegen in het algemeen opgeeft, om de ingewanden van den druk, welken zij ondergaan, te bevrijden, namelijk 1o. door den omvang der breuk te verminderen, 2o. door de breukopening te verwijden. De daarop gegronde uit- en inwendige geneeswijzen, als aderlatingen, laauwwarme baden, koude omslagen, clysmata, zachte laxantia, worden oordeelkundig getoetst, en eindelijk de vraag, welke toestand eener beklemde breuk de herniotomie volstrekt vordert, zoodanig beantwoord, dat, bij gebrek aan bepaalde voorschriften te dezen, dezelve beter te vroeg dan te laat ondernomen moet worden, naardien niet de breuksnijding op zichzelve, maar derzelver uitstel, meestal tot eenen doodelijken uitgang voert.
Deze beschouwing geeft eenen geleidelijken overgang tot die der breuksnijding zelve, in de VIIde Afdeeling, waarin de tegenwoordige wijze van opereren der beklemde breuken verklaard wordt tot eenen hoogen trap van volkomenheid te zijn gestegen, en daarom slechts eenige punten van twijfeling worden opgegeven, om dezelve aan de ervaring en heelkundige kennis te toetsen. Terwijl het geheel besloten wordt door eene naauwkeurige kritische beschouwing der onderscheidene breuksoorten, welke, van echt praktische waarde, de lezing en herlezing verdient, en doorslaande bewijzen oplevert, zoo wel van de oordeelkunde als de belezenheid des geachten Schrijvers.

{==375==} {>>pagina-aanduiding<<}

Recensent eindigt dit verslag met den opregten wensch, dat deze uitmuntende Verhandeling niet, zoo als ongelukkig met zoo vele werken van dezen stempel plaats vindt, in de boekerij van Geleerden opgesloten blijve, maar als leerboek menigvuldig beoefend worde, en hierdoor de Bezorgeren van het Legaat van monnikhoff zoowel, als de kundige Koningsberger Geleerde, zich mogen streelen met de overtuiging van wezenlijk praktisch nut gesticht te hebben.




De Socratische School, of Wijsgeerte voor de Negentiende Eeuw. Door Ph.W. van Heusde. IIde Deel: de Encyclopedie. Te Utrecht, bij J. Altheer. In gr. 8vo. 332 Bl. f 3-60.

Met een uitstekend genoegen, grooter nog dan bij het vorige, hebben wij het tweede Deel van dit uitmuntende werk gelezen. Wij moeten van dit ‘grooter’ reden geven. Het is namelijk, onzes inziens, juist berekend voor de behoeften van onzen tijd. Terwijl dezelve in het gebied van het schoone niet zoo zeer het zachte en bekoorlijke, als het treffende, effect-makende, in het gebied van het ware het zoogenaamd natuurlijke, dat is alle gruwelen en afzigtigheden der Natuur, bij voorkeur huldigt, en met een onbeschaamd penseel liefst het uitschot der Maatschappij (en dan nog der Fransche Maatschappij!) schildert, wordt in het gebied van het goede, of der zedelijkheid, bij voorkeur het groote, stoute, krachtige aangebeden, dat reusachtige ondernemingen tot stand brengt, of verhevene werken schept, zonder te vragen met wat doel of op kosten van hoeveel menschengeluk. Wij behoeven, wat het eerste betreft, slechts victor hugo, scribe, en zoo vele schandelijke Drama's en Zangspelen, ten aanzien van het tweede alexander dumas en diens geheele school, janin, balzac, enz. en wat het derde aangaat, enkel den thans weder door een verdwaasd ge-
{==376==} {>>pagina-aanduiding<<}
slacht zoo hoogvereerden attila der negentiende Eeuw, napoleon buonaparte, te noemen. Gelijk nu de begrippen van schoonheid en waarheid in het eerste Deel van het voor ons liggende werk, in de Paedagogie, of opleiding van den jongen wereldburger door de schoone kunsten aan de eene, en de naauwkeurige wetenschappen aan de andere zijde, lijnregt hiertegen aangekant waren, dus worden hier,
in het tweede Deel, de hoogere wetenschappen alle te huis gebragt op het goede, en eindelijk aan het verhevene gebouw, door echte Wijsbegeerte en Geschiedenis, die den kring der opvoeding, Encyclopedie, moeten voltooijen, de laatste hand gelegd. Van heusde erkent dus geene waarachtige kunst, geene lagere of hoogere wetenschap, zonder eenen grond van zedelijkheid, die alles als 't ware bezielt, alles op 's menschen waarachtige vrijheid en waarde te huis brengt, en die dus, met schoonheid en waarheid vereenigd, die groote Trias der Sokratische schole voltooit. Dit komt natuurlijk hier, waar het gebouw zijne voltooijing nadert, meer nog, dan in het eerste Deel, uit. Van heusde zelf beschouwt, in den aanhef van dit werk, al het voorgaande slechts als inleiding tot de volgende beschouwingen. Hij had 's menschen gevoelvermogen (voorwerp schoonheid), kenvermogen (voorwerp waarheid) onderzocht, en gaat nu over tot diens begeervermogen (voorwerp het goede.) Vooreerst bestrijdt hij hetgeen velen als hoofdbeginsel der hoogere wetenschappen beschouwen, de zucht om nut te stichten. Dit te ontkennen, luidt zekerlijk vreemd; maar het is den Hoogleeraar om de zuiverste beginselen te doen, en dan is nut hem wat materieel; het komt eindelijk op Eudaemonismus, of deugd om des geluks wil, uit, hetwelk hij met zeno en kant verwerpt, daar zulks, met de school der Fransche zich noemende Philosophen, b.v. helvetius, tot het slordigste
eigenbelang, ja tot dierlijken wellust, als drijfveer onzer daden, vervallen kan. Liefde tot waarheid en deugd, die ons tot vrijheid geleidt, zietdaar het beginsel van onzen Plato-
{==377==} {>>pagina-aanduiding<<}
nischen Wijsgeer, (bl. 38) en is dit niet hetzelfde als van onzen Goddelijken Wetgever: Gij zult de waarheid verstaan, en de waarheid zal u vrij maken? (Eene andere overeenkomst tusschen de Sokratische leer en onze gewijde Schriften, die de Hoogleeraar niet vermeldt, is het beginsel, door sokrates voor de Heliëa, en door petrus voor het Sanhedrin uitgesproken: Men moet God meer gehoorzamen dan den menschen; de hoogste vrijheid.) Vervolgens stelt van heusde voor elke der hoogere wetenschappen het volgende hoofdbeginsel vast: Zucht naar het goede voor de natuur- en geneeskundige, naar het regtvaardige voor de regtsgeleerde en staatkundige, en naar het heilige en goddelijke voor de godgeleerde wetenschappen. De Geneeskundige moet steeds den mensch tot voorwerp zijner beschouwingen stellen. En hier kunnen wij niet ontkennen, dat de Hoogleeraar dat beginsel van nut te stichten toch meer of min op den voorgrond moet plaatsen. ‘Maar den echten Geneeskundige strekt zijne wetenschap voor den mensch niet als dierlijk alleen, maar voornamelijk als zedelijk wezen, niet om het leven slechts te verlengen en te veraangenamen, maar vooral om hem, als zedelijk wezen, in staat te stellen, dat hij zijne pligten betrachte, en het ware, dat is het zedelijke heil der Maatschappij bevordere.’ Bl. 64. (Ten betooge hiervan zou men het geheele leven van boerhaave, van wien haller niet alleen zijne groote kennis des
menschelijken ligchaams, maar ook zijne diepe vereering van het Christendom ontleende; de zoo rein zedelijke Kunst, om het menschelijk leven te verlengen, van hufeland, en de zucht van zoo vele groote Geneesheeren, om ook gemoedskranken te genezen, onder welke zich een eerbiedwaardig Ambtgenoot van onzen Schrijver bevindt, kunnen bijbrengen.)
Nu wordt van de regtvaardigheid, als grondbeginsel der regtswetenschappen, gesproken, en daartoe eerst de ware beteekenis van dat woord onderzocht. De Hoogleeraar neemt daartoe de fabel in den Protagoras van

{==378==} {>>pagina-aanduiding<<}
plato te baat, waarin jupiter, om de menschen te beletten zich door onderlinge burgeroorlogen te vernielen, hun Schaamte en Regt toezond. (Kant zeide ook, dat het bewijs voor het onvoorwaardelijk pligtsgebod in den mensch was, dat hij zich schamen moet voor zichzelven, wanneer hij het overtreedt.) Tot ontwikkeling van het beginsel van eigenlijk natuurlijk regt, (waarover in nieuwere tijden zoo vele buitensporige, materialistische denkbeelden zijn uitgebroeid) gaat van heusde terug tot plato's Republiek, en vindt daar (bij veel ongerijmds) bij de wachters het beginsel: vrienden hebben alle dingen gemeen; en dit doet hem den aard der regtvaardigheid vinden in het gebod: een ieder het zijne (d.i. wat hem toekomt) te geven, of uitvoeriger: niemand leve of handele voor zich alleen, maar ieder om tevens in de behoefte van allen te voorzien (bl. 83.) Zoo zeide onze door de Ouden, vooral plato en cicero, gevormde en tevens waarachtig Christen-Wijsgeer coornhert, in zijne thans te veel vergetene Wellevenskunste, (IVde B. l Hoofdst.) De Regtvaardigheid geeft Gode dat Gode, den menschen dat den menschen toekomt. Allen menschen komt toe liefde, en daaruit weldaad, behulpzaamheid, en in summa alles, wat wij begeeren ons van andere menschen gedaan te worden. De natuurwet is dus eeuwig, onveranderlijk in de harten geschreven, gelijk cicero zeide, niet het gevolg van zekere overeenkomst (gelijk zich noemende Christenen stellen.)
Vrijheid is ook vooral niet hetgeen men daarvan, ten koste van zeeën bloeds, in de jongste 60 jaren gemaakt heeft, zekere natuurlijke en onvervreemdbare regten; of nog erger, volmaakte souvereiniteit van het volk tegenover deszelfs regeerders. Daartoe wordt nu die bekende heerlijke plaats van plato in het 8ste Boek der Republiek bijgebragt, over de onbeteugelde volksvrijheid als moeder der tirannij, ook door cicero in zijne Republiek overgenomen, en in de nieuwere Geschiedenis door mas anjello, cromwell en napoleon zoo volkomen bevestigd.

{==379==} {>>pagina-aanduiding<<}
Neen! dienaars, of, wil men, slaven der wetten, moeten wij worden, om tot waarachtige vrijheid te komen. De wetten te handhaven, zietdaar de taak van den echten beminnaar der vrijheid. ‘Niets is dus verkeerder, (zegt onze waardige Schrijver, in spijt van den tuimelgeest onzer Eeuwe, en pope had dit reeds vóór hem gezegd) ‘niets is verkeerder, dan in Regeringsvormen de vrijheid te zoeken.’ Met wellust zagen wij, hoe van heusde, die echte Vaderlander, in weerwil van eenen meijer, bilderdijk en leo, aan onze groote Vaderen en ons onsterfelijk Gemeenebest regt doet. (Bl. 133.) ‘Onze voorouders spraken zoo niet, als tegenwoordig alle menschen doen, van regeringsvormen, van staatkunde en staatshuishoukunde, maar van regt spraken zij. Zij rigteden een onafhankelijk Gemeenebest op, niet omdat van alle regeringsvormen die van een Gemeenebest hun de volmaaktste toescheen, maar hunne regten zochten zij te handhaven, en dat wel, ten einde vrijheid van denken, spreken en handelen weder te bekomen. Dit zochten zij, en zoo ontstond door hun standvastig pogen dit Gemeenebest, dat in vorm hoogst gebrekkig was, maar waarin men vrij en gelukkig leefde.’ (Bl. 137.) ‘Eendragt maakt magt, zeiden zij. De stem der Oudheid, vrienden! klonk hun in de ooren: Concordiâ res parvae crescunt; discordiâ maximae dilabuntur. Dit komt geheel met dat Pythagorische en Platonische overeen.’ Dit is ware staatkunde, en staatkundig handelen mag dus niet tegen regtvaardig handelen worden overgesteld.
Maar nu de godgeleerde wetenschappen! Bewonderden wij tot hiertoe van heusde, hoe hij, als priester der deugd, op zijne standplaats die door zijne leerlingen en lezers doet huldigen, hier, waar hij ons als Hiërophant in het Heiligdom inleidt, waarvan wij tot dusverre steeds de voorhoven betraden, hier zien wij met aandoenlijke vreugde, hoe hij van dat binnenste Heiligdom zelfs zijne geliefkoosde Ouden buitensluit, om alleen christus en zijne Openbaring te eeren. Im-
{==380==} {>>pagina-aanduiding<<}
mers eerst toont hij aan, dat de Sokratische school den Godgeleerde, als voorbereiding (propaideia), zelfs volgens het getuigenis van Kerkvaders, uitstekend te stade komt, als heenwijzende op het heilige en goddelijke in den mensch; waarbij dan de bekende plaats in het tweede Boek der Republiek, over het bederven der jeugd door verkeerde dichterlijke voorstellingen van de Godheid, en andere uit de Wetten, den Theaetetus en den Phaedon, worden bijgebragt, en aangetoond, dat God te dienen de ware vrijheid is. Maar hierop laat hij volgen (bl. 214): ‘En nu zijn wij dan hier eindelijk, mijne vrienden! op de grenzen van wijsbegeerte en Godsdienst, van natuurleer en Goddelijke Openbaring gekomen. Wij krijgen hier het standpunt in het oog, waarop onze heilige leer alleen ons plaatsen kan. Doch hier is het, dat ik eene andere taal tot u voeren moet. In stede van te zeggen: verwacht niet te weinig van die leere der Oudheid, moet ik u vermanen en zeggen: Jongelingen! verwacht er niet te veel, of liever, verwacht er niets van. Vermeent men, op eigene kracht steunende, de hoogte, waarnaar wij streven moeten, te kunnen beklimmen, men zij gewaarschuwd! Op zekere, ik weet niet welke, hoogere Wijsbegeerte, maar die meer in
woorden dan zaken bestaat en nachtelijk duister is, of, om het met den regten naam te noemen, op Godgeleerdheid zonder Godsdienst, loopt het voor ons uit, en wij jagen naar schaduwen, zonder iets wezenlijks, waarop wij leven en sterven kunnen, aan te grijpen. Wilt gij weten, mijne vrienden! hoe gij van hier, waar wij nu staan, verder hebt voort te gaan, en wilt gij nu de ziel en het wezen uwer wetenschappen leeren kennen, let dan op het standpunt daar ginder, dat onze Openbaring ons aanwijst. Het ligt ver buiten de grenzen van alles, wat ons de Wijsbegeerte heeft te beschouwen gegeven, en is hoog, zeer hoog; voor den mensch op zichzelven, zonder Goddelijke Openbaring, niet te bereiken. Het is de uitspaaak van

{==381==} {>>pagina-aanduiding<<}
God, die de heiligheid en tevens de liefde zelve is, dat de liefde niet van de zijde des menschen komt, maar Hij het is, die ons het eerst heeft liefgehad. Wat dit insluite, weet gij, jonge Godgeleerden! of, zoo niet, ervarene Godgeleerden zullen het u nader verklaren. Zij zullen u doen zien, hoedanig de mensch is, bij de heiligheid Gods vergeleken, en hoe hij weder tot God moet komen. Zij zullen u doen beseffen, wat wij te gelooven en op welke gronden wij te hopen hebben, en, wat de liefde betreft, dat die bij ons in wederliefde tot God en dankbaarheid bestaan moet. - Als wij ons zoo, als nietswaardigen, voor God in het stof nederbuigen, hoe moet dan niet de bewustheid van Gods liefde tot de menschen ons troosten en opbeuren! Hoe moet dan niet de uitspraak, dat God het is, die ons het eerst heeft liefgehad, een Euangelion, eene blijde boodschap voor ons zijn! - Een middel te bedenken, om den zondigen mensch met den heiligen God te verzoenen, dat kwam in het hoofd der eerste Wijsgeeren niet op. Dit intusschen kan alleen ons datgene verschaffen, wat wij als zedelijke wezens het meeste behoeven. En ziet, daar treedt tusschen God en het menschdom de zoon des menschen, Hij, die tevens Gods Zoon is, in het midden, om onze voorspraak en middelaar bij zijnen Vader te zijn!’
Deze taal van iemand als van heusde, is een nieuw bewijs, dat de grootste Mannen in alle vakken van menschelijke kundigheden eerbiedig het Christendom hebben gehuldigd, en wij verheugen ons daarover, ten behoeve der goede zaak, die thans door zoo vele halfgeleerden en betweters wordt aangetast, van harte.
Nu worden nog, na eene waarschuwing tegen overdrijving, Mysticismus, de bestemming, de doeleinden en het verband der hoogere wetenschappen onderzocht. Dit is, na al het vorige tot grondslag gelegd te hebben, niet moeijelijk. De bestemming is het zedelijk welzijn der Maatschappij, en, onder deze bepaling, is het doeleinde bevordering van waarachtig menschengeluk. Hier zijn weder uitmuntende plaatsen, vooral op bl. 237 en 239; maar ons bestek gedoogt geene verdere mededeeling. En dan is het goede het algemeene verband, dat de hoogere wetenschappen met elkander vereenigt. Daarop wordt het denkbeeld van Ethica, of zedekunde, en eindelijk het verband aller kunsten en wetenschappen onderzocht

{==382==} {>>pagina-aanduiding<<}
en met het in 't vorige Deel beschouwde in overeenstemming gebragt, (gelijk 's menschen zedelijke zin met zijnen waarheidszin) de rede (die met dezen laatsten zin overeenstemt) met alle zijne zielsvermogens, en eindelijk de vragen beantwoord: wat is hooger onderwijs? (het moet met echte Wijsbegeerte beginnen en eindigen) wat is Wijsbegeerte? wat is Geschiedenis? en daartoe eene schets van den Wijsgeer en Geschiedschrijver (geen kronijkschrijver, zoo min als de Wijsgeer een dorre stelselmaker moet zijn) opgehangen. Nu wordt nog het verband van beiden onderling en met de kunsten en wetenschappen aangewezen. Doch wij moeten tot de ontwikkeling hiervan naar het werk zelf verwijzen, hetwelk in een volgend Stuk nog de Metaphysica, of bovennatuurkunde, zal behandelen. Met genoegen zien wij, dat van dezen uitmuntenden arbeid ook een gunstig verslag wordt gevonden in de Theologische Studien und Kritiken van ullmann.




Proeve eener Theoretische en Practische Menschkunde, door H. Timmer, Predikant te Garnwerd en Oostum. IIde Deel. Te Groningen, bij W. Zuidema. In gr. 8vo. 336 Bl. f 2-70.

Gelijk wij in het beoordeelend verslag, dat wij van het eerste Deel dezes werks gegeven hebben, (*) de beide vragen poogden te beantwoorden: wat geeft de Schrijver? en hoe geeft hij het? zoo willen wij ook nu iets zeggen van den inhoud dezes tweeden Deels, en daarna eenige aanmerkingen, die wij onder het lezen maakten, aan de overweging van den Eerw. Schrijver aanbevelen.
De zesde Afdeeling, met welke dit boekdeel aanvangt, handelt over de lagere zinnelijkheid. Na gesproken te hebben over de verdeeling en hoedanigheid der zintuigen in het algemeen, en gevoel, gezigt en gehoor in het bijzonder, maakt de Schrijver eenige aanmerkingen over de versterking van het eene zintuig door gemis van een ander, behandelt vervolgens den reuk en den smaak, gewaarworden en waarnemen, het verschil tusschen den zinnelijken schijn en de ondervinding, en wijst eindelijk de oorzaken aan, waardoor de zinnelijke gewaarwordingen versterkt en verzwakt wor-
{==383==} {>>pagina-aanduiding<<}
den. In de zevende Afdeeling, over de hoogere zinnelijkheid of de lagere zielsvermogens, wordt gesproken over het onderscheid tusschen het geheugen en de verbeeldingskracht; over het geheugen zelf en deszelfs onderscheidene sterkte; de waardij beoordeeld en de manier aangewezen van het van buiten leeren; het bestaan en de onderscheidene vormen onderzocht van de verbeeldingskracht, met ontwikkeling van de wijze, waarop zij werkt; verder over misleidende, teugellooze en ongeregelde verbeelding; zamenhang tusschen het ligchamelijke gevoel en de verbeelding; slaap en droomen; vooruitgezigt en voorgevoel; voorzeggen en waarzeggen, en eindelijk het onderscheid aangetoond tusschen geestigheid en scherpzinnigheid. De achtste Afdeeling, tot opschrift hebbende over de hoogere zielsvermogens, vergelijkt de zinnelijkheid met het verstand, en toont aan, welke de verstands- of denkkrachten der menschelijke ziel zijn; waarna in de negende gehandeld wordt over de benamingen, die het spraakgebruik op den verschillenden graad des verstands bouwt, tot eene karakteristieke onderscheiding der menschen. Na de onderscheiding der menschen in geleerden en ongeleerden, handelt hier de Schrijver over een goed natuurlijk of gezond verstand;
voorts over een vlug, scherpzinnig, diepzinnig verstand; spoort daarna de beteekenis na van het woord genie, en wijst de krachten aan, waaruit het ontstaat; bepaalt de oorspronkelijkheid van hetzelve; doet het onderscheid tusschen waar en valsch vernust kennen, en besluit, na een enkel woord over de oorzaken, die het vernuft doen ontkiemen, benevens de verschillende karakters, die hetzelve bij onderscheidene volken aanneemt, deze Afdeeling, met over bijzondere en algemeene vernuften te handelen. De tiende eindelijk draagt ten titel: Karakteristieke benaming der menschen, afgeleid van hunne verstandskrachten; doch de dweeperij maakt er den hoofdinhoud van uit. Timmer toont eerst aan, welke de laagste graden van het verstand zijn, en onderzoekt, welke de oorzaken zijn, waaruit dezelve waarschijnlijk ontstaan; spreekt vervolgens over de oorspronkelijke en aanieidende oorzaken tot dweepen; over het verschillende karakter der dweepers in het algemeen; over de godsdienstige dweeperij in het bijzonder, en wijst de middelen ter wering eener heerschende dweeperij aan; waarna eindelijk een Hoofdstuk over de Hypochondrie deze Afdeeling en dit boekdeel besluit.

{==384==} {>>pagina-aanduiding<<}

Beklaagde Rec. zich vroeger over het gemis van de, naar zijn inzien hier noodzakelijke, verwijzing naar andere schriften; ook dit Deel laat in dit opzigt veel te wenschen overig, en hij houdt het nog daarvoor, dat de beoefenaar der Menschkunde van timmer verwachten mogt, door dezen bekend te worden gemaakt met het voornaamste, dat over de behandelde onderwerpen door anderen gezegd is. Maar, dit slechts in het voorbijgaan aanmerkende, willen wij het een en ander omtrent sommige zaken in het midden brengen.
Bladz. 3 onderscheidt timmer de zintuigen in voorwerpelijke (objective) en onderwerpelijke (subjective). Het komt ons voor, dat voor die onderscheiding weinig grond is; althans men kan niet onbepaald zeggen, dat gene (gevoel, gezigt en gehoor) de kennis - deze (reuk en smaak) het genot der uitwendige voorwerpen bedoelen. Niet veel meer waarde zou Rec. hechten aan de onderscheiding in hoogere en lagere zintuigen. Wil men ze volstrekt verdeelen, (hetgeen eigenlijk niet noodig is) waarom dan niet in zintuigen, die door onmiddellijke en die door middellijke gewaarwording kennis der voorwerpen geven? Tot de eerste klasse behooren dan gevoel en smaak; tot de laatste reuk, gezigt en gehoor. Ook zou, uit hetgeen de Schrijver aangaande de voornamere en geringere zintuigen zegt, volgen, dat het gevoel niet tot de laatste, maar tot de eerste behoorde, vermits het verspreid is door het gansche ligchaam. De opklimming, waarvan bladz. 4 gesproken wordt, wettigt ook wel eene onderscheiding van geringere en meer voorname zintuigen, maar daarom nog geene klassificering.
Hetgeen de Schrijver, bladz. 33, aanmerkt over de plaatsing van den neus, als reukorgaan, is zeer goed, en doet alleen wenschen, dat hij, volledigheidshalve, ook over de organen der overige zintuigen iets dergelijks gezegd had, waartoe het aan stof niet zou ontbroken hebben.
Bladz. 37: ‘Onder die ligchamen, welke eene geurige uitwaseming hebben, behooren de roos, de specerijen en kruiden.’ Van de roos is dit waar, ja! maar waarom in dit algemeene gezegde niet gesproken van ‘vele bloemen.’?
Bladz. 98: ‘Na veertig jaren kan de mensch bezwaarlijk iets nieuws in het geheugen ontvangen.’ Dit zal wel zoo ontelbaar vele uitzonderingen lijden, dat het naauwelijks meer een algemeene regel mag heeten.
Bladz. 147. not. Wanneer de Heer timmer hier het een

{==385==} {>>pagina-aanduiding<<}
en ander zegt over den invloed van de inbeelding der zwangere vrouw op hare vrucht, - een onderwerp, waarlijk niet in een regel of wat ad liquidum te brengen, - dan spreekt hij van de ‘zorg, waardoor eene wijze overheid de mismaakte menschen van de deuren der jonge vrouwen keert;’ eene zorg, die misschien hier of daar mag gebruikt worden, maar van welke Rec., die toch nog al in eenige oorden van ons vaderland bekend is, nimmer heeft gehoord.
Bladz. 152 volg. meent timmer, dat wij in den slaap altijd droomen, doch dat wij ons na het ontwaken alleen van zulke droomen bewust zijn, die wij bij eenen ligten, niet diepen slaap hebben. ‘Hij mag wanen, dat hij dan niet gedroomd zou hebben; doch zoo die waan waarheid ware, dan zou hij nimmer weder ontwaakt zijn.’ Wij zien den grond voor het eerste evenmin in, als de juistheid der laatste gevolgtrekking. Het is waar, dat uit het denkbeeld der ziel, als een denkend, onstoffelijk wezen, volgen moet, dat zij hare werkzaamheid onafgebroken voorzette; maar de zaak verandert nog al eenigzins, wanneer wij haar beschouwen, gelijk zij bestaat, in betrekking tot het ligchaam. Is zij daaraan onderworpen, of liever, kunnen wij ons geene werking der ziel, geheel onafhankelijk van hare betrekking tot het ligchaam, denken, waarom zou dan de slaap niet zoo diep kunnen wezen, dat de ziel daardoor voor dien tijd - niet met denken ophield, want dan moest zij ophouden te bestaan - maar onvatbaar werd voor het ontvangen of gebruiken en bewerken van eenige indrukken van buiten? en zonder deze zal men zich wel moeijelijk droomen kunnen denken. Ook is het niet volkomen juist gezegd, dat in het gestelde geval ‘de mensch nimmer weder zou ontwaakt zijn.’ Wanneer men dit toch aldus leest, zal men er natuurlijk door verstaan ‘gestorven zijn;’ maar het moest naar des Schrijvers meening wezen, ‘zou de ziel geheel moeten vernietigd zijn,’ hetgeen nog veel sterker is. Dat overigens 's menschen ziel leeft en werkt zonder het ligchaam, heeft zekerlijk na den dood van het laatste plaats; doch wij kunnen ons dien toestand niet denken, en dus uit denzelven niet redekavelen.
Bladz. 163 maakt de Eerw. timmer onderscheid tusschen slaapwandelaars en nachtwandelaars. ‘Dezen (die “geheel bijzondere droomen uiten in den slaap, welke met de willekeurige bezigheden van hun werkelijk leven eene schijn-
{==386==} {>>pagina-aanduiding<<}
bare overeenkomst hebben”) dragen den naam van slaapwandelaars, en worden dikwijls verkeerd met den naam van nachtwandelaars betiteld, omdat de eersten geene bewustheid, gelijk de laatsten, van hun nachtelijk bedrijf dragen.’ Verstaat timmer nu dit nachtwandelaars eigenlijk, van menschen, die des nachts wandelen, (in welken zin ieder, die des avonds zeer laat naar huis gaat, een nachtwandelaar is) dan heeft hij gelijk; maar wie zal er dit bij denken?... Verba valent usu. Men noemt de slaapwandelaars daarom wel eens nachtwandelaars, vermits zij meestal des nachts, even als alle andere menschen, slapen, dus ook des nachts hun bed verlaten, klimmen enz. Dat slaapwandelaars echter ‘over diepten zwemmen’ zouden, meent Rec. te mogen betwijfelen, en hij gelooft stellig, dat het eerste aanraken van het water den slaapwandelaar zou wakker maken. Hier, gelijk ook bij de inbeelding enz., hadden de schristen van hennings, ook in onze taal overgezet, wel mogen aangehaald zijn. Zij bevatten zeer veel goeds.
Bij het verhaal, bladz. 169 volg., had noodzakelijk moeten gezegd zijn, dat de man zich verbeeld had, werkelijk een wit paard bij de lijkstaatsie te zien. Hierin ligt toch juist het hoofdpunt.
Bladz. 177. Het voorzeggen ‘geschiedt door natuurlijke en bovennatuurlijke krachten. In het laatste geval betrof het eertijds ook het lot van bijzondere personen, zoo als de voorspellingen der Profeten in het Oude Verbond duidelijk leeren.’ Vanwaar dat nog wel cursijf gedrukte ‘bijzondere personen?’ Wij kunnen geenszins zien, waartoe die onderscheiding dient. Hetgeen men uit deze zinsnede zou moeten afleiden, is, dat het voorzeggen door natuurlijke krachten bijzondere personen betreft, en dat door bovennatuurlijke krachten over volken, staten enz. gaat; zoodat het bij wijze van uitzondering zou wezen, dat de voorspellingen der Profeten ook bijzondere personen betroffen; iets, dat noch waar is, noch de bedoeling van den Schrijver zijn kan.

(Het vervolg en slot hierna.)

Schets van een beredeneerd Stelsel voor Muzijk-onderwijs in het algemeen, bijzonder toegepast op de Piano-forte; naar het Hoogduitsch van C. Berg, enz.


{==387==} {>>pagina-aanduiding<<}

(Vervolg en slot van bl. 343.)

Ik vermeen het Publiek geene ondienst te doen met hier, ten slotte, te doen volgen de parenthese van den Schrijver, met de daarop gemaakte noot van den Vertaler, die men in § 4 aantreft, nadat de Schrijver gehandeld heeft over de muzikale kennis, die de leerling dient te bezitten, om verder ingevolge dit zijn stelsel van onderwijs te worden opgeleid; zie hier dezelve:
‘In eene proeve, welke ik naderhand over de leer der grondbeginselen hoop te geven, zal ik trachten aan te toonen, in hoeverre deze met het hier opgegeven leerstelsel in verband staan. Intusschen komt het mij steeds verkieslijk voor, dat men altijd het onderwijs in de muzijk met den zang beginne, waartoe de zangscholen door wederkeerig onderwijs (enseignement mutuel), zoo als die in vele steden van Frankrijk gevonden worden, mij het doelmatigst voorkomen (*).

{==388==} {>>pagina-aanduiding<<}
Er is zoo oneindig veel aan de grondige kennis der allereerste beginselen gelegen, en het onderwijs in dezelve doet zoo veel af, dat ouders en leerlingen dit punt niet genoeg kunnen behartigen; terwijl zij, om naderhand tijd, moeite en geld te besparen, en om tevens zekerheid te hebben, dat de leerlingen oneindig meer, en op eene veel duurzamere wijze zullen leeren, deze zaak geenszins onbedachtzaam moeten verwaarloozen.
Het muzijkonderwijs is nog zoo gebrekkig, zoo onberaden, dat velen, meesters zoowel als leerlingen, zelven niet

{==389==} {>>pagina-aanduiding<<}
weten; wat daartoe gevorderd wordt. Hoe dikwijls hoort men niet van een slecht meester zeggen: hij is goed genoeg voor de beginselen; even als of het mogelijk ware, op eene wrakke grondlaag een hecht gebouw op te trekken! Maar te laat wordt deze dwaling meestal ingezien. Wel is waar hebben goede meesters zelden lust en genegenheid, om zich met het onderwijzen van de eerste beginselen te plagen (*), en buitendien zijn ook de bijzondere lessen van eenen zoodanigen voor menigeen te kostbaar. Dit gebrek moet daardoor worden verholpen, dat de grondbeginselen, in daartoe doelmatig ingerigte scholen, naauwkeurig geleerd worden, zoodat de meester, dien men daarna mogt nemen, niets anders te doen heeft, dan aan de vingeren den weg te wijzen (†). Zoodanig een onderwijzer behoeft dan, om eenen leerling zelfs zeer ver te brengen, niet zoo zeer eene groote bekwaamheid (§) te bezitten, als wel met eene doelmatige leiding bekend te wezen.
Wanneer wij nagaan, dat het aanleeren van elke wetenschap, b.v. der talen, door beter ingerigte leerstelsels, zeer vereenvoudigd en gemakkelijk gemaakt is, dan zullen wij voorzeker niet betwijselen, dat ook het muzijkonderwijs voor zoodanige vereenvoudiging vatbaar is; daar vooral de muzijk reeds bij het aanleeren voor den beoefenaar meer dadelijk genoegen oplevert, en veel sterker prikkel bevat, dan elke andere kunst of wetenschap.
Eindigen wij met den Heer de seyff onzen dank te betuigen voor het ons, op eene waardige wijze, in onze moedertaal verschaffen van een werkje, hetwelk zooveel verdienste heeft, en wel te meer, daar het over een onderwerp loopt, dat zoo zeer onze belangstelling waardig is, en waarover (voor zoo verre mij bewust is) in onze taal niets aan-
{==390==} {>>pagina-aanduiding<<}
getroffen wordt. Mogt de Vertaler nog eens weder eenige snipperuren kunnen vinden, om ons bij vernieuwing eenig goed letterproduct over het vak der Toonkunst te leveren, zeer zeker zal dan daardoor aan eene werkelijke behoefte in ons Vaderland worden voldaan; echter wordt hem dan ook tevens de welmeenende raad gegeven, om hetzelve vooraf eenen kundigen Corrector in handen te geven, ten einde den lezer het onaangename van eenige, al zijn het dan ook maar geringe, Germanismen en taal- en drukfouten te besparen, hoedanige men hier en daar aantreft, doch welke hem minder te wijten zijn, daar hij zijne geheele jeugd buitenslands doorbragt.

V.H.

Schoonheden uit Sturm's Overdenkingen over de Werken Gods in de Natuur, voor de vier Getijden des Jaars, door Mevr. Elisa Andrews. Uit het Engelsch, naar de achtste Uitgave, door G. Engelberts Gerrits. Te Amsterdam, bij G. Portielje. 1836. In gr. 8vo. 357 Bl. f 3-75.

Over 143 onderwerpen uit het gebied der natuurkennis, tot aanwijzing der grootheid, wijsheid en liefde van den Schepper, wachte men op 357 bladzijden niet veel grondigs. Alles wordt slechts even, als met den vinger, aangeroerd. Maar het werkje heeft nuts genoeg gedaan, wanneer het tot de beoefening van vollediger werken uitlokt, onder welke wij alleen de Redevoeringen over de volmaaktheden van den Schepper enz. van Prof. uilkens noemen. Behalve deze oppervlakkigheid, stuitte ons eene wanorde, die in natuurkundige werken nooit met den naam van ‘afwisseling’ mag vergoelijkt worden. Ten voorbeelde mogen dienen de opschriften van tien op elkander aldus volgende vertoogjes: de mieren; de hagel; de aarde en hare oorspronkelijke gesteldheid; over de schijngestalten der maan; minerale wateren, het schemerlicht; verscheidenheid van luchtstreken; bijzonderheden der zee; eenige merkwaardigheden in de dieren; over de zwaartekracht der ligchamen. De vertoogen zijn ook hier en daar, men weet niet waarom? bij het eene of andere jaargetijde gevoegd. Het noorderlicht b.v. gaat goed in den winter; maar de meeste zijn zeer willekeurig, en zouden ten deele beter voegen in een ander saizoen; b.v. de wijnstok

{==391==} {>>pagina-aanduiding<<}
beter in den herfst en de sneeuw in den winter. De opschriften luiden tendeele ook vrij zonderling; b.v. vaderlandsliefde der bijen; dieren aan den mensch voorgesteld als voorbeelden van deugd en ondeugd. Bladz. 105 lezen wij, dat in April ‘het koren in onze akkers begint te ontkiemen.’ Dat moge van enkele, in het voorjaar gezaaide, of zoogenoemde zomervruchten, waar zijn; maar door ‘koren’ verstaat men meestal tarwe en rogge, en deze beginnen in April niet te ontkiemen, maar staan vóór den winter reeds te groeijen. Onbegrijpelijk en onverschoonlijk is het, dat bladz. 332 nog over ons zonnestelsel gesproken wordt, alsof noch Uranus, noch de vier zoogenoemde kleine planeten ontdekt waren. Dergelijke onbekendheid met nieuwere ontdekkingen troffen wij ook op eenige andere plaatsen aan.
De opgegevene zijn de voornaamste aanmerkingen, die wij op dit keurig uitgevoerde boek hebben. Rec. telde van zijne jeugd af sturm's Werke Gottes onder zijne lievelingsboeken, en doet dit thans nog. Eenvoudigheid, vereenigd met rijkdom, juistheid van opmerking en een' waren stichtelijken toon, kenmerken deze ernstige natuurbeschouwingen. Er is veel, zeer veel, uit de Overdenkingen van sturm te leeren. Geene dweepachtige droomerijen, geen geanalyseerd kerkelijk leerstelsel, geene laauwe en eindelijk walgelijke overgemoedelijkheid vindt de lezer hier; - hier moet niet zoo zeer het woord als het werk van God stichten; en wij gelooven, dat men ook daar den Schepper kan en moet leeren kennen. Voor den beschaafden Nederlander, die gaarne met zijn huisgezin een enkel uur aan ernstige, nuttige lectuur toewijdt, houden wij, ondanks het boven aangemerkte, dan ook deze Schoonheden, of uittreksels, zeer geschikt; hij zal verscheidenheid genoeg vinden voor verstand en hart.
Eene fraaije aanmerking deelen wij mede: ‘Indien men den regenboog slechts als een natuurverschijnsel aanmerkt, is dezelve een der schoonste tooneelen, welke men zich kan voorstellen; het is eene heerlijk gekleurde schilderij, welke de Schepper voor ons ten toon stelt. Doch indien ik mij herinner, dat God dit luchtverschijnsel heeft gesteld tot een teeken zijner genade, en (van) het verbond, dat hij met den mensch heeft aangegaan, vinden wij in hetzelve ruime stof tot stichtelijke overpeinzingen. Er kan geen regenboog wezen, als het langs den geheelen gezigteinder regent. Telkens dus, als men dit fraaije luchtver-
{==392==} {>>pagina-aanduiding<<}
schijnsel waarneemt, kan men zich verzekerd houden, dat er geen zondvloed te vreezen is, wijl bij eenen zondvloed, het uit alle hemelstreken geweldig regenen moet. Wanneer dus de lucht slechts aan ééne zijde betrokken is, en de zon zich aan de andere zijde vertoont, is zulks een teeken, dat deze donkere wolken zullen verdwijnen, en de hemel weder helder worden.’ Eenvoudige, maar schoone verklaring, onzes inziens, van Gen: IX:13.






Herinneringen, Indrukken, Gedachten en Tafereelen, enz. Door A. de Lamartine. IIIde Deel. Te Breda en Amsterdam, bij F.P. Sterk en L. van Bakkenes. 1836. In gr. 8vo. 344 Bl. f 2-90.

Bloemlezing uit Nederlandsche Prozaschrijvers van de 16de tot de 19de Eeuw. Door N.G. van Kampen. IIIde of laatste Stuk. Van Haafner tot Van der Palm. Te Haarlem, bij de Erven F. Bohn. 1835. In gr. 8vo. 271. Bl. f 2-20.

De Mensch, zoo als hij voorkomt op den bekenden Aardbol, enz. IIIde tot VIde of laatste Deel. Tweede verbeterde Druk. Te Zaltbommel, bij J. Noman en Zoon. 1836. In gr. 8vo. 169 Bl. f 3-:

Van deze drie vervolgwerken zullen wij kortelijk verslag geven.
Het derde Deel van lamartine's Reis naar het Oosten beantwoordt, in belangrijkheid van inhoud en fraaiheid van stijl, volkomen aan de twee vorige Deelen. De vertaling is in het algemeen weder even goed, en wij erkennen het, hoe moeijelijk het valt, zulk proza gelukkig over te brengen. Het verwonderde ons, hoewel het woord meestal zoo gespeld wordt, steeds Bosphorus voor Bosporus (Βόςπορος) te vinden. Eveneens lazen wij, bij herhaling, op bl. 330, van de rivier Maritza in Thracië, den Ebro der Ouden, in plaats van Hebrus; de Ebro stroomt in Spanje, de Hebrus in Thracië. Het Fransche l'Èbre, voor l'Hèbre ten onregte meestal door lamartine geschreven, zal, gelijk le Bosphore, aanleiding tot die feilen gegeven hebben. Alzoo zal ook, bl.

{==393==} {>>pagina-aanduiding<<}
331, de Rhodopus ontstaan zijn. Het Fransch heeft Rhodope; maar het is de Rhodopé, niet Rhodopus. Het Grieksch is Ῥοδοπὴ.
Met even veel oordeel en smaak, als de beide vorige, is ook dit derde Deel der Bloemlezing uit Nederlandsche Prozaschrijvers door den Heere van kampen bijeengebragt. Wel misten wij wijlen den beroemden en voortreffelijken scheltema, uit wiens schriften wij zoo gaarne iets hadden zien opgenomen. Maar aan de andere zijde vonden wij onzen wensch naar een Register, aan het einde van dit laatste Deel, en tevens over de twee vorige loopende, door den geachten Verzamelaar bevredigd.
Het werk van stuart en kuyper behoudt natuurlijk bij dezen tweeden druk, althans wat den inhoud aangaat, de waarde van den eersten druk; doch, hetgene men buitendien mogt verwachten, aanvulling en verbetering uit latere berigten, dan de zoo verdienstelijke Schrijver had kunnen raadplegen, dit alles zal men in deze uitgaaf, na deszelfs overlijden geschied, ook nu weder veelal vruchteloos zoeken; zoodat wij de wetenschap nog nagenoeg op dezelfde hoogte vinden, als waarop zij stond bij de uitgaaf van den eersten druk. Bij Epypte bij voorbeeld, een land, waarvan, na de uitgaaf van den vorigen druk dezes werks, zoo veel bekend is geworden, en waarin zoo veel na dien tijd is gebeurd, valt dit vooral in het oog. Men ziet duidelijk, dat alles, gelijk het daar staat, geschreven werd een aantal jaren geleden; en dit behoorde zoo niet in een' verbeterden druk, inzonderheid waar gesproken wordt over zulk een wijdvermaard land, welks latere geschiedenis zelfs met de staatkunde der Groote Mogendheden van Europa zamenhangt. Het blijkt meer en meer, dat de titel, verbeterde druk, een lokaas voor de ligtgeloovigen is.




Dichterlijke Nalatenschap van E.A. Borger. Ten deele nooit gedrukt. Te Leiden en Utrecht, bij S. en J. Luchtmans en van Paddenburg en Comp. 1836. In gr. 8vo. X en 142 Bl. f 2-:

A mon Enfant, traduit de Borger, par Auguste Clavareau, et dédié à Madame De Lamartine. Maastricht, F. Bury-Lefebvre. 1836. pet. in oct. 32 pag.


{==394==} {>>pagina-aanduiding<<}

Met weemoedig genoegen ontving Steller des volgenden verslags de Dichterlijke Nalatenschap van den beroemden borger, wiens beeldtenis voor dezelve prijkt; van borger, wien hij als zijnen slechts weinige jaren jongeren tijdgenoot aan de Akademie gekend heeft; van borger, die in zijnen korten levensloop reeds zoo veel voortreffelijks verrigt heeft, dat men, indien het der Voorzienigheid behaagd hadde denzelven te verlengen, nog veel meer goeds en groots zou hebben mogen verwachten; van borger eindelijk, wiens grootste kracht wel niet in de Dichtkunst bestond, en wiens grootste roem wel niet voornamelijk door zijne Poëzij verkregen is, maar die nogtans door deze en dergelijke proeven, als nog overig zijn, bewezen heeft, wat zijn oorspronkelijk en vruchtbaar genie ook hierin vermogt.
Slechts 18 Gedichten van borger zelven maken de Nalatenschap uit, die in de eerste helft van dezen bundel gevonden wordt: (omtrent het overige straks nader.) De Heeren Uitgevers ‘hebben niet alles gegeven, wat hij ooit vervaardigde, en inzonderheid het meeste, dat er boertigs van hem bestond, ter zijde gelegd, maar slechts datgene opgenomen, wat een hunner, die het geluk had hem te kennen, zich vleit dat borger zelf in rijperen leeftijd niet ongaarne der vergetelheid ontrukt zou hebben.’ Ofschoon het bejammerende, dat wij niet meer ontvangen, moeten wij echter de opgegevene redenen alleszins billijken, en het als voorbeeldig goedkeuren, dat men in het uitgeven van nagelatene werken zijner overledene Vrienden zeer omzigtig is, om voor derzelver eer op eene betamelijke wijze te zorgen. Bij een werk van dezen aard, en waarschijnlijk wel het laatste, dat wij van borger ontvangen, meenen wij ons, zonder breedvoerige beoordeeling, met eene korte vermelding van het daarin vervatte te mogen vergenoegen.
De hier voorkomende Gedichten, naar de tijdsorde, van 1809 af, gerangschikt, worden geopend met een (voor zoo ver Referent het meent te verstaan) luimig gelukwenschingsversje in het Boeren-friesch, (bl. 1-3) in der tijd geplaatst achter het Specimen van wijlen b.f. tydeman, over het werk van ibn chalican, de vitis illustrium Virorum. - Meer ernstig zijn die aan mijnen vriend j.f.c. moltzer, bl. 4, en aan mijnen vriend w.h. van voorst, bl. 10, 11, aan elk bij zijne bevordering tot Meester in de beide Regten. - Geestig daarentegen is het in den trant van cats ge-
{==395==} {>>pagina-aanduiding<<}
dichte op de zestienjarige bruiloft van..... en....., bl. 5-7, tot welke ook gerigt is het nog meer in deftigen, maar toch bevalligen trant gedichte op den vijfentwintigsten trouwdag eens tachtigjarigen, bl. 66, 67; zoo als ook statig en schoon is dat op het huwelijk van Jonkheer van eck, met Freule vegilin van claerbergen, bl. 12-15; hartelijk dat aan mijne Geliefde, op den dag van onze trouw, bl. 22-26; en treffend epigrammatisch het Grafschrift op de Vrouw van mijnen Vriend Ds. l.w. van der weide, Predikant te Dokkum, a.m.w. adriani. - Meer gewoon zijn de hier voorkomende gedichten van de Leydsche Weezen aan de Leydsche Burgerij, bl. 8-10 en bl. 16, 17; het eerste op het laatst wat duister en misschien minder natuurlijk. Het derde op hetzelfde ouderwerp, bl. 56-59, is, volgens eene aankondiging der Uitgevers in de Haarlemsche Courant van den 1 April 11., ‘geenszins van borger, maar van eenen toenmaligen Student, die met even veel
letters zijnen naam, slechts met stippen aangegeven, teekende, en die hoopt dat hij als Doctor betere gedichten vervaardigd heeft.’ - Met genoegen zal men ook hier opgenomen zien het bekende boertige stukje de Vaderlander, van Jan. of Febr. 1814, bl. 18-21, en het vernuftige, in de Maatschappij van Nederlandsche Letterkunde voorgelezene, gevecht van napoleon en minerva, of minerva verdrukt en gewroken, bl. 27-43, waarin het borger lustte, volgens het Voorberigt ‘den gewezen verdrukker van al wat goed en schoon is in het costuum van typhon te steken, die aan het hoofd der Reuzen den hemel bestormde.’ - Van geheel anderen aard is het niet minder bekende en aandoenlijk schoone Iets aan mijn Kind, bl. 44-55, waarvan de door Prof. peerlkamp vertaalde aanhef, uit zijne Redevoering de vita borgeri, hier teregt bijgevoegd wordt. Waardig was dan ook dit stuk, dat de Heer clavareau hetzelve in het Fransch vertolkte, waartoe zij zich zelfs (gelijk aan den Redacteur berigt is) de moeite getroost heeft, om den eersten afdruk zijner vertaling in te trekken, omdat hij vernam, dat zij naar een gebrekkig afschrift van het oorspronkelijke vervaardigd was; maar jammer is het dus, dat hij niet heeft kunnen goedvinden, dezelve aan de Uitgevers der Dichterlijke Nalatenschap af te staan, gelijk hij en anderen met vertalingen van borger's laatste dichtstuk gedaan hebben. Een

{==396==} {>>pagina-aanduiding<<}
kort levensberigt van borger heeft hij gepast voorafgezonden, en het dichtstuk zelf over 't geheel getrouw en gelukkig vertaald. Door dit een en ander gaat hij dus voort zich verdienstelijk te maken, met de beste voortbrengsels der Nederlandsche Dichtkunst bij onze Fransche naburen bekend te doen worden. Op eene enkele plaats schijnt hij zijnen Auteur niet goed begrepen te hebben, bl. 28, in de regels: ‘Voici dix mois mon Dieu, dix mois depuis la nuit Qui lui coûta si cher et qui me la ravit;’ dus den verloopen tijd sedert het overlijden van borger's Echtgenoote, daar borger den duur van zijn huwelijk bedoelt: ‘Tien maanden - ja, mijn God! een nachtwaak was haar duur - Tien maanden, en daar viel, daar viel mijne lieve Gade.’ - De drie volgende stukjes, op de bevalling der Prinses van Oranje, Eindrijm op eene bruiloft, en Ter gedachtenis van h.a. van der palm, bl. 60-65, zijn naar tijdsgelegenheid geschikt, en het laatste bevat treffende regels. - Het fragment vasthi, bl. 68-72, waarin deze Koningin voorgesteld wordt, als uit hoog gevoel van eer en waardigheid, naar Oostersche zeden, weigerende aan het bevel van ahasveros te voldoen, toont, dat borger ook aanleg had, om grootsche en verhevene gevoelens op eene waardige wijze dichterlijk uit te drukken. - Wie vindt eindelijk hier (bl. 73-76) niet met het grootste genoegen weder de laatste inspanning van borger's dichtkracht, de laatste uitstorting van zijn teederst menschelijk gevoel, die heerlijke Ode aan den Rijn, welke Ref. hier met nieuwe bewondering en deelneming gelezen en herlezen heeft? Geen wonder dan ook, dat aan dezelve eene overbrenging in verschillende talen te beurt gevallen is, welke de Uitgevers
hierop te regt hebben laten volgen, namelijk in het Fransch, vrij getrouw, door clavareau; in eene schoone Latijnsche Elegie, door Prof. peerlkamp; in het Engelsch, hier en daar minder gelukkig, door bowring; in het Hoogduitsch, lief, door g.h. van senden; in het Boeren-friesch, door r. posthumus, die alzoo deze Dichterlijke Nalatenschap niet ongepast in dezelfde aloude landtaal sluit, waarmede zij door borger zelven geopend was. - Als een doelmatig toevoegsel mag men ook beschouwen de verhooring van borger's klagte: Aan den Rijn, door f.c. de greuve, waarin niet alleen de inhoud, maar ook de woorden des overledenen zoo veel mogelijk gevolgd worden.

{==397==} {>>pagina-aanduiding<<}

Het overige van dezen dichtbundel bestaat in Uitboezemingen bij borger's dood, door verschillende Nederlandsche Dichters, namelijk door spandaw, lulofs, g.w. van motman, jr., p. moens, j.t. wielandt, d. bax, f. serrurier, a. moolenaar, j. van dissel, jr., alsmede eene geplaatst in den Leydschen Studenten-Almanak voor 1821, en eene in de Vaderlandsche Letteroefeningen, Maart 1821, No. IV. - Met welgevallen ziet men, dat zoo velen zich vereenigd hebben, om, elk op zijne wijze, aan de nagedachtenis van borger eene welverdiende hulde toe te brengen; en dit zelfs is genoeg, om Ref. te wederhouden van zich over de individuele of betrekkelijke waarde dezer stukken uit te laten: dit alleen mag hij zeggen, dat het hem met de Uitgevers spijt, ‘dat zij de vergunning van den Heer tollens, om ook met zijn gedicht dezen bundel te versieren, geenszins hebben mogen erlangen;’ maar tevens, dat, zonder iemand te kort te doen, de eerste plaats, waarop spandaw hier welligt toevallig staat, denzelven met volle regt toekomt. Hij kan niet nalaten zijn verslag met de overname van eenige regels uit deszelfs gedicht te eindigen:

Ja, wij klagen; ja, wij treuren, 
Dat de dood het beste rooft: 
Maar wij mogen opwaarts beuren 
Ons door rouw gebogen hoofd; 
Dompig rollen doffe klanken 
Bij des grooten borger's graf: 
Maar, wij juichen, maar wij danken, 
Dat de Algoede ons borger gaf. 
 
Als de Orion mogt hij schijnen, 
Flonkrende aan het stargewelf; 
Moest voor ons zijn licht verdwijnen, 
't Is onsterflijk als hij zelf: 
Ook de zon, die 't Oost doet blinken 
En met goud en purper tooit, 
Zien we in 't Westen nederzinken, 
Doch haar stralen sterven nooit. 



{==398==} {>>pagina-aanduiding<<}

Ines de Castro; door Mrs. Bray, Schrijfster van den Protestant. Uit het Engelsch. II Deelen. Te Groningen, bij W. van Boekeren. 1836. In gr. 8vo. 710 Bl. f 7-20.

Minder door de Geschiedenis, dan door het Treurspel van feith, en misschien door het Dichtstuk van da costa, is aan onze landgenooten de ongelukkige heldin dezes Romans bekend. Deze minnares en later in het geheim gemalin van pedro, Kroonprins van Portugal, werd omgebragt, (1355) niet, zoo als in het zoo even gemelde Treurspel, door toedoen eener Infante van Spanje, maar op last van Koning alphonsus, bijgenaamd de Dappere, zelven. Daar vereenigt zich inderdaad veel in de geschiedenis dezer jonkvrouwe, dat dezelve voor eene romantische behandeling zeer geschikt maakt; en het was waarlijk van de Schrijfster van den Protestant een gelukkig denkbeeld, dit onderwerp te kiezen. En, zij het ook eene vrouwehand, die hetzelve behandeld heeft, het ontbreekt haar niet aan mannelijke kracht. Het land, de tijd, de menschen, alles mag geacht worden die kracht te vorderen en uit te lokken; en er is aan dezen eisch uitnemend voldaan.
In de hoofdzaak volgt Mevr. bray de geschiedenis vrij getrouw. De vader van ines heette echter niet manuel, maar pedro fernando de castro, en van de vier kinderen uit haar huwelijk met pedro worden alleen johannes en dionysius, geenszins de beide anderen, alphonsus en beatrix, vermeld. De moordenaars zijn ook hier ario coëllo, jago lopez pacecho, hier Don diego genoemd, en alvaro gonzalez. Behalve deze hoofdpersonen, zijn ook Prins ferdinand, voorzoon van pedro uit zijn eerste huwelijk, de Bisschop van Guada en enkele anderen historisch.
Wij hebben dit werk met het uitstekendste genoegen gelezen, en gelooven er niet te veel van te zeggen, wanneer wij dezen Roman onder de allervoortreffelijkste voortbrengsels in dit vak van letterkunde rangschikken. De geschiedenis trouwens wordt, hoe verder men komt, des te belangrijker; de nieuwsgierigheid meer en meer opgewekt; de ontknooping genaderd zijnde, was het ons onmogelijk, de lezing af te breken. Dat de Schrijfster den moord, aan ines

{==399==} {>>pagina-aanduiding<<}
gepleegd, niet verhaalt, maar alleen doet begrijpen, getuigt van haar fijn gevoel en zuiveren smaak. Min kiesche Romanschrijvers zouden deze gelegenheid, om eens regt akelig te schilderen, niet hebben laten voorbijgaan. De teekening der karakters is uitmuntend; wij verstaan daardoor niet alleen, dat zij goed zijn volgehouden, maar inzonderheid, dat zij met den besten smaak afwisselen. De Koning alonzo is een zamenweefsel van deugden en ondeugden, met diepe menschenkennis geteekend. Coëllo, bijgeloovig, diep bedorven, maar niet geheel verhard in het kwade; diego, de wraakzuchtige, voor allerlei snoodheid veil, maar tegen wiens afschuwelijk opzet zich eene niet geheel uitgedoofde liefde voor ines, in beider jeugd aan hem verloofd, (in welke omstandigheid de knoop des verhaals ligt) zoolang mogelijk verzet; zoodat hij gedurig moet voortgedreven worden door den afschuwelijken verworpeling gonzalez, een monster aller monsters, wiens duivelsche boosheid alle verbeelding overtreft; aza anzurez, de Moorsche Vorstin, die den Roman opent, groot van ziel onder ongelukken; hamed, haar zoon, jong, vol vuur en moed, brandende van begeerte, om den dood zijnes vaders te wreeken; hassan, de Talba, een overheerlijk karakter, die b.v. in het geheime gehoor bij den Koning eene grootheid van ziel aan den dag legt, welke eerbied voor den edelen Moor opwekt; - deze karakters zijn, behalve ines zelve, het meeste uitgewerkt. Ook de overigen, b.v. de Prior van Evora, een trotsche Prelaat, naijverig op de regten der kerk; de goedhartige bekeerde Moorin ximena; de Moor cassim, spotachtig en een weinig sluw, overigens trouwhartig en aan zijne
meesteres aza verkleefd; azevedo, een hoogst wijs en achtingwaardig hoveling, en anderen, zijn goed uitgevoerd. Pedro is minder hoofdpersoon, dan men denken zou, en de Mooren worden gunstiger geteekend, dan de Christenen. Trouwens, hoe kan dit haast anders, wanneer men de onkunde, het bijgeloof en de ruwheid der Middeleeuwen kent, en tevens iets weet van de hoogstbelangrijke en veel te weinig bekende geschiedenis der Mooren in het Spaansche schiereiland (715-1493); van de geschiedenis alzoo eens volks, dat evenzeer uitmuntte in krijgshaftigen vrijheidszin, als het zich onderscheidde door beoefening van kunsten en wetenschappen. Men denke slechts aan de heerlijke gewrochten

{==400==} {>>pagina-aanduiding<<}
der bouwkunde, zoo als de Alhambra. Waarlijk geen volk is geschikter, om in eenen Historischen Roman te interesseren. Overigens is het costuum met zorgvuldigheid bewaard. Geene geringe verdienste, b.v., waar Mahomedanen spreken. Over het geheel kan men echter eene zekere voorkeur aan de lieden van deze belijdenis, boven de Christenen, bij de Schrijfster, (eene Predikantsvrouw, naar men zegt) niet ontkennen. Misschien, gelijk wij zoo even reeds te kennen gaven, is dit op de geschiedenis gegrond; er laat zich ten minste wel iets voor zeggen, vooral daar de Mahomedanen toen op het schiereiland de onderliggende partij waren, en het Catholicismus van dien tijd er in vele opzigten onchristelijk genoeg uitzag. Maar, wij zien dit toch niet gaarne, en kunnen bezwaarlijk begrijpen, dat er zoo weinig van den Goddelijken geest des Evangelies zou zijn overgebleven, dat de zoon der woestijn dat licht in de schaduw zou kunnen plaatsen. Niemand echter behoeft om deze reden het boek ter zijde te leggen. Zijn eigen denkbeeld van Christelijke deugd zal nog altijd, in zachten, bekoorlijken, reinen glans, ver genoeg boven deze Stoïcijnsche, oud-Romeinsche of Spartaansche grootheid uitblinken. En, zoo honderd Romans bezoedelen, bederven, verweekelijken, wij zien geene reden, om dezen onder dezelve te rangschikken. De deugd moge er vaak lijden, de ondeugd zegepralen, de zwakke bukken, de geweldenaar heerschen; zoo gaat het immers in de wezenlijke wereld maar al te dikwijls, en het is van belang, dat wij tegen dien strijd gewapend worden.
Moesten wij op het onderhavige werk nog iets aanmerken, het zou wezen, dat de beschrijvingen van landstreken, gebouwen, personen en derg. wat lang zijn uitgevallen. De aanleg der Engelschen voor dergelijke schilderingen verloochent zich echter ook hier niet, zoodat het geene aan levendigheid, sommigen zelfs niet aan uitstekende waarde ontbreekt; de voorstelling van het bouwvallige Moorsche paleis, van het stierengevecht en van de aardbeving mogen ten voorbeelde strekken.
Wij twijfelen niet, of deze fraai geschreven Roman zal vele lezers vinden. Bij den lof, die aan vertaling en uitvoering toekomt, spijt het ons, al wederom over dat ellendige herhalen van hetzelfde vignet op de titels der beide Deelen te moeten klagen.





{==401==} {>>pagina-aanduiding<<}

Boekbeschouwing.

Het Protestantsch Leeraarambt, in deszelfs ganschen omvang: een Handboek der praktische Godgeleerdheid. Naar het Hoogduitsch van den Prelaat L. Hüffell, vertaald en omgewerkt door J. Busch Keiser, Leeraar bij de Hervormden te Westerwijtwert. Isten Deels 2de Stuk. Te Groningen, bij R.J. Schierbeek. In gr. 8vo. 373 Bl. f 3-:

Den aanleg en de belangrijkheid van dit werk in het algemeen hebben wij in ons Tijdschrift, No. 1 voor 1834, bl. 1 en volgg., doen kennen. Met genoegen zien wij hetzelve thans voortgezet, en in dit tweede Stuk de Homiletiek, waarvoor in het eerste eene inleiding gegeven was, afgehandeld; waarachter een inhoud van het gansche eerste Deel, naar de volgorde der paragrafen, geplaatst is, die een geschikt overzigt van het geheel geeft.
Dit Stuk handelt dan, in de eerste Afdeeling, over de vinding van de stof voor eene Leerrede, en wel, ter inleiding, over derzelver aard en wezen, wijzen en hulpmiddelen; verder (Hoofdst. I) over het thema in zijne formele en materiele vereischten, en den invloed van gewone en buitengewone gelegenheden op hetzelve; daarna (H. II) over den tekst, de keus en de behandeling daarvan naar vorm en stof; eindelijk (H. III) over de vinding der bouwstoffen tot uitwerking van het thema, ter verlichting des verstands, roering des harten en bepaling van den wil. - De tweede Afd. loopt, in eene inleiding en twee Hoofdstukken, over de rangschikking der rede, in aard, wezen en noodzakelijkheid; bijzonder over de logische en de oratorische rangschikking, en dus over de bijzondere deelen eener Leerrede. - De woorduitdrukking is het onderwerp der derde Afd., en omvat, na eenige voorloopige aanmerkingen, in het 1ste H. den

{==402==} {>>pagina-aanduiding<<}
goeden stijl in het algemeen, in zijne hoofdvereischten, waarbij dus over figuren, tropen, en bouw der volzinnen; en in het 2de, de taal der Leerrede in het bijzonder. - De vierde Afd. eindelijk beschrijft, in hare inleiding, den aard en het wezen der uiterlijke Welsprekendheid, alsmede derzelver belang en eigenaardigheid voor den Christelijken Kanselredenaar, en voorts, in twee Hoofdstukken, de declamatie en de gebaarden- (gebaren-) taal, naar derzelver algemeene en bijzondere vereischten. - Men vindt hier dus over 't algemeen eene gepaste orde en behandeling van zaken, gegrond op hetgene, dat de oude Klassikers ons over inventio, dispositio, clocutio en actio geleerd hebben, voor zoo veel dit zich op de Kanselwelsprekendheid laat toepassen. Men vindt hier ook vele goede, ja zeer goede en belangrijke opmerkingen, die wel, daar er reeds zoo veel over dit onderwerp, vooral in de latere jaren, geschreven is, meestendeels niet nieuw zijn, maar die men toch met genoegen hier zamengebragt ziet, en die van de heldere denkbeelden en waardige gevoelens, welke Schrijver en Omwerker omtrent de strekking en de hooge waardij van het Christelijk Predikambt hebben, vereerend getuigen. Rec. heeft alzoo dit gedeelte dezes werks met veel goedkeuring gelezen: bij sommige bijzonderheden zij het hem vergund nog een weinig stil te staan.
Onder de algemeene hulpmiddelen ter vinding, die de Schrijver § 25 opgeeft, rekent hij te regt het achtgeven op het dagelijksch leven en de behoeften der hoorders: maar nogtans heeft dit zijne grenzen; het levert op verre na niet altijd stof genoeg op; en in kleine Gemeenten vooral, ja hoe dikwijls ook in groote, is dit moeijelijk, zoo men niet te zeer in particularia en personalia vallen zal, dat doorgaans meer kwaad dan goed zou doen. - Bij het volgen van goede Leerredenen, als voorbeelden, zou Rec. de waarschuwing wel willen voegen, dat men voor eene gekozene stof daarvan geen gebruik make, voordat men zelf zijn plan wèl bedacht, ja liefst zijne Leerrede reeds uitgewerkt heeft, opdat men al zijne oor-
{==403==} {>>pagina-aanduiding<<}
spronkelijkheid niet verlieze, ja tot het servum pecus imitatorum, of, wat nog erger is, plagiariorum, afdale. - Volkomen daarentegen prijst Rec. met den Schrijver de aanhoudende wetenschappelijke studie aan, als onuitputbare stof van vinding, en zegt met hem gaarne, met genoegelijken blik ook op ons Vaderland geslagen: ‘Onze voortreffelijkste Kanselredenaars waren en zijn meestal ook veelzijdig beschaafde en wetenschappelijke Mannen.’
Bij de vinding van stof voor eene Leerrede handelt de Schrijver eerst over het thema, daarna over den tekst; en zoo ook eerst over den vorm, dan over de stof van het thema. Zou eene omgekeerde orde bij beide niet natuurlijker en beter zijn? Is het bij het eerste ook niet te vreezen, dat men, zich hieraan in de praktijk gewennende, den tekst naar het thema schikken, de Bijbeluitlegging benadeelen, ja zich voor stof en vorm van menig voordeel, dat een bepaalde tekst aanbiedt, berooven zal? - Zonder er zich nu bij op te houden, of de acht formele vereischten van het thema, die de Schrijver § 27 opgeeft, niet gevoegelijk tot drie, eenheid, duidelijkheid, belangrijkheid, hadden kunnen gebragt worden, wil Rec. alleen aanmerken, dat er over de eenheid, waartegen dikwijls gezondigd wordt, en die somtijds moeijelijk te bewaren schijnt, meer had kunnen gezegd worden, dan er hier op eene halve bladzijde slechts te vinden is. Zeer goed uitgewerkt daarentegen en treffend naar waarheid voorgesteld is, wat, § 28, over het positive materiele vereischte gevonden wordt, namelijk dat het Bijbelsch-Christelijke Leerredenen moeten zijn: men zie bijzonder bl. 270-273.
Aangaande de Leerredenen op de Christelijke Feesten, die over het Lijden van jezus, en dergelijke bij gewone en buitengewone gelegenheden, zijn hier wel goede aanmerkingen gemaakt; maar zij laten nog vele andere te wenschen over. De Heer busch keiser heeft zich de moeite gegeven, om hierbij verscheidene schetsen van uitgegevene Leerredenen, voornamelijk van Ne-
{==404==} {>>pagina-aanduiding<<}
derlandsche, meest nog levende, Predikers, mede te deelen, als ook teksten op te geven, die bij zulke gelegenheden kunnen passen. Het laatste kan eenig nut hebben, minder het eerste; en op zijn hoogst eene opgave van eenig merkwaardig thema zou genoegzaam geweest zijn: men kan toch het verdere, zoo men dit al noodig vindt, op de aangehaalde plaatsen zelf nazien; en zulke fontes worden zoo ligt pontes. Hierdoor heeft nu ook dit stuk eene uitgebreidheid van 100 bladzijden gekregen, waarvoor men, zelfs in veel mindere ruimte, eene grondiger en nuttiger behandeling van dit belangrijke gedeelte der Predikkunde zou kunnen gehad hebben. - Omtrent de vaste jaarlijksche Bededagen deelt de Vertaler eerst het gevoelen van hüffell mede, daarna zijn eigen, met welk laatste, dat er in het geheel zoo hoog niet mede loopt, Rec. zich volkomen kan vereenigen. - Zoo kan hij dit over het geheel ook wel met deszelfs denkwijze omtrent het prediken over den Catechismus, maar meent echter, dat zulk een zich naauw aansluiten aan dat oude leerschrift, tot verklaring, teregtwijzing, enz. niet altijd noodig is, maar eene vrijere behandeling van de hoofdzaak dikwijls ook voldoende kan zijn. In deszelfs wensch naar eenen nieuwen Catechismus, dus naar eenen nieuwen band, deelt Rec., om meer dan ééne bedenkelijke zwarigheid, niet: kan het prediken over den ouden nog niet afgeschaft worden, dan late men ten minste het vragen naar het prediken daarover achterwege, en stelle daarvoor liever een
onderzoek naar vrij wat belangrijker dingen in de plaats!
Bij de zeer goede opmerkingen, die hier over de keus en behandeling van eenen tekst medegedeeld worden, zou Rec. bij de derde van bl. 379, dat ‘de tekst niet al te lang mag zijn, omdat hij dan niet volledig bewerkt kan worden,’ van gedachte zijn, dat de maatstaf hiervan moeijelijk te bepalen is, en dat sommige lange teksten zeer wel kunnen, ja somtijds, om den aard en de waarde des onderwerps regt te overzien, in eens moeten behandeld worden. - Onder de soorten van teksten

{==405==} {>>pagina-aanduiding<<}
noemt de Schrijver, bl. 375, ook gnomische en apologische, maar komt hierop vervolgens in de behandeling niet terug. Men zou er ook nog poëtische kunnen bijvoegen, en hierover, als ook over de zoogenoemde Bijbeloefeningen, hier wel iets mogen verwachten. - Ten opzigte der tekstverklaring zou het ook niet overtollig geweest zijn, iets te zeggen over derzelver betrekkelijke lengte, noodige duidelijkheid, aanwijzing, waar het te pas komt, van het schoone enz.; waarbij Rec. de herinnering wel zou willen voegen, hoe noodig het is, dat de Redenaar zelf eerst gezorgd hebbe, den tekst in originali wèl te verstaan, want hij vreest, dat er wel zijn, bij welke het is: Graeca non leguntur, nedum Hebraïca.
Wat de Schrijver er mede wil, wanneer hij, bl. 402, 403, het voordragen van individuele gedachten en gevoelens, waaraan de algemeene toestemming ontbreekt, afkeurt, is Rec. niet regt duidelijk: hij gelooft wel, dat men hierin alle voorzigtigheid en spaarzaamheid noodig heeft; maar mag de Leeraar dan nooit en over niets zijne eigene, misschien nieuwe en goede, gedachten met bescheidenheid voordragen, en zijnen toehoorders niets zeggen, dan wat zij reeds weten, en waarvan hij vooraf zeker is, dat zij het hem algemeen toestemmen? - Over populariteit zou hier, of bij den stijl, in onderscheiding van het hoog wetenschappelijke en afgetrokkene aan de eene, en het platte en triviale aan de andere zijde, nog wel iets meer te zeggen zijn, dan het weinige, dat bl. 404 gevonden wordt.
Wat hier over de noodzakelijkheid der inleiding van eene Leerrede goed gezegd is, zou zoo wel voor zekere bepaling, als voor uitbreiding vatbaar zijn: doch de Schrijver kon natuurlijk, in evenredigheid van het geheele werk, over alles niet even breed zijn. - Alleen wil Rec. het volgende vragen: Kan men zoo onbepaald zeggen, (bl. 440) dat het auditorem attentum, docilem, benevolum reddere, door het exordium, bij onze predikwijze niet te pas komt? De Schrijver zelf haalt, bl. 443, in de noot, eene plaats van cicero aan,

{==406==} {>>pagina-aanduiding<<}
waar het auditorem permulcere atque allicere ter aanprijzing der inleiding aangevoerd wordt. - Kan een lange geschiedkundige tekst tot inleiding genomen worden (bl. 441)? Rec. meent uit den aard der zaak neen; wel een korte, waaraan niet veel te verklaren is. - Wat de Schrijver, bl. 442, tegen hoogdravende inleidingen gezegd heeft, is gegrond: maar is het bedaarde en onderrigtende, dat hij er doorgaans eigen aan hebben wil, zoo onmisbaar, dat er trefsende, ja roerende inleidingen door uitgesloten worden? Immers neen! - De Schrijver verdedigt te regt het duidelijk vooraf opnoemen van de verdeeling der Leerrede: maar kunnen er toch geen gevallen zijn, waarin het zeer nuttig, aandachtwekkend en onderhoudend is, de verdeeling te verbergen? Rec., hoewel van het eerste over 't algemeen een voorstander, meent nogtans ook het laatste. - Wat de Schrijver hier verder over het gebed laat volgen, behoort, naar Recs. gedachte, hier ter plaatse niet, maar tot de Eerdienst, waarvan het een zeer gewigtig gedeelte is, dat niet slechts, zelfs niet voornamelijk, om de Leerrede daarstaat.
Over de oratorische rangschikking, bijzonder over de gradatie, vindt men hier wederom zeer goede opmerkingen. Alleen heeft Rec. bedenking, of het wel altijd doorgaat, dat men ‘twijfelingen en tegenwerpingen tegen de zaak, die men verdedigt, altijd de bewijzen moet laten voorafgaan, nooit volgen:’ (bl. 420, 461) het laatste kan somtijds juist dienen, om, na het leggen van vaste bewijsgronden, het zwakke der tegenbedenkingen des te meer te toonen, en de overtuiging hierdoor des te sterker te maken; ja sommige tegenwerpingen ontstaan eerst uit de voorgedragene bewijzen, als schijnbare uitzonderingen op, of ontzenuwingen van dezelve. - Bij het goede, dat de Schrijver over de zoogenoemde toepassing der Leerrede gezegd heeft, schijnt hij te stellen, dat zij altijd een afzonderlijk deel moet zijn: deze eentoonige manier wil nogtans Rec. noch als aangenaam noch als doelmatig altijd behagen; maar hij

{==407==} {>>pagina-aanduiding<<}
meent, dat de toepasselijke aanmerkingen niet zelden in het ligchaam der Leerrede zelve kunnen ingewerkt worden; in zulke manier namelijk, als men weet, dat Prof. borger daarover eens geschreven heeft, en waarvan men in de Leerredenen van dezen en andere begaafde Mannen voorbeelden vinden kan.
De noodzakelijkheid van het geheel uitwerken en opschrijven der Leerrede heeft hüffell uitmuntend aangetoond. Busch keiser voert hiertegen wel eenige bedenkingen aan, maar ontleend uit gebreken, die meer aan niet behoorlijke bewerking of voordragt, dan aan het geheel schrijven van de Leerrede te wijten zijn: hij raadt veel meer, wel niet terstond, maar na eenige jaren, het prediken op schets aan; doch hiermede kan Rec. zich in het geheel niet vereenigen, en zou dit niet dan in geval van nood durven aanraden: mogen al eenige weinigen bij degelijkheid van studie zulk eene vlugheid van taal voegen, dat zij op schets voor de vuist waarlijk goede Leerredenen voortbrengen; vele anderen zal dit niet gelukken, maar eene bron van onvoldaanheid en kwelling zijn; en voor niet weinigen is het een regt geschikt middel tot luiheid, tot verachtering in zaken zoo wel als in stijl, ja tot verwaarloozing der predikstudie, en tot uitblussching van de laatste vonk van ware welsprekendheid. - Het door Schrijver of Vertaler gezegde omtrent spoedige keus van tekst en stof en tijd van bewerking bevat wel nuttige raadgevingen, maar die toch zeer van individualiteit en omstandigheden afhangen. - Beiden schijnen het memoriseren onbepaald aan te bevelen, en slaan op hetgene, dat er tegen te zeggen is, geen acht. Ook hierin zal veel van individualiteit afhangen. Is iemand zoo vlug en zoo gelukkig van geheugen, dat hij het met zeer weinig moeite en tijd, en tot zijn meerder gemak doen kan, wel nu, hij doe het! maar voor het overige ziet Rec. er weinig nuttigheid of waardigheid in, dat men dus toont zijne les wèl van buiten geleerd te hebben: men make zich maar zijn stuk, duidelijk geschreven, zoo eigen en meester, vooral ook

{==408==} {>>pagina-aanduiding<<}
door zekere memoria localis, dat men er, zonder veel hinder voor de uiterlijke voordragt, gebruik van maken kan! meer is den kostelijken tijd niet waard, welken men voor de bewerking van zijn opstel of andere studie veel nuttiger besteden kan.
Over de eigenschappen van eenen goeden stijl vindt men hier almede ter zake dienende opmerkingen, ofschoon men bij sommige nog wel iets meer zou verlangen. Hoe goed toch over 't geheel de voorbeelden zijn, die de Vertaler hier uit Leerredenen bijgebragt heeft, zouden echter eenige meerdere teregtwijzingen, b.v. over het gepaste en ongepaste gebruik van Bijbeltaal, over het onmiddellijk rigten van de rede tot de toehoorders, Rec. veel nuttiger en noodiger voorkomen.
Het wèl opgemerkte eindelijk over de uiterlijke welsprekendheid zou insgelijks nog al voor eenige uitbreiding vatbaar zijn, b.v. over de gebreken der declamatie, over het te veel of te weinig in de gebaren, over het navolgen van anderen in beide, enz. - Het zeggen van hüffell, bl. 592: ‘Mijnen leerlingen heb ik alle gebaarmaking verboden,’ zal men toch wel niet letterlijk moeten opvatten; want hoe zouden zij zich anders onder een goed geleide in eene goede gebaarmaking oefenen? hoe omtrent hunne fouten onderrigt worden? enz. Volgens den zamenhang schijnt daar eer te passen: ‘Ik heb hun de gebaren niet eerst voorgedaan, maar ze hun zelven laten vinden.’ - Men vindt hier ook, bl. 603, de reeds bij quintilianus geopperde voorschriften, dat de arm of eigenlijk de hand niet boven de oogen opgeheven, niet beneden de borst nedergelaten mag worden; en dat men, met ééne hand gebaren makende, dit nooit met de linkerhand doen moet. Deze voorschriften echter komen Rec. geenszins onwedersprekelijk voor. Naar zijn gevoel kan bij de uitdrukking van het hoogste en verhevenste, of daarentegen van het diepste en laagste, somtijds eene hoogere of lagere rigting der hand, waarbij de zoo even genoemde te gering is, te pas komen, mits niet in eene lood-
{==409==} {>>pagina-aanduiding<<}
regte, maar in eene schuine of golvende rigting, en zóó, dat de oogen de hand zoo veel mogelijk en noodig volgen. Wat het andere betreft, in geval althans van afkeuring of dergelijke, meent hij, dat men de linkerhand, van zich afgekeerd, gepast alleen gebruiken kan, en dat zij zelfs in andere gevallen, met andere rigtingen, kan te stade komen: doch dit en meer kan hij hier niet breeder ontwikkelen.
Uit al het gezegde blijkt, dat alles, wat tot de Homiletiek behoort, in dit werk wel niet even zeer ontwikkeld en bearbeid, maar er nogtans, bij goede manier van behandeling, zeer veel wetenswaardigs en nuttigs over dezelve bijeengebragt is, hetwelk met andere werken over dezen belangrijken tak van het Christelijk Leeraarambt vergeleken mag worden, en van den loffelijken arbeid des Vertalers blijft getuigen.

Bijdragen tot bevordering van Christelijk Geloof en Leven, in Leerredenen, door Dr. F. Ehrenberg, Koninklijk Pruissisch Opperconsistoriaalraad, Eersten Hof- en Domprediker, enz. Uit het Hoogduitsch. Te Zaltbommel, bij J. Noman en Zoon. 1836. In gr. 8vo. 392 Bl. f 2-40.

Bij het verschijnen van Hoogduitsche Leerredenen in de Nederduitsche Taal, vraagt men natuurlijk: Is er, bij den tegenwoordigen staat der vaderlandsche kanselwelsprekendheid, voor ons nog behoefte aan de voortbrengselen van die onzer naburen? Naar Recs. oordeel, neen! zoo ten minste deze zich door geene uitstekende eigenschappen onderscheiden; want er is en wordt bij ons zoo goed, zoo voortreffelijk gepredikt, er zijn en worden zoo vele goede, zoo vele voortreffelijke Leerredenen uitgegeven, dat wij althans het gewone en middelmatige van vreemden geenszins noodig hebben. - Zijn dan, mag men verder vragen, deze Leerredenen

{==410==} {>>pagina-aanduiding<<}
van den eersten Pruissischen Hof- en Domprediker ehrenberg zoo uitstekend, dat zij eene uitzondering op den regel verdienen te zijn? Ook dit kan Rec. geenszins toestemmen. Hiermede wil hij niet ontkennen, dat er onder de tweeëntwintig, die deze bundel bevat, eenige vrij goede en nuttige voorkomen, waarin belangrijke waarheden en pligten, vermaningen en vertroostingen, naar de leer des Christendoms, ja met ernst en warmte voorgedragen worden; hij wil zelfs wel als voorbeelden hiervan aanhalen de 3de, ten opschrift hebbende: Niets dan goeds komt van boven, ja al het goede komt van daar, volgens jacob. I:17; of de 9de en 10de, die, naar luc. X:23, 24, te beschouwen geven, hoe wij gelukkig zijn te noemen, 1. op grond van hetgeen wij zien in het leven van jezus, en 2. op grond van hetgeen wij uit den mond van jezus hooren; of de twee (de 16de. en 17de) over de Christelijke ootmoedigheid, naar 1 petr. V:5, waarin hem evenwel de bepaling van dezelve, dat ‘zij geringschatting van zich zelven is,’ (bl. 268) veel te onbepaald en onvolledig voorkomt. - Doch maar al te dikwijls mist hij hier mededeeling van degelijke Bijbel-kennis, dien hechten grondslag der ware kanselwelsprekendheid, die gewigtige bijdrage tot Christelijk geloof en leven; en, in plaats van gezonde uitlegging, vindt hij hier niet zelden zoete spelingen en afzwervingen des vernufts, waardoor men, zelfs met de beste bedoeling, den Bijbel alles kan laten zeggen, wat men wil. Zoo handelen reeds de twee eerste Leerredenen over de stad Gods, naar ps. LXXXVII:1-3 en ps. XLVI:5, waarin hetgene, dat op die plaatsen van Jeruzalem gezegd is, b.v. dus vergeestelijkt wordt, bl. 3:
‘Ook de geestelijke stad Gods is op heilige bergen gegrondvest, namelijk op Sinaï en Golgotha. Vestigen wij in de eerste plaats op de laatste ons oog’; en bl. 20: ‘De stad Gods zal zich verblijden over hare schoonheid, en zij zal zich verblijden over hare kracht.’ - Zoo hebben de 4de, 5de en 6de Leerrede, naar den tekst luc. XII:49,

{==411==} {>>pagina-aanduiding<<}
ten onderwerpe, het vuur door Gods Zoon op aarde geworpen, en wel een vuur, ‘om te verdeelen, om te verteren, namelijk de zonde en de dwaling, om te verwarmen met een' brand der aandacht, der overgave, des ijvers:’ wie zal dit alles bij mogelijkheid in den tekst vinden? - De tekst der 13de en 14de Leerrede is marc. VII:31-37, en die der 15de marc. I:40-42; de opschriften zijn: Hij maakt, dat de dooven hooren; Hij maakt, dat de stommen spreken; Hij reinigt de melaatschen; en zij handelen over de geestelijk dooven, stommen, melaatschen. Is de Bijbel dan zoo arm in stof, dat men tot zulke verouderde kunstgrepen de toevlugt moet nemen? of moet de kanselwelsprekendheid wederom eene eeuw achteruitgezet worden? en moet daarmede vereenigd worden de kunst, om de schoonste plaatsen te versnipperen, en in elk afgescheurd woord emphase te zoeken, zoo als b.v. in de drie laatste Leerredenen geschiedt, die ten tekst hebben joan. X:10b, en waarin deze drie onderwerpen afzonderlijk behandeld worden: De boodschap: Ik ben gekomen; - het leven door Christus; - overvloed door Christus?
Ook uit de behandeling van zaken zou Rec. nog menige staaltjes van zonderlinge, duistere en onbepaalde manier van voorstelling en uitdrukking kunnen aanvoeren, die zelfs bij andere helderder plaatsen vreemd afsteken; maar hij meent genoeg gezegd te hebben, om te bewijzen, dat er, naar zijn inzien, zonder het Christelijk goede, dat er ook in deze Leerredenen is, eenigzins te miskennen, noch voor Leeraars noch voor Leden onzer Christelijke Gemeenten groote behoefte was, om dezelve van Duitschen op Nederlandschen bodem over te brengen.







Kerkelijke Redevoeringen bij gelegenheid van de laatste bediening van het H. Avondmaal, benevens de aanspraken voor de tafel, en Afscheidsrede bij het ne-
{==412==} {>>pagina-aanduiding<<}
derleggen van het beroep (*) als gewoon Leeraar; opgedragen aan de Doopsgezinde Gemeente te Harlingen, door F. Hoekstra, rustend Predikant aldaar. Te Harlingen, bij M. van der Plaats. 1837. In gr. 8vo. 61 Bl. f :-60.

Bevestigingsleerrede, uitgesproken op den 30sten Oct. 1836, door H.W. de Wilde, Predikant te Doetinchem. Te Doesburg, bij Kets en Lambrechts. 1837. In gr. 8vo. 42 Bl. f :-40.

Aanleiding tot godsdienstige Overdenkingen op iederen dag des jaars, door T. van Spall, onder medewerking van eenige Godsdienstvrienden. Maart - Junij 1837. Te 's Gravenhage, bij A. Kloots. 1837. In gr. 8vo. 168 Bl. f 1-40.

1. Zoowel de Avondmaalsrede, over 1 Petr. II:21, als het afscheid over Pred. XII:13, zijn ons aangename bewijzen voor de verlichte kennis, den ijver en de bekwaamheid van, nu wijlen, den Eerw. hoekstra. Wij verblijden ons over deze woorden van den eerbiedwaardigen Grijsaard, een schoon geheel uitmakende met 's Mans vóór eenigen tijd in ons Mengelwerk geplaatste Gedachtenisrede na vijftigjarige Evangeliedienst. Dat de Harlinger Gemeente en allen, die deze, wij mogen wel zeggen nalatenschap, lezen, de lessen van den waardigen Prediker even getrouw opvolgen, als ze gegeven werden!
2. Naar aanleiding van Matth. XVI:18b bevestigde de Eerw. de wilde zijnen Ambtgenoot Ds. h.m.g. koolhaas. Hij omschrijft zijnen tekst aldus: ‘En de magt des doods, wiens heerschappij zich uitstrekt tot al wat leeft, zal dezelve niet overweldigen. De bitterste en talrijkste vijanden, al trokken zij ook allen tegen haar te velde, zullen haar niet overwinnen.

{==413==} {>>pagina-aanduiding<<}
Zij zal alle stormen wederstaan, en, gelijk eene rots in zee, hare kruin steeds fier verheffen. - Mijne belijders en vereerders kunnen niet uitgeroeid worden: - zij zullen blijven zoolang er menschen hier beneden wonen en werken zullen - tot aan de slooping der wereld.’
(Teregt, in zooverre alzoo van πύλαι ἅδου de beteekenis verworpen wordt, nog al te vaak aan dezelve gehecht, van het rijk der duisternis, der onkunde en des bijgeloofs.) Het onderwerp dezer Leerrede is dus: de onwankelbaarheid der Christelijke Gemeente, als bemoedigend, verpligtend en leerzaam voor Leeraars en Gemeente. Goed; maar, daar het eerste punt eigenlijk betoog der waarheid van de stelling, in het onderwerp vervat, uitmaakt, hadde de naamgeving van dat punt (sit venia verbo!) anders behooren te zijn. De toon is hartelijk; de geest goed. Wij mogen deze Leerrede met ruimte aanprijzen; te meer, daar met den aankoop een liefdadig doel bereikt wordt. Als er de Intreê-rede bij was, ware het gedenkstuk voor de Gemeente van Doetinchem nog vollediger geweest. De Eerw. de wilde geniete met den Bevestigde zegen op hunnen Evangeliearbeid!
3. Van het dagschrift des Eerw. van spall herhalen wij aankondiging en aanprijzing. Dat de maandelijksche afleveringen maar tijdig komen!




Handboek der practische Ontleedkunde, of Beschrijving van al de deelen des menschelijken ligchaams, inzonderheid met betrekking tot hunne onderlinge plaatsing en de wijze om dezelve te ontleden; alsmede voorschriften tot het vervaardigen van anatomische praeparaten en derzelver bewaring. Door E.A. Lauth, M.D., Hoogleeraar te Straatsburg, enz. Naar de laatste omgewerkte oorspronkelijke uitgave vertaald en met enkele bijvoegsels vermeerderd, door

{==414==} {>>pagina-aanduiding<<}
H.A. Schreuder, Prosector aan de Geneeskundige School te Rotterdam. Met Platen. Iste Aflevering. Te Rotterdam, bij P.H. van den Heuvel. 1836. In gr. 8vo. XVIII, 192 Bl. f 2-15.

De tijd gaat voorbij en oefent eenen veranderenden invloed op zaken en menschen. Zoo wordt, hetgeen op den eenen tijd doelmatig scheen, op den anderen als minder bruikbaar beschouwd. Wat wetenschap en wetenschappelijke werken betreft, - de eerste is steeds voor uitbreiding vatbaar; de andere moeten van zelf daardoor eene andere wijziging verkrijgen. Al zijn evenwel de veranderingen in eene of andere wetenschap niet groot, de tijd oefent invloed op derzelver wijze van beschouwen en behandelen; en het zijn vooral de leerboeken, waarin de zucht tot verandering, den mensch zoo zeer eigen, het zigtbaarste wordt. Hoewel de beschrijvende ontleedkunde, sedert geruimen tijd, voor geene groote uitbreiding vatbaar schijnt, moet echter het oude en blijvende van tijd tot tijd op eene andere wijze voorgesteld worden, al ware het slechts om de drukpers werk te verschaffen en den boekhandel levendig te houden. Men moet het geraamte somwijlen een ander kleed omhangen, naar dat de mode dit medebrengt. Bij al het wufte der mode, heeft zij evenwel ook hare goede zijde; de kleederen, die door den tijd slijten, vereischen somwijlen vernieuwing, om dan door gemakkelijker en beter passende vervangen te worden.
Ofschoon nu in het algemeen de mode in ons land zoo zeer als elders gehuldigd wordt; wat de ontleedkundige handboeken betreft, in onze taal overgebragt, zij schijnen aan de veranderlijkheid tot dusverre minder onderworpen geweest te zijn. De ontleedkundige Tafelen van schaarschmidt zijn wel zachtkens aan geheel door het ontleedkundig Handboek van hempel verdrongen; plenck, door de verbeterende hand van van gesscher omgewerkt, blijft echter nog altijd zijn mededinger. Andere vertalingen hebben weinig in-
{==415==} {>>pagina-aanduiding<<}
gang gevonden, noch belangrijken opgang gemaakt, als daar is het Handboek van consbruch. Oorspronkelijke werken, welke eenigen ingang gevonden hebben, zijn in de laatste tijden niet ontkiemd in het land, waar men zoude zeggen, dat ruysch, albinus en ed. sandifort de zucht voor deze wetenschap steeds levendig moesten gehouden hebben. Het gebeurt echter niet zelden, dat zeer werkzame ouders door een trager kroost opgevolgd worden.
Intusschen is men in Duitschland en Frankrijk met het vervaardigen van goede Handboeken ijverig werkzaam geweest, die ook bij ons niet onbekend zijn gebleven, maar met goed gevolg gebruikt worden door de genen, wie eene geheel wetenschappelijke vorming, met behoorlijke kennis van vreemde talen, ten deel valt. Allen kan dit voorregt niet gebeuren; - de ontleedkunde is echter elken kunstoefenaar onontbeerlijk, zal hij niet bij den niet bloot werktuigelijken ambachtsman achterstaan, die vooraf de stof tracht te kennen, welke hij bearbeiden zal.
Bij ons schijnt echter de gewenschte tijd nog verre af te wezen, dat de ontleedkunde als een onmisbare grondslag voor de geneeskundige wetenschap zal beschouwd en beoefend worden. In spijt der vele Clinische scholen is het met de ontleedkunde sober gesteld. De eenige dier kweekscholen, waar dezelve behoorlijk wordt beoefend, zijn de Clinische scholen te Amsterdam en het Rijks-Hospitaal voor het onderwijs te Utrecht, welke laatste inrigting ook te dezen opzigte aan de zijde der inrigtingen voor het hooger onderwijs in Nederland kan gesteld worden; getuige de reeds gevormde kweekelingen, die van dezen kant zich aanbevelen.
Wat in deze plaatsen reeds met zulk een gunstig gevolg werkt, wil de Heer h.a. schreuder, Prosector aan de Geneeskundige School te Rotterdam, verder tot stand brengen. Terwijl hij de belangen der school, aan welke hij verbonden is, ijverig tracht te bevorderen, zullen zijne loffelijke pogingen zich echter niet alleen tot deze bepalen. Door eene vertaling van

{==416==} {>>pagina-aanduiding<<}
het Handboek der practische Ontleedkunde van lauth wil hij den kweekelingen in de ontleedkunde eene vraagbaak bezorgen. Zij zullen in dit werk niet alleen een handboek vinden om de ontleedkunde aan te leeren; het zal hun tevens den weg wijzen om met vrucht op het lijk werkzaam te wezen.
Teregt zegt de Heer schreuder: ‘Zonder een vlijtig ontleden, en wel volgens bepaalde regelen, zal de beginnende genees- en heelkundige zich nimmer eene getrouwe en voldoende plaatselijke kennis der deelen verwerven,’ enz. (Voorr. bl. VI.)
Dit doel tracht hij bevorderlijk te wezen door de vertaling van dit Handboek, ‘om den lust tot anatomische studie aan te wakkeren; de dissectiën der kweekelingen in de genees- en heelkunde van de vele hinderpalen en moeijelijkheden te ontheffen, door het algemeener maken van eenvoudige hand- en kunstgrepen; den meer geoefende zelfs een' gids te geven, of wel een middel ter herinnering zijner vroegere practische anatomische werkzaamheden.’
Ten opzigte der vertaling zelve geeft de Overzetter, bl. VII en verv., eenige redenen, waarom hij haar ondernomen heeft, welke als voldoende kunnen beschouwd worden, en over welke door ons reeds gesproken is. Uit dit oogpunt mag de Vertaler zich bij voorraad verzekerd houden een goed en nuttig werk te verrigten.
Wat het welslagen betreft, vraagt hij al aanstonds verschooning voor hetgeen, waarin hij mogt te kort geschoten zijn, en zullen hem teregtwijzingen van bevoegde beoordeelaars niet onaangenaam wezen.
De vertaling, gelijk uit de Voorrede blijkt, is niet naar de Fransche uitgaaf, maar volgens de Hoogduitsche van den Schrijver zelven geschied. De Hoogl. lauth, als op de grenzen staande van Frankrijk en Duitschland, te Straatsburg, eene stad, vroeger tot het laatste land behoord hebbende, schijnt de beide talen even zeer magtig te zijn, en heeft in beide als 't ware een oorspronkelijk werk geleverd.

{==417==} {>>pagina-aanduiding<<}

Uit het Voorberigt van den Schrijver, hetwelk door een van den Vertaler wordt voorafgegaan, blijkt, dat de Hoogduitsche uitgaaf meer omwerking dan vertaling is. Hij heeft daardoor echter meer de beknoptheid uit het oog verloren, waardoor de Fransche uitgaaf zich zoo bijzonder aanbeveelt; zij won in bruikbaarheid, en was door den matigen prijs voor elk beter verkrijgbaar. Wij wenschen, dat dit laatste bij deze uitgaaf vooral niet uit het oog zal verloren worden; want door den speculatiegeest op de beurzen der studerenden wordt de wetenschap benadeeld. Getuige onder anderen het werk van beclard over de algemeene ontleedkunde, waarvan het oorspronkelijke, in één deel, voor nog geen driegulden kan verkregen worden; - dit werk heeft men in het Nederduitsch tot twee lijvige deelen doen uitdijen, die meer dan het dubbele kosten. Hoe kunnen geneeskundigen, die beter van de ware behoefte der meesten hunner kunstgenooten behoorden onderrigt te wezen, tot zulke praktijken de hand leenen? Het zij verre van ons, het gezegde op den Vertaler van het onderhavige toepasselijk te achten. Wij hadden echter wel gewenscht, dat dit Handboek zonder platen ware uitgegeven; immers zulke platen, te zeer door de geringe ruimte beperkt, doen eigenlijk weinig af. In elk geval ware eene afzonderlijke uitgaaf derzelven verkieslijk. Onmisbare handboeken, zoo als die voor de ontleedkunde, moesten stellig goedkoop verkrijgbaar gesteld worden; het betrekkelijke benadeelt de uitbreiding der wetenschap; vandaar het aanhouden der goedkoope maar thans min bruikbare ontleedkundige handboeken, in onze taal voorhanden.
Na eenige ontleedkundige werken te hebben opgegeven, komt de Schrijver tot de inleiding, welke in het oorspronkelijke werk door eenige algemeene regelen gevolgd wordt, die bij het ontleden behooren nagekomen te worden. De Vertaler heeft goedgevonden, aan deze eene grootere uitbreiding te geven, door nog meer daartoe betrekkelijks van a.k. bock, uit een werk, getiteld der Prosector, over te nemen. Het komt ons

{==418==} {>>pagina-aanduiding<<}
voor, dat Z. Ed. zich had kunnen bepalen bij hetgeen lauth desaangaande heeft medegedeeld. Deze uitbreiding loopt van bl. 3-32.
Het verwonderde ons, bij de bewaring van het lijk voor bederf, bl. 16 en verv., geen gewag te hooren maken van het arsenicum, als een het bederf te keer gaand middel, hetwelk proefhoudend schijnt te wezen, en van veel belang, waar men over geenen grooten voorraad van lijken kan beschikken.
Op de woordvoeging in eenige zinsneden zouden wij meenen aanmerking te mogen maken, zoo als onder anderen bl. 17: ‘wordt reeds door de bijzonder vochtige of vloeibare stof, die het cellulosa der huid bevat, bij de bedekking der deelen met dezelve in korten tijd de kleur der spieren veranderd;’ ook bl. 24 op de uitdrukking: twee der secanten verkrijgen den kop. Desgelijks is op bl. 25 de zinsnede: ‘alhoewel de bereiding van spieren,’ enz. te lang, en zegt men niet: de bepaalde afperkingen worden door oppervlakkige huidsneden aangegeven. Dit woord aangeven, gelijk in vele vertalingen uit het Hoogduitsch, wordt ook hier meermalen verkeerd gebezigd, onder anderen bl. 28 en 29.
Met bl. 33 komen Schrijver en Vertaler tot het leerstuk der beenderen en banden. In het eerste Hoofdstuk worden de beenderen en banden in het algemeen, - in het tweede en vervolgens de verschillende beenderen meer in het bijzonder nagegaan. het tweede is in de eerste plaats gewijd aan de beschrijving van het beenig hoofd. Tegen het woord veeldaantige beenderen, hier gebezigd, verklaren wij ons ten stelligste. Stootend is ook de volgende lezing: Daar, waar het beenvlies - verlaat het het been, bl. 38. Op bl. 48 leze men voor alternaus alternans, en voor ambigna ambigua.
In het derde Hoofdstuk worden de beenderen van den tronk beschreven; in het vierde die der bovenste, in het vijfde die der onderste ledematen behandeld. (Over het algemeen is de vertaling hier vloeijende.) Zesde

{==419==} {>>pagina-aanduiding<<}
Hoofdstuk, gewrichtsvereeniging der onderkaak. Zevende Hoofdstuk, gewrichtsvereeniging van de voorste einden der sleutelbeenderen en der ribbenkraakbeenderen. Tot het vijftiende Hoofdstuk ingesloten worden de overige gewrichtsvereenigingen beschreven. (De gewrichtsvereeniging van het hoofd wordt door eene plaat opgehelderd.) Het laatste gedeelte dezer Aflevering bevat nog een klein gedeelte der tweede afdeeling: Leerstuk der spieren. Daar wij eerlang op de overige afdeelingen van dit werk hopen terug te komen, zullen wij hier over de spieren niet verder spreken.
Twee platen met derzelver uitleg zijn aan deze eerste Aflevering toegevoegd.




Nieuwe Bijdrage tot de kennis van de Maïs, of zoogenaamde Turksche tarwe, naar aanleiding van het werk van Matthieu Bonafos, door W.H. de Vriese, Math. Mag. Phil. Nat. et Med. Doct., buitengewoon Hoogleeraar te Amsterdam. Te 's Gravenhage enz., bij de Gebr. van Cleef. 1837. In gr. 8vo. XIV en 82 Bl. f :-90.

Het prachtig werk van bonafous, Histoire naturelle agricole et oeconomique du Maïs, Paris et Turin 1836, door zijnen aard min geschikt zijnde voor verspreiding en algemeene bekendwording, kwam evenwel den Hoogleeraar de vriese voor veel te bevatten, 't geen zulk eene algemeene verspreiding en bekendwording verdiende. Hij nam daaruit aanleiding tot het uitgeven van deze onkostbare en verkorte vertaling. Dit wordt door hem in eene welgeschrevene Voorrede ontvouwd, waarin hij tevens berigt, zelf zich met de kultuur der Maïs te hebben bezig gehouden. Uit het werkje blijkt, van hoeveel belang dit gewas in vele streken is, en hoe vele menschen, ja geheele volksstammen, hoofdzakelijk van dit graangewas leven. De inhoud van dit werkje bestaat uit zes Hoofddeelen, waarvan het eer-
{==420==} {>>pagina-aanduiding<<}
ste over het vaderland der Maïs, het tweede over hare soorten en bijsoorten, het derde over hare kultuur, het vierde over den oogst en de bewaring derzelve, het vijfde over hare ziekten, het zesde over haar nut handelt. Omtrent het vaderland van dit gewas bestaan, gelijk bekend is, vele twijfelingen; de Schrijver lost de bedenkingen niet op, maar neemt aan, dat de Maïs in de oude wereld bekend was vóór de ontdekking der nieuwe, en dat dezelve, omgekeerd, volgens getuigenis van humboldt, reeds in Amerika door de inboorlingen gecultiveerd werd, tijdens de ontdekking van dat werelddeel door de Europeanen. Deze plant zoude dus aan beide halfronden oorspronkelijk gemeen zijn, of althans reeds vóór de ontdekking der nieuwe wereld van het eene halfrond naar het andere zijn overgebragt, 't geen ons niet zeer aannemelijk voorkomt. Berust het vinden van zaden der Maïs in eene sarkophaag te Thebe op geen ander gezag dan dat van rifaud? In dat geval zouden wij met
humboldt liever aannemen, dat de Maïs eene Amerikaansche koornsoort is.




Iets voor Landbouwers, over de teelt van het Chinesche Radijszaad, als oliegevend gewas; door Dr. A. Numan, Directeur en Hoogleeraar aan 's Rijks Veeartsenijschool, enz. te Utrecht. Te Utrecht, bij N. van der Monde. 1837. In gr. 8vo. 27 Bl. f :-30.

Reeds vroeger zijn in ons land met het Chinesche radijszaad eenige proeven genomen, welke niet vervolgd zijn. Naar aanleiding van berigten in Duitsche tijdschriften over den Landbouw, meende de Hoogleeraar numan dit gewas op nieuw te moeten beproeven. Op vier vierkante Utrechtsche roeden van een' tamelijk vruchtbaren, eenigzins hoogen, leemachtigen kleigrond leverde het ruim 13 Nederl. koppen goed, rijp zaad op. Ook door anderen werd dit gewas met goeden uitslag verbouwd. De olie, die het zaad geeft, is helder, en

{==421==} {>>pagina-aanduiding<<}
stolt, bij koude, minder schielijk dan de raapolie. Dat het zaad, gelijk een Duitsch schrijver had opgegeven, de helft van deszelfs gewigt aan olie zou uitleveren, vond de Heer numan wel niet bevestigd, maar hij meent echter, dat het geenszins als een onvoordeelig voortbrengsel moet beschouwd worden, daar hetzelve zich met een' minderen bodem vergenoegt en eene geringere bemesting behoeft dan andere oliezaden.




Bibliotheek der Nederlandsche Geschiedschrijvers, door Mr. S. de Wind. IVde Stuk. (1626-1648.) Vde Stuk. (Bijvoegsels en verbeteringen, bladwijzer en aanhangsel.) Te Middelburg, bij de Gebr. Abrahams. In gr. 8vo. Bl. 381-608. XXIX en 31 Bl. f 2-60.

Met deze twee stukken is het eerste deel van dit uitmuntend werk, een toonbeeld van echt Nederlandsche vlijt en onpartijdige kritiek, ten einde gebragt. Wij hebben den aanleg van hetzelve in de beoordeeling der drie eerste stukken reeds genoegzaam ontvouwd, en zullen dus omtrent deze beide stukjes kort kunnen wezen. De voornaamste Schrijvers, in het vierde stuk vermeld, zijn christoph. butkens, de schrijver onder anderen der Trophées du Brabant, een geacht werk. Hij wordt zoowel nopens dit als andere zijner geschriften door den Heer de wind vrijgepleit van die vleijerij, welke men hem, uit hoofde van wat al te hooge opvijzeling der oudheid en des luisters van sommige geslachten, b.v. de van lijndens, heeft te laste gelegd. Onze Schrijver doet, met zijne gewone billijkheid, opmerken, dat, de meeste dier berigten van de geslachten zelve moetende komen, dan ook voor dezelve ligt al te voordeelig zijn zullen. Naderhand is ook de echtheid van sommige voor vervalscht gehoudene Charters voldingend gebleken, en van een ander, dat butkens slechts een gebrekkig afschrift gevolgd, niet verdicht heeft. De verdiensten van burgundius worden hoog aangeschreven, doch tegen sommigen en tegen hemzelv' aangetoond, dat onzijdigheid hem toch waarlijk niet kenschetste, en zulks ook in zijne omstandigheden bezwaarlijk kon doen. Nog grooter, en naar waarde, is de

{==422==} {>>pagina-aanduiding<<}
lof, aan de Jaarboeken en Historiën van de groot toegezwaaid; een lof, waarin onze Schrijver zoo ver is van overdreven te zijn, dat hij zelfs de bezielde taal van den Duitschen wachler geenszins bereikt. Het komt ons voor, dat de Heer de wind, die de Nederlandsche vertaling slechts even vermeldt, wel had mogen doen opmerken, dat dezelve zich door keurigheid en een' goeden stijl, het oorspronkelijke niet onwaardig, aanbeveelt. Als goede Monographiën worden zoo wel de groot's belegering van Grol, als het beleg van Breda, in 1625, door den Jezuit hugo, dat van 's Hertogenbosch, in 1629, door heinsius, dat van Leuven (1635) door rivius, puteanus, mercator en vernulaeus, en het tweede beleg van Breda (1637) door boxhorn vermeld. Het zuivere Latijn en de bloemrijke stijl van matthaeus vossius kan tegen de onnatuurlijke redevoeringen, door hem aan Hollands vroegste Graven en aan woeste Noormannen in den mond gelegd, en die zelfs met de zeden van dien tijd strijdig zijn, geenszins opwegen. Over van den sande, den voortzetter van reyd, volgt een lang Artikel, waaruit echter blijkt, dat hij verre beneden zijn' voorganger is gebleven. Grooter waren de verdiensten van pontanus, de hoofdbron, waaruit men (zelfs na van spaan nog altijd voor de latere Middeleeuwen) de Geschiedenis van Gelderland putten moet. (Slichtenhorst was niet veel meer dan zijn vertaler.) Tevens was pontanus de ijsbreker voor de geschiedenis en
beschrijving van Amsterdam. Boxhorn legde den grond tot de Nederlandsche Kerkelijke Geschiedenis. Sanderus heeft, onder zijne tweeënveertig werken, ook Vlaanderen verheerlijkt, en is door zijn schrijven arm geworden. Fisen was verdienstelijk als Geschiedschrijver van Luik. Doch wie zal naar waarde de verdiensten van hooft vermelden? De Heer de wind wil zijne voorgangers niet naschrijven, en vergenoegt zich dus met enkele, maar dan ook kenschetsende, trekken; hij zegt, wat 's mans voordragt betrest: ‘Voor den stijl was hij meer bij ons, dan zelfs cicero bij de Romeinen geweest is. Hier had hij volstrekt geenen voorganger.’ Uytenbogaert en trigland (hoe verre beide in alle opzigten beneden hooft) worden nu genoemd, en erkend, dat beide niet volmaakt onpartijdig zijn konden. Trigland's werk is zelfs niet eens een doorloopend Geschiedverhaal. De Mémoires de frédéric

{==423==} {>>pagina-aanduiding<<}
henri worden aan den Prins zelven toegeschreven, doch met medehulp van constantijn huygens. Nu worden ten slotte nog eenige Schrijvers vermeld, die men niet op de lijst der eigenlijke Geschiedschrijvers plaatst, zoo als valerius, ampzing, schrevelius, van beverwijk enz., het geleerde werk der Bollandisten, of Legenden der Heiligen, naar de dagen, waarop hunne gedachtenis gevierd wordt, gerangschikt, en eindelijk de Martelaarsboeken. - In het vijfde stuk vinden wij, behalve eenige bijvoegsels en verbeteringen op de vier voorafgaande, (die te veel in bijzonderheden loopen, om daarvan iets mede te deelen) een' bladwijzer op het geheele eerste deel, en een kort aanhangsel, bevattende eene voorloopige naamlijst der Schrijvers, die in het tweede deel zullen behandeld worden, tot volledigmaking van welke de onvermoeide en bescheiden Schrijver de hulp van vaderlandsche Geschiedkundigen inroept.
Met verlangen zien wij het begin van dat tweede deel, waarin wij onder anderen zekerlijk veel over de Geschiedenis van 1672 vinden zullen, te gemoet.




Specimen academicum inaugurale, quo continentur Γνῶμαι κατ᾽ Εκλογην ἐκ τῶν Δημοκρίτου, Επικούρου καὶ ἕτερων Φιλοσόϕων καί Ποιήτων καί Ρ῾ητόρων, quod (etc.) publico ac solemni examini submittit Laurentius Bernardus Beynen, Haganus, ad diem 16 Junii 1837. L.B. apud C.C. van der Hoek. 1837. 8vo. 47 pagg.

Hoewel het onze bestendige gewoonte niet is, akademische Dissertatiën te beoordeelen, (alle toch te vermelden zou onmogelijk, en eene keuze soms moeijelijk en invidieus zijn) zoo meenen wij toch eene uitzondering te moeten maken omtrent zulke stukken, waarin nog onuitgegevene geschriften der oudheid aan het licht gebragt worden. Dit nu is hier het geval met een handschrift uit de Leydsche boekerij, en wel uit de verzameling van vossius, waarbij zich ook nog andere werkjes, doch van later tijd, bevinden, die de Uitgever heeft ter zijde gelaten. Deze, die het bedoelde stuk als akademisch proefschrift ter oordeelkundige bewerking gekozen heeft, is de Heer beynen, die hiermede een loffelijk bewijs zijner grondige kennis aan de Grieksche letteren en te-
{==424==} {>>pagina-aanduiding<<}
vens eene belangrijke bijdrage tot de litteratuur der zedespreuken gegeven heeft. De titel der verzameling van spreuken, die wij bedoelen, (en het verwondert ons, dat de geleerde Uitgever zulks niet heeft aangemerkt) is echter niet juist. Men zou daaruit opmaken, dat de meeste spreuken van demokritus en epikurus waren; doch dit is het geval niet. Er zijn ten minste even zoo vele spreuken van sokrates, diogenes, pythagoras, plato en anderen in deze verzameling, waarvan het eerste gedeelte (tot spreuk 144) zonder naam van de schrijvers, aan welke zij toekomen, het tweede (tot de laatste of 257ste spreuk) met vermelding derzelven naar alphabetische orde te boek is gesteld. De naam des verzamelaars wordt niet gemeld. Het zijn echter alle spreuken van wijsgeeren, dichters of redenaars (de beide laatsten echter naar evenredigheid veel minder talrijk) uit de Heidensche oudheid, en zij verschillen dus van een ander handschrift der zelfde boekerij, mede afkomstig van vossius, waarin ook
spreuken van latere, Christen-schrijvers en Kerkvaders voorkomen. De Uitgever heeft deze spreuken, waarvan de meesten reeds van elders bekend waren, zorgvuldig met de groote bloemlezing van stobaeus, met diogenes laërtius, plutarchus, aelianus, joannes damascenus (in gaisford's uitgave van stobaeus) en met de zoo even gemelde grootere verzameling van vroegere en latere zedespreuken vergeleken, en doorgaans de nog al dikwijls bedorvene lezing, hetzij uit die Schrijvers, hetzij volgens eigene conjecturen, zeer gelukkig verbeterd.
Geen volk was misschien zoo rijk in zedespreuken als de Grieken. Eene algemeene verzameling derzelven uit alle hunne dichters, redenaars, geschiedboekers, wijsgeeren en luimige schrijvers (theophrastus, lucianus enz.) zou de bloemlezing van stobaeus in uitgebreidheid nog ver overtreffen. Men kan zulks nagaan, onder anderen, uit de Bibliotheek van photius, waarin wij met smart zien, hoe groot onze verliezen in dit vak zijn, door den ondergang van zoo vele werken in de latere Middeleeuwen, vermoedelijk wel door die onbehouwen Ridders, die in 1204 Konstantinopel innamen en gedeeltelijk door de vlammen vernielden. Welkom moet ons dus iedere bijdrage tot levenswijsheid uit de Grieksche oudheid zijn, al levert zij niet veel nieuws, maar slechts het bekende onder een' anderen vorm, waardoor

{==425==} {>>pagina-aanduiding<<}
men te beter, uit vergelijking, de echte lezing ontdekken kan. Het meeste, waardoor zich deze verzameling van de reeds bekende onderscheidt, is, dat er andere schrijvers of vinders der spreuken worden opgegeven, dan bij stobaeus en anderen. Het is wel mogelijk, dat onderscheidene wijsgeeren op hetzelfde denkbeeld gevallen zijn; maar, waar de uitdrukking toch genoegzaam woordelijk dezelfde is, valt zulks bezwaarlijk te gelooven. Om slechts een paar voorbeelden te geven: het antwoord op de vraag: wat zal ik mijn' zoon laten leeren? - wilt gij met Goden leven, de Wijsbegeerte; met menschen, de Redekunst, wordt bij damascenus aan den stichter der Cynische sekte, antisthenes, in de hier uitgegevene verzameling aan demosthenes toegeschreven. Iedereen gevoelt, dat dit laatste met het karakter des sprekers veel beter overeenkomt, daar het de Wijsbegeerte, als voor menschen, eenigzins nutteloos voorstelt. Het is zonderling, dat aan beide die personen, welke met elkander toch zoo weinig overeenkomst hadden, de spreuk wordt toegeschreven: de raaf verschilt van den vleijer slechts daarin, dat de eerste dooden, de tweede levenden opeet; aan antisthenes door diogenes laërtius, aan demosthenes door onzen verzamelaar. Zoo schrijft stobaeus de beide gezegden: de geldgierigheid is de moederstaat van alle kwaad, en: als een nijdigaard droevig ziet, moet hem een groot kwaad of een ander een groot goed zijn overgekomen, aan bion, onze verzamelaar de eerste aan demetrius, de tweede aan
demokritus toe. Somtijds echter is het blijkbaar, dat laatstgenoemde den bal mis slaat, b.v. waar hij den wijsgeer theophrastus, een groot leger zonder veldheer ziende, doet zeggen: Wat een groot beest zonder hoofd! terwijl stobaeus, met veel meer waarschijnlijkheid, dit gezegde aan den veldheer epaminondas toeschrijft, en ook geen volslagen gebrek aan een legerhoofd, (hetwelk niet denkbaar is) maar aan een' goeden bevelhebber, vermeldt. (In dien zin zeide ook philippus van Macedonië: Een leger van herten, onder bevel van een' leeuw, is beter, dan een heir van leeuwen onder dat van een hert.)
Het zou ons te ver afleiden, en ook voor onze meeste lezers minder aangenaam zijn, de verbeterde lezingen van den kundigen Uitgever, ook slechts gedeeltelijk, hier te vermelden. Dit kunnen wij zeggen, dat dezelve doorgaans van

{==426==} {>>pagina-aanduiding<<}
oordeel, scherpzinnigheid en doorwrochte kunde der Grieksche tale getuigen, en de Schrijver somtijds ook gelukkig de opgave des genen, van wien de spreuken volgens deze verzameling zouden afkomstig zijn, in meer waarschijnlijke verandert, zoo als (bl. 30), diagoras eerst in anacharsis, daarna in aristippus. Wij zullen liever nog eene merkwaardige overeenkomst van sommige hier voorkomende spreuken met Bijbelplaatsen doen zien. Iemand (in onzen tekst staat, blijkbaar verkeerd, romulus; anderen schrijven gelijke gezegden aan antisthenes, aristippus, diogenes, demosthenes en pausanias toe) iemand werd berispt, omdat hij met slechte menschen omging: de Geneesheeren, zeide hij, verkeeren ook met zieken, meer dan met gezonden; of, volgens anderen: hij is de beste Geneesheer, die de van allen verlatenen opneemt, (p. 39; de andere voorbeelden zijn door den Uitgever medegedeeld.) Men herinnert zich natuurlijk hier het gezegde des Zaligmakers: de gezonden hebben den Geneesheer niet noodig, maar de zieken. Diogenes, gevraagd zijnde, hoe men zich op zijnen vijand kon wreken, zeide: indien gij u braaf en goed ten zijnen aanzien gedraagt; of, volgens pythagoras: men moet zijne vrienden niet tot vijanden, maar zijne vijanden tot vrienden maken, (p. 27.) Doch hoe veel verhevener is het woord van den Heiland: hebt uwe vijanden lief, zegent hen, die u vervolgen, opdat gij kinderen moogt zijn uws hemelschen Vaders! - Theokritus van Chios, of (volgens diogenes laërtius)
thales, zeide, op de vraag, hoe men best en regtvaardigst kon leven? - indien wij zelve niet doen, hetgeen wij anderen verwijten. Gelijksoortig was het gezegde van isokrates tot nikokles: doet niet aan anderen hetgeen, waarover gij op hen toornig zoudt worden. Doch hoe veel omvattender en edeler is de niet ontkennende, maar stellige leer: hetgeen gij wilt dat u de menschen doen zullen, doet gij hun ook alzoo.
Met genoegen hebben wij dit werkje gelezen en beoordeeld. Wij verplaatsen ons zoo gaarne in de tijden, toen de Wijsbegeerte nog iets anders was, dan ijdele, nietsbeduidende klanken, woordenpraal of sophismen, die God en deugd wegredeneren, erger dan die van gorgias en thrasymachus, toen men noch het Absolute noch de zichzelven vergodende Rede kende, maar heilzame zedelijke voorschriften gaf.






{==427==} {>>pagina-aanduiding<<}

Geschiedenis en Beginselen der Nederlandsche Wetboeken, volgens de beraadslaging deswegens gehouden bij de Tweede Kamer der Staten Generaal, uit oorspronkelijke, grootendeels onuitgegeven Staatsstukken opgemaakt, en aan den Koning opgedragen, door Mr. J.C. Voorduin, Vrederegter des Kantons Utrecht. Met eene Voorrede van Jonkh. Mr. H.M.A.J. van Asch van Wijck, Lid van de Tweede Kamer en der Staatscommissie van Redactie der Nederlandsche Wetgeving. Isten Deels 1ste Stuk. Algemeene Inleiding. Te Utrecht, bij R. Natan. 1837. In gr. 8vo. 624 Bl. f 6-: (*)

Gedurende drieëntwintig jaren hoorde men uit den mond van kundigen en onkundigen de klagt, dat wij steeds naar wetten uit de Fransche heerschappij werden bestuurd, en er scheen zelfs behagen in gevonden te worden, de Regering openlijk of ingewikkeld te beschuldigen, dat de invoering van eene andere wetgeving en regtspleging haar geen ernst was. De bepaling der Grondwet, dat er eene nationale wetgeving zou worden ingevoerd, scheen bij velen den indruk gemaakt te hebben van een wondergebod, 't welk hen aan de schepping van het licht deed denken. Het was alsof men hier slechts te gebieden had. Geschiedenis, wijsbegeerte, leerstellige geschriften, voormalige regtspleging, gebruiken en eigenschappen van de natie, verscheidenheid van gewoonten bij de verschillende volken van Nederland, afwezigheid van eenig algemeen stelselmatig plan van regt, regtspleging en wetgeving, verdeeldheid van inzigten omtrent hetgeen goed en verkieslijk ware; kortom, zaken, personen, bijzondere begeerten, provinciale bedoelingen, alles werd uit het oog verloren, 't geen de verwezenlijking van dat: Er zal ingevoerd worden, in den weg stond; en het was bij sommigen uit onkunde of uit moedwil, dat zij zich uitlieten, alsof de eenige reden, waarom die wetgeving niet werd ingevoerd, daarin gelegen was, dat de Minister van Justitie b.v. dan zou ophouden Minister van Justitie te wezen, en de Gecommitteerden tot dit werk het niet met hun eigen belang overeen

{==428==} {>>pagina-aanduiding<<}
konden brengen, dat deze wetgeving te spoedig werd ingevoerd.
Wanneer men echter nadenkt, hoe veel arbeids het kost, in ieder onderwerp van het regtswezen ervaren te zijn; wanneer men overpeinst, hoe veel wetenschap van uit den vroegeren tijd en hoe veel practicale kennis er tevens vereischt wordt, om eene wetgeving naar nationale gebruiken, eigenschappen en behoeften te ontwerpen, dan moet men zich veeleer afvragen, of de geheele omvang van die wetgeving nog wel zoo geheel beoefend heeft kunnen worden als eene of andere afdeeling op zichzelve, en of men de Natie in de toekomst wel benadeeld zou hebben met haar nog eenigen tijd te laten wachten. Neemt men daarbij in aanmerking, bij welk een klein getal van deskundigen men die universele heldere kennis ontmoet, waardoor men in staat is, den vroegeren regtstoestand van ieder onderwerp te vergelijken met de wetsbepalingen, die men begeert te abrogeren, dan zal de gedachte velen niet onnatuurlijk voorkomen, dat het wel te wenschen ware geweest, die verschillende systema's eens vooraf tegen elkander overgesteld en vergeleken te zien, om daaruit als bij gevolgtrekking de keus af te leiden, die een nieuw voor te dragen ontwerp wijzigen moest.
Met welk eene vooringenomenheid men omtrent de volkomenheden onzer Natie ook bezield zij, waardoor men de openbare meening onophoudelijk op het dwaalspoor leidt, het kan aan weinig tegenspraak onderhevig wezen, dat het Nederland, en ook thans meer bijzonder ons vaderland, aan lieden mangelde, die zoo vele eigenschappen in zich vereenigden, als er vereischt werden, om eene algemeene medewerking tot de grondlegging eener nationale wetgeving daar te stellen. Ettelijke deskundigen toch van vroegere wetenschap ontbrak het aan den lust, om de Fransche wetgeving geheel te leeren kennen. Sommigen, die zich deze wetgeving nog eigen hadden willen maken, hadden nimmer de moeite genomen, dezelve historisch te beoefenen, en het verband na te gaan, waarin zij in vele opzigten met onze oude regten stond. De meesten zagen er tegen op, nog eenmaal eenen veranderden staat van zaken en beginselen te moeten beleven. Deze lieten de zaak dus geheel over voor hen, welker taak het geworden was, of die bij uitsluiting met het werk belast hadden moeten worden. Nevens de veelvuldige stemmen voor de nieuwe wetgeving bestond er dus eene on-
{==429==} {>>pagina-aanduiding<<}
verschilligheid, die of de geheele zaak verwierp, of geen deel in haren voorspoed nam. De wijze der zamenstelling had bij alle hare voordeelige zijden een groot ongerief, hierin bestaande, dat zeer bevoegde personen, die een' schat van bijdragen hadden kunnen leveren, uitgesloten waren, en dat de zamenstelling der wetboeken beperkt was tot de zoodanigen, die in de Kamers werden geroepen, tot welke men, om der wetgeving wille, zeldzaam meer bijzondere keus van dezen of genen regtsgeleerde van beroep deed. Gelukkig, dat er eenige uitmuntende Leden in dit opzigt waren! - Hierin zijn dus zoo vele oorzaken gelegen, waarom de verschijning van nieuwe wetboeken zelfs voor velen na al dien tijd nog eene plotselinge gebeurtenis zal wezen, waarop zij zich onvoorbereid bevinden, ja waarvan zeer kundige lieden den gang
niet hebben nagegaan.
De wijze der zamenstelling van die wetgeving, hoezeer geen geheim, was toch verre van bij allen bekend te wezen, en zeker bij weinigen voortdurend gadegeslagen. Het grootste deel der raadplegingen lag voor het algemeen niet bloot. Uit hetgeen bij de openbare zittingen voorviel, leerde men de onderwerpen der raadpleging zeer afgebroken, afwisselend, zonder zamenhang kennen. Het moest, bij de wisselvalligheden, die de wetmaking troffen, en de onzekerheid, die daaruit nopens hare invoering ontstond, menigeen niet slechts aan den lust, aan den tijd, maar zelfs aan de gelegenheid ontbreken, hare ontwikkeling te beoefenen.
Op goeden grond meenen wij, dat het velen aan de gelegenheid ontbrak, om den loop en gang der zaken te kennen. Immers sedert het jaar 1813 zijn geheel nieuwe geslachten in de regtsbeoefenende Maatschappij getreden; jaarlijks zal er zulk een geslacht volgen; en wanneer het voor hen, die de dagelijksche berigten sedert dien tijd konden opvangen, eene hoogst moeijelijke zaak was, zich de wetenschap der nieuwe wetgeving eigen te maken, dan zal het wel voor onmogelijk mogen gerekend worden, dat zoo vele jonge menschen, als jaarlijks in de Maatschappij traden en nog zullen optreden, de kennis der zaken uit verspreide en verwarde oorkonden zouden kunnen leeren kennen.
Wij hebben nu nog slechts het oog op de geschiedenis dezer wetboeken; denken wij daarenboven aan de staatsstukken, die deze wetgeving verklaren en in het ware licht plaatsen moeten, en die grootendeels onuitgegeven en niet

{==430==} {>>pagina-aanduiding<<}
voor uitgave bestemd waren, hoe onontbeerlijk schijnt ons dan het bezit van zulk eene geschiedenis van de ontvouwing der Nederlandsche wetboeken, en van de beraadslagingen, daarover gehouden! Van hoeveel belang is het te rekenen, dat iemand van ondervinding, van bekwaamheid, en die zich in het bezit van de deliberatiën kon stellen, zulk een werk op zich nam!
De Heer Mr. j.c. voorduin, te Utrecht, deed dit in het aangekondigde werk. En dit werk verschijnt juist ter geschikter tijd. De wetgeving is nog niet ingevoerd. Het geheele werk kan als eene inleiding en voorbereiding tot die wetgeving beschouwd worden. Hoe men over hare noodwendigheid, hoe men over haar bestaan denken moge, zij moet gekend, zij moet beoefend worden, omdat zij door ons en op ons moet worden toegepast. De Heer voorduin levert hare geschiedenis en hare commentarie uit de deliberatiën. In het 1sten Deels 1ste Stuk, 't welk thans het licht ziet, vindt men, in eene welgeordende voordragt, naar tijdsorde, het verhaal van hare zamenstelling en de wijze derzelve, en daarenboven alles, wat gedurende dien tijd omtrent haar is voorgevallen.
Dit werk leert aan de Natie het gebeurde, en, zonder dat het de bedoeling van den Schrijver is, levert hij de verantwoording van den tijd, die daaraan is besteed.

(Het vervolg hierna.)




Proeve eener Theoretische en Practische Menschkunde, door H. Timmer, Predikant.

(Vervolg en slot van bl. 386.)

Bladz. 179: ‘De voorspeller grondt zijne uitspraak op redenen, die hij in den aanleg van bijzondere personen vindt, maar de waarzegger op kunstenarij; ook spreekt de eerste gewoonlijk twijfelachtig en voorwaardelijk, doch de laatste zeker en onvoorwaardelijk.’ Somtijds is dit waar, maar vaak spreekt ook de waarzegger onbepaald, daar hij meestal eenen slag, zoo als men het noemt, om den arm houdt, zoodat ligtelijk het eene of andere der voorzegging uitkomt; en vandaar almede, dat waarzeggers ten allen tijde nog zoo

{==431==} {>>pagina-aanduiding<<}
veel geloof hebben gevonden. Op hoe vele zoogenoemde horoscoop-blaadjes leest men: gij zult wel in het een en ander tegenspoed hebben, maar alles zal teregt komen; of: gij zult zien, dat gij menschen hebt miskend, die uwe ware vrienden zijn, en het bedrog uwer schijnvrienden zal eenmaal aan het licht komen, en derg. Men denke ook aan het opzettelijk dubbelzinnige van de orakelen der oudheid, b.v.

Ajo te AEacida Romanos vincere posse. 

en meerdere voorbeelden, elders genoeg te vinden.
Bladz. 182. De uitval tegen het kaartspel, als veel gebezigd ter waarzeggerij, heeft geenen grond. Als men wigchelen wil, kan men daartoe duizend dingen bezigen, al waren er geene kaarten in de wereld; maar wie zal op koffijdik enz. smalen, omdat het wel eens tot waarzeggerij gebruikt wordt?
Bladz. 183: ‘De verbeelding heeft dikwerf vroegere en latere dichters tot den waan gebragt, waardoor zij hun dichterlijk vuur eene Muze of Zanggodin noemden, en hun Enthusiasmus voor het werk van eenen vreemden geest, dien zij genius heetten, hielden.’ Staat dat hier, gelijk het al het voorkomen heeft, ter goeder trouw? Maar, timmer! gelooft gij dan niet met Rec. en elk' mensch van gezonde zinnen, dat de Heeren Poëten dat geenszins aldus in ernst zeggen? Het is meer eene dichterlijke fictie, dan een eigenlijk geloof, zoo als gij het doet voorkomen.
Bladz. 187. Geestigheid, zoo als timmer die omschrijft, dunkt ons niet datgene te zijn, wat men daardoor gewoonlijk verstaat. Indien geestvolheid een geijkt woord ware, het zou 's mans meening beter uitdrukken. Bij geestigheid denken wij meestal aan luimig vernuft, aardigheid, gevatheid.
Bladz. 236. Is het van den man van genie niet wat al te sterk gezegd, dat hij ‘weigert, zich aan de regelen, die de kunst aan de hand geeft, te binden?’ Op bladz. 238 althans drukt de Schrijver het beter uit: ‘een volkomen vrij gebruik van hunne krachten, dat hen onafhankelijk van de voorschriften der kunst maakt,’ gelijk ook in het geheele daarop volgende Hoofdstuk.
Bladz. 240. not. wordt erasmus aangehaald als voorbeeld van genie, ‘die onder den dwang der scholen geheel onvatbaar scheen, hoewel hij naderhand de roem der ge-
{==432==} {>>pagina-aanduiding<<}
leerdheid en de Kerkhervormer voor Nederland werd.’ Erasmus was een groot man; maar de gronden, welke vóór jaren door de tegenschrijvers tegen het gevoelen van Prof. ypey zijn bijgebragt, acht Rec. van gewigt genoeg, om het daarvoor te houden, dat hij meer voorlooper der Hervorming, dan zelf Hervormer is geweest; en steunt het eerste niet enkel op het oude praatje, dat erasmus zeven jaren over het a.b.c. zou geleerd hebben?
Bladz. 242. ‘Tusschen ontdekken en uitvinden bestaat een groot onderscheid: Het eerste geschiedt op vermoeden van eene reeds aanwezige zaak, die, door waarnemingen, volgens de regelen der kunst, onder het bereik van ons verstand gebragt wordt; doch het uitvinden ligt alleen in eene oorspronkelijke schepping van iets, dat nog niet bestond, hetzij het deszelfs soort of vorm betreft; want in een van beiden heeft de vinding haren oorsprong. Men kan, ter onderscheiding nu van eenen ontdekker met eenen uitvinder, columbus ten voorbeeld nemen, en men gevoelt aanstonds, hoe men met waarheid van hem zeggen kan, dat hij Amerika ontdekt heeft, en in hoeverre het valsch is, wanneer men hem eenen uitvinder van Amerika noemde.’ Niet alzoo; eene ontdekking kan ook zonder ‘het vermoeden van eene reeds aanwezige zaak’ plaats hebben. Of is niet herschel de ontdekker van Uranus, de sterrekundige de ontdekker eener vroeger onbekende komeet? Van columbus moge het waar zijn, dat hij het bestaan van een vast land in den westelijken Oceaan vermoedde; maar al ware dit niet het geval, dan verviel daardoor zijne qualiteit van ontdekker in geenen deele, en de zeereiziger, die zonder het minste vermoeden een onbekend eiland vindt, is er niet minder de ontdekker van, dan columbus van Amerika. Beter ware het, onzes inziens, te zeggen, dat uitvinden is: het daarstellen van iets, dat vroeger niet bestond; ontdekken daarentegen het bekend worden met eene reeds bestaande zaak. Zoo zou men kunnen zeggen: torricelli was de uitvinder van den
Barometer, maar de ontdekker van de zwaarte der lucht. (Of het laatste aan galileï moet toegeschreven worden, doet hier niets ter zake; men neme dan maar den eenen naam voor den anderen.)
Bladz. 246 zegt timmer, dat de voortbrengselen van een genie (zal het dien naam verdienen) navolgenswaardig

{==433==} {>>pagina-aanduiding<<}
moeten wezen. Gelijk het echter ontwikkeld wordt, bedoelt hij navolgbaar, vatbaar voor navolging.
Bladz. 235, 248. Wij zijn het met den Schrijver eens, dat bellamy een genie was, maar zouden dit met hem niet inzonderheid daarop gronden, dat bellamy het rijm in de dichtkunst vaak versmaadde. Onzes inziens is dit wel het minste, dat Zelandus tot een genie maakte; anders zouden wij hem dien naam niet durven geven. Ook is het onvergeeflijk, dat nieuwland, borger enz. hier niet zijn genoemd.
Bladz. 253. Hier hadde de in vele opzigten fraaije verhandeling van witsen geysbeek over het valsch vernuft (in 's mans Apollineum) aanhaling en vermelding verdiend.
Bladz. 259. De zelfstandigheid van een volk doet zeker veel af ter ontwikkeling van vernuften; maar timmer spreekt vervolgens meer van regeringsvorm en had dien dan ook bij vrijheid, welvaart en godsdienst moeten noemen.
Bladz. 260. ‘Toen Athene in welvaart was, bloeiden de socratessen en demosthenessen onder de Grieken; doch zij gingen onder de overheersching van philippus verloren, en kwamen nimmer zoo oorspronkelijk weder voor den dag.’ Toegestaan. ‘Waar het noodlot (liever lot: de Schrijver heeft ongetwijfeld Schicksal gedacht) banden smeedt, daar sluit het ook verstand en hart in beleg.’ Poogt het dit te doen, ja; maar verstand en hart laten zich zoo niet in boeijen klinken, en actie geeft ook hier dikwijls reactie. Men denke aan onze voorvaderen in den worstelstrijd met Spanje. ‘Het godsdienstig gevoel verheft inzonderheid den geest boven het stof, en schenkt, door die verheffing, aanleiding tot verhevene denkbeelden, waardoor het vernuft bloeit.’ Toegestaan weder, maar waar de banden der overheersching gesmeed worden, daar werkt ook niet zelden het godsdienstig gevoel het levendigst, en in zooverre kan onderdrukking ook tot ontwikkeling van vernuften bijdragen.
Bladz. 264. ‘Hoort den armen rijmelaar, bij wien de verbeelding haren pligt van een groot dichter bewijst; doch verlangt niet meer van hem, dan de verbeelding tot het dichterlijk talent kan aanbrengen, omdat zijne overige krachten niet ontwikkeld zijn.’ Het ontbreekt den armen rijmelaar juist aan verbeelding, en zonder deze is en blijft hij een rijmelaar, al vloeijen zijne verzen als die van fei-
{==434==} {>>pagina-aanduiding<<}
tama; maar met verbeelding is hij dichter, gelijk antonides dichter was, ondanks de hardheid zijner versificatie.
Bladz. 289 not. wil timmer het woord dweepen van een verouderd woord weepen afgeleid hebben. Rec. kent dat woord niet, en weet dus ook niet, wat het zou moeten beteekenen.
Bladz. 316 not. Hier had moeten bijgevoegd zijn, waarom de ב den Zoon, ר den Heiligen Geest en א den Vader moest beteekenen; t.w. omdat het de eerste letters zijn der woorden: ן
{== afbeelding 	==} {>>afbeelding<<}
    
 
{== afbeelding 	==} {>>afbeelding<<}
    
ור en באַ.
Overigens verraadt, hetgeen timmer van de dweeperij zegt, geheel den Predikant in Groningerland; maar wij geven hem toch in bedenking, of het separatisme onzer dagen, wij zeggen niet bij sommigen, maar in het algemeen, wel te houden zij voor hetgeen men in eenen wijsgeerigen zin dweeperij noemt? Ons dunkt neen, en den naam dweepers, wel eens aan de tegenwoordige Hervormde Separatisten gegeven, meenen wij ongepast te zijn.
Wij hebben ook in dit deel vele onjuiste en ontaalkundige uitdrukkingen gevonden. Slechts enkele willen wij aanteekenen.
Bladz. 12. ‘Het licht daalt in zeven minuten van den hemel tot de aarde.’ Van de zon, zal de Schrijver meenen; althans dit geschiedt in omtrent acht minuten.
Bladz. 18. ‘Het inwendig oor ligt in een rotsachtig gebeente’; meent de Schrijver knobbelachtig?
Bladz. 147 not. Wat is moedermalen?
Bladz. 237. ‘Ook verstaan wij hier door vernuft nog niet, wat de Duitscher met zijn woord Vernunft uitdrukt.’ Hier moet het woord nog noodzakelijk weg. Vernunft is geheel iets anders dan vernuft.
Bladz. 244. ‘Zijn weetlust verleidt hem dikwijls tot eenen zinnelijken wellusteling van gedachten.’ Wat bedoelt hier de Schrijver? En kon hij het niet in betere taal zeggen?
Bladz. 249. ‘Newton heeft den natuuronderzoekeren den donkeren weg tot hare kennis geopend.’ Het moet zijn: den vroeger donkeren weg verhelderd; of: den vroeger gesloten weg geopend. Wat donker is, verlicht of verheldert, wat gesloten is, opent men. Doch deze fout is vrij algemeen. Wij meenden er bij deze gelegenheid op te moeten opmerkzaam maken.

{==435==} {>>pagina-aanduiding<<}

Bladz. 264 not. Het geeft, voor: er zijn. Een zuivere Germanismus: Es giebt. Ald. ‘Hoevele apellessen zijn er niet, die achter den ploeg gaan? De gelegenheid ontbrak hun, om raphaels te worden. Hunne karikaturen leveren een bewijs van aanleg,’ enz. Timmer meent gebrekkige schilderstukken; karikaturen zijn geheel iets anders.
Bladz. 321. Gestalte voor zedelijke gesteldheid is geen Nederduitsch. Men verstaat door het eerste uiterlijke gedaante.
Sommige drukfouten zijn niet aangeteekend. Eene der meest zinstorende is schootkinderen voor schoolkinderen.
Voorts is het jammer, dat, even als in het eerste deel, zoo vele namen verkeerd zijn gespeld, als: tomasius voor thomasius, kromwel voor cromwell, fedrus voor phaedrus, swedenburg voor swedenborg enz.
Maar van meer belang is het, dat bijna op elke bladzijde woorden cursijf gedrukt zijn, in welke geen de minste nadruk ligt, hetgeen ten deele ongevallig is, ten deele ook aanleiding geeft tot het verzwakken van den nadruk der zoodanige, die teregt aldus zijn onderscheiden.
Geen vitlust gaf ons bovenstaande aanmerkingen in de pen; maar wij wilden den Heere timmer doen zien, dat wij zijn werk met aandacht hebben gelezen, en het publiek, dat het ten gevolge eener oplettende beschouwing is, wanneer wij ook dit deel in het algemeen van harte aanprijzen.





Grieksche Tafereclen, door H. Pol, Litt. Hum. Dr. Te Amsterdam, bij J.H. van Heteren. 1836. In gr. 8vo. 220 Bl. f 2-20.

Rec. verheugt zich, dat hij zijne aankondiging van dit boek met de verzekering mag beginnen; dat hij deze Tafereelen met genoegen heeft gelezen. Blijkbaar is het eene eerste proeve van den bekwamen Schrijver, die in deze stukken, door de daarin ten toon gespreide kennis van geschiedenis en ondheid, bewijst, dat hij met regt den doctoralen titel mag dragen. Het geheel bestaat uit vier verschillende tasereelen: Eira, of de ondergang der Messeniërs, vóór J.C. 668; - Melos, vóór J.C. 416; - de landhoeve van Phrasadamas, avondtafereel op Sicilië, vóór J.C. 235; en Athene, na J.C.

{==436==} {>>pagina-aanduiding<<}
47. Naar het oordeel van Rec. zijn de beide laatste stukken niet de minst gelukkigen. De toestand van wijsbegeerte en zeden in Griekenlands beroemdste stad wordt in het vierde tafereel zeer goed voorgesteld; de keus van het oogenblik, waarop paulus de Christelijke waarheid te Athene verkondigt, is goed uitgevallen, en de Schrijver is verstandig genoeg geweest, om zich niet te wagen aan eene poging, om den grooten Apostel woorden van eigene vinding in den mond te leggen. Het avondtafereel op Sicilië is bekoorlijk en lief geschetst, en de verschillende zangen, die door de sprekende personen worden voorgedragen, en die aan de Grieksche oudheid ontleend zijn, zijn meestal gelukkig en vloeijend overgebragt.
Ook de twee eerste stukken zijn niet zonder verdienste; maar het komt Rec. voor, dat de schildering van zachte en stille tooneelen den Schrijver toch beter gelukt, dan die van strijd en oorlog. Wij missen in deze laatsten die levendigheid, welke ons als bij het gebeurde doet tegenwoordig zijn, en waarvan dergelijke schilderingen hare belangrijkheid moeten ontleenen. Vooral kwam dit Rec. alzoo voor in de verhalen van den Messenischen oorlog, op zichzelve reeds zoo romanesk, maar waarbij men zich onwillekeurig de vroeger gelezene romantische schilderingen herinnert.
De stijl is onderhoudend en levendig, en meestal ook door geene onnaauwkeurigheden van belang ontsierd. Sommige der plaats- en natuurbeschrijvingen zijn wezenlijk fraai. Alleen zouden wij den Schrijver in bedenking geven, of die beschrijvingen wel niet eens wat dikwijls voorkomen, en of ook daar niet wat meerder spaarzaamheid wenschelijk zou mogen geacht worden. Het is daarmede als met banket; een weinig is aangenaam, te veel schadelijk.
Wij wenschen den Schrijver geluk met dezen welgeslaagden eersteling. Het boek getuigt van zijne kennis zoowel, als van zijnen goeden smaak. Hij dringe meer en meer in den geest der Ouden door, doch verwaarlooze ook de nieuweren en het goede niet, dat zij bezitten, en deele van tijd tot tijd vruchten, rijpe vruchten van zijnen ijver mede.
Druk en papier van dit boek verdienen lof. Enkele onnaauwkeurigheden zijn bij de correctie ontsnapt, b.v. bl. 49. hunne woede voor hare; bl. 52. het Athene - voor haren schepter, enz.






{==437==} {>>pagina-aanduiding<<}

Waarheid en Gevoel in het Leven. Briefwisseling tusschen Oudoom Jacob en Pachter Gerhard, uitgegeven door B.T. Lublink Weddik en O.G. Heldring. Iste Stuk. Te Amsterdam, bij G.J.A. Beijerinck. 1837. In gr. 8vo. 108 Bl. f 1-40.

Ik heb dikwijls vrienden van lektuur, echte steunpilaren van leesbibliotheken aangetroffen, die gretig allerlei boeken en boekjes doorlazen, dat heet natuurlijk doorsnuffelden, behalve die, welke in den vorm van brieven waren opgesteld. Als ik dezen of genen uit gemelde categorie eens naar zijn oordeel over zoodanig werk vroeg, dan antwoordde hij mij dikwijls, op een' toon, die alle verdere vragen overbodig maakte: ‘het zijn Brieven.’ In dat antwoord lagen dan de denkbeelden van gerektheid, langwijligheid enz. zoo kennelijk besloten, dat mij soms eene ligte neiging tot geeuwen bekroop, en ik eene soort van onwillekeurige huivering gevoelde bij de gedachte van op het punt gestaan te hebben, om een boek te lezen, waarvan men a priori verveling te verwachten had. Kent gij die marteling, mijn Lezer? Maar neen! Gij zijt immers geen Recensent, en leest slechts wat u bijzonder aantrekt. Hebt gij dan ook wel eens brieven aan andries gelezen, van den ouden braven Bode uit Wandsbeck? Om uwentwil hoop ik van ja. Het zal uwen smaak niet alleen, maar, wat meer zegt, het zal ook uw hart eer aandoen, als gij in die brieven passages vondt, die u dierbaar zijn geworden, en - hoewel gij geen boek kunt lijden, dat er beduimeld en morsig uitziet, behoeft gij u niet te schamen, als enkele bladzijden er wat gebruikt of bevlekt uitzien, (al was er zelfs een traan op gevallen) of als het boekje wat los in den band zit. Of zijt gij misschien een liefhebber van den nieuweren romantischen schrijftrant, een voorstander van het ijzingwekkende, waarin onze Fransche en Duitsche naburen zulk eene voorbeeldelooze hoogte hebben bereikt? Dat zou uw' smaak minder eer aandoen en uw hart nog minder, - en niemand zal het u, hoop ik, ten kwade duiden, als gij menige van die soort van werkjes aan uwen boekverkooper, die ze u op beziens zond, onopengesneden
terugschiktet. Maar ik versta u: gij leest toch gaarne wat er nieuws in het licht komt. Welnu, ik hoop immers,

{==438==} {>>pagina-aanduiding<<}
dat gij even omzigtig zijt in het kiezen uwer lektuur, als in de keuze.... uwer vrienden. Ik vlei mij althans, dat gij bij voorkeur omziet naar hetgeen niet alleen de verbeelding bezig houdt, maar dat gij gaarne iets leest, 't welk het gevoel, en wel bepaaldelijk, het godsdienstig gevoel, opwekt en verlevendigt, - 't welk u, juist niet op de alledaagsche manier, die, ik moet het bekennen, wel eens wat vervelend wordt, bijzonder als het brieven zijn, (ja! gij hebt gelijk) het beminnelijke van de godsvrucht en de deugd doet beseffen en waarderen. Ik wilde zoo gaarne van u en van mij zelven en van alle boekenlezers vertrouwen, dat wij inderdaad niet om den tijd te verdrijven, maar om in den waren zin wijzer en beter te worden, onze boeken ter hand namen; zoo als ik ook van die kundige mannen, welke de boeken schrijven, hoop, dat zij het alleen ten goede hunner lieve evenmenschen deden. - Ei kom! neem dit kleine boekje en lees het, - en ik zet mijne liedjes van den goeden ouden matthias tegen twintig brommende lierzangen, en tristram tegen zes historische romans, (ik meen geene oorspronkelijke, dat gevoelt gij wel) als gij het onbevredigd, wat zeg ik? als gij het zonder wezenlijke smart, dat het maar 108 bladzijden beslaat, weg zult leggen.
Gij wilt echter gaarne eenige inlichting hebben nopens den inhoud, de strekking en den stijl van het werkje. Welnu, het is eene briefwisseling - maar gij weet wel, dit moet u niet asschrikken - tusschen Oudoom jacob, dien braven, wien de kerkhofbloemen den schedel reeds versieren, maar in wiens hoofd en binnenste het er nog zoo jeugdig en krachtvol uitziet, en den braven Pachter gerhard, die ook al bejaard is; maar een hart, als het zijne, veroudt niet. Gij kent ze beide reeds eenigzins, zoo ik meen. Zij schrijven elkander zoo als zij denken, en wat zij gevoelen en wat zij hopen en waaraan zij behoefte gevoelen, en zij geven te kennen, hoe het wezen zou op de schoone aarde, als wij daarop leefden en werkten en wandelden met eene ziel, steeds geopend voor het schoone en goede. De brieven hebben geen ander opschrift dan den naam des genen, van wien zij geschreven en aan wien zij gerigt zijn, zoo als die van cicero ad Familiares, waarop gij in uwe jeugd zoo geblokt hebt. Vandaar misschien uwe antipathie tegen brieven. Soms behelzen zij voorvallen uit het dagelijksch leven: Den dood van een varkentje, waarbij gij misschien aan den dead ass

{==439==} {>>pagina-aanduiding<<}
van sterne zult denken. Die sterne was ook een man met de pen. Hij kan u met tranen op de wang doen glimlagchen. - Het plan, om eenen armen man eene klok in zijne hut te brengen, en daarbij wordt dan veel goeds en voortreffelijks gezegd van ongelijke lotsbedeeling, en van vergenoegdheid, en van die edelste der deugden, de weldadigheid. Ook is er een brief met oudejaarsgedachten, die gij moet lezen, en die ik u rade met eene spreuk te merken, b.v. ieder voor zoo veel hem aangaat. Gij vindt al verder droomen en visioenen; eene deftige aanspraak aan den Tijd, waarin echt humoristische zetten voorkomen, die iemand goed doen aan het hart. Gij vindt er eene allerliefste beschrijving van des Pachters studeervertrek, met deszelfs mobilair en bewoners, namelijk, behalve hemzelven, die er zulke lieve brieven schrijft, de vogeltjes, die zich daar nevens eenige bloemen bevinden. Tot dat mobilair behoort ook een inktkoker, oorspronkelijk een Romeinsch graflampje, door den Pachter in zijn' jongelingstijd opgedolven. Hij is ook een liefhebber van oudheden, maar o! hij weet u daarbij zulke opmerkingen te doen maken, zulke wenken te geven, dat gij beurtelings geroerd en getroffen wordt. En dan moet gij dien Oudoom weder hooren antwoorden op zijne eigenaardige, kernachtige manier, en dan moet gij lezen, hoe hij den draak steekt met de gissingen en vermoedens, die de aanstaande opdelvingen in het jaar 2837 zullen verwekken, en met zoo veel, wat thans nieuw en mooi is, maar dan oud en belagchelijk zal wezen. Ook is er een treffende brief over vriendschap en vrienden; dat is, niet zoo als gij of uw buurman onder de brieven schrijft: dienstv. dienaar en vriend, of zoo als gij er dagelijks met datzelfde slot ontvangt, - maar hier wordt gehandeld over de echte zielenvriendschap, die niet eindigt
bij het graf, maar die ook in eene betere wereld wordt voortgezet.
Ziedaar, mijn Lezer! u inhoud en strekking van dit boeksken medegedeeld. De beide briefschrijvers bewaren hun eigendommelijk aangenomen karakter, hebben hunnen verschillenden stijl, en toch is er in het geheel zoo veel overeenstemming. De Pachter gevoelt dit, als hij bl. 75 zegt: ‘Gij schertst, om ernstig te eindigen; ik daarentegen begin, waar gij eindigt.’ Wilt gij een proefje, maar dan ook slechts één enkel, want anders zou ik zoo veel moeten afschrijven, en ik kan zoo moeijelijk copiéren. Het wordt,

{==440==} {>>pagina-aanduiding<<}
helaas! al te veel gedaan. Luister dan, wat Oudoom op den oudejaarsdag schrijft: ‘Het is nu eens niet mogelijk, maar ik zoude het wel wenschen om mijnent- en uwentwil, en ook ten beste van eenige anderen, dat er meer Oudejaarsdagen en avonden in het jaar waren; nu loopt het met éénen enkelen af. Het is de heilige dag, het Allerheilige in den almanak des gevoels: Sint Sylvester is voor mij de Sint der Sinten. - Van den Nieuwjaarsdag maak ik minder, dat is Sint Fariséer, - dan wordt er gruwelijk gehuicheld, dat is gewenscht, ook gedronken en gebrast, of men scheept elkander af met een visitekaartje. Gerhard! een papieren heilwensch! Gevoelt gij de satyre? Men is buiten dat op den eersten dag des jaars nog te vol, te aangedaan, te ontroerd, door den laatsten van het ontslapene jaar; men loopt maar niet zoo: een, twee, drie! uit het heiligdom des gevoels in de kermisdrukte des menschelijken levens. Men gaat maar niet zoo uit een treurspel van racine naar de Vierkroonen of de Marionetten. Ik ten minste, ben op nieuwjaarsdag zoo wat dood, omdat ik den vorigen avond wat al te levendig ben geweest. - Ik zoude wel gaarne eenig onderwijs in de scheikunde genoten hebben, om die wetenschap op mijn gemoed toe te passen, en al die bruisende en woelende gewaarwordingen van eenen oudejaarsdag behoorlijk te scheiden, te klassificeren, en tot hare verschillende grondstoffen terug te brengen. Het eerste en ondeelbare element moet dan wel vroomheid zijn’ - enz. En nu, voorgelichte Lezer, vaarwel! Gij zult, hoop ik, niet meenen, dat ik, als zekere tijdschriften thans gewoon zijn, eene lofrede in stede van eene beoordeeling, of wilt gij het aankondiging, gegeven heb? Ik heb mijne overtuiging onpartijdig uitgesproken. Gij, lees en oordeel! - En gij, waardige Oudoom en brave Pachter! laat het niet, bid ik u, bij dit fragment uwer
briefwisseling. Velen zij er onder ons Nederlandsch publiek, vele onder onze vrouwen en meisjes, (ik zeg vele, niet alle) die uwe brieven op hunnen prijs zullen schatten. Maar één verzoek, - doet toch niet zulke uitvallen tegen ons, arme Recensenten! Denkt gij waarlijk, dat het ons zoo aangenaam valt om te berispen, af te keuren enz.? Kunnen wij het dan helpen, dat er bij ons zoo zelden b.v. in den geest geschreven wordt, waarin gijl. het doet? Dat beweer ik althans, hoewel gij, Oudoom! in

{==441==} {>>pagina-aanduiding<<}
de voorrede, en in het naschrift van uwen laatsten, dus vóór bl. 1 en op bl. 108, ons gild, zoo als men het wel eens noemt, een' steek onder water hebt willen geven.
Eindelijk, gijl. noemt uwe briefwisseling - ‘noch eene sentimentele, noch eene oudheidkundige, noch eene romantische, noch eene mercantile, (commerciele) noch eene geschiedkundige, noch eene taalkundige, en volstrekt geene Godgeleerde, - maar....’ Mag ik dit invullen, en zeggen: dat het eene allerinteressantste, dat het eene Claudiaansche is?

Elisabeth van Guttenstein. Een familietafereel uit den tijd van Maria Theresia. Door C. Pichler. II Deelen. Te Haarlem, bij de Erven F. Bohn. 1836. In gr. 8vo. 294 en 312 bl. f 5-20.

Een roman van de begaafde Schrijfster van den Agathocles wordt gewoonlijk met eene gunstige vooringenomenheid ontvangen. Deze vooringenomenheid moet en mag ons echter niet beletten, om het werk naar billijkheid te beoordeelen, en den maatstaf aan te leggen, dien wij in den tegenwoordigen tijd voor dergelijke werken gewoon zijn te gebruiken. Dat er in dezen roman niets onzedelijks voorkomt, daarvoor staat de naam van caroline pichler ons borg. Doch wij zouden aarzelen, om dit boek, met de Uitgevers, een zedekundig werk te noemen. Die zedekunde is er dun gezaaid, of men moest de vrome redeneringen van een paar tot over de ooren verliefde jonge dames met dien weidschen naam willen bestempelen. Kwaad zal het boek niet doen, maar goed ook niet. Misschien vindt het onder de menigte der romanlezers een genoegzaam publiek; maar bijna zou Rec. betuigen te hopen, dat de degelijker kost, die vooral van onze Engelsche naburen in dit vak tot ons is overgebragt, den smaak voor romans, gelijk deze, ook bij ons heeft weggenomen. Als aestetische kunstwerken staan goede romans bij Rec. hoog aangeschreven; maar zeer betwijfelt hij het, of men met eenig regt zulk eene kunstwaarde aan elisabeth van guttenstein zou mogen toekennen.
Het eerste, wat Rec. bij het lezen van dezen roman trof, was dit: het is alsof wij, wat den trant aangaat, een vijfentwintigtal jaren terugtreden. Wij hoopten verlost te zijn

{==442==} {>>pagina-aanduiding<<}
van die sentimentele verliefdheid, met al hare vervelende langwijligheid en laffe overdrevenheid: zij had plaats gemaakt voor krachtiger gevoel, voor natuurlijker uitdrukking. Hier vinden wij ons weder verplaatst in die dagen van ach en wee; en de brieven der heldin en die van hare vriendin zijn vol van verliefde klagten en verrukkingen. Het ontbreekt dan ook niet aan fraaijigheden als deze (I. bl. 106): Een vurig oogenblik had ons beide getroffen; eene koude eeuwigheid volgt er op. De hemel beware ons voor die vurige oogenblikken en koude eeuwigheden!
Het is een roman in brieven, en onze tweede aanmerking betreft dezen vorm. Op zichzelven heeft Rec. daar niets tegen, mits de bewerking maar goed is. Maar de moeijelijkheid wordt daardoor voor den Schrijver of de Schrijfster oneindig verzwaard. Mevrouw pichler heeft ons hier al het onaangename van dergelijk eenen vorm gegeven, zonder er datgene bij te voegen, wat het minder aangename kan vergoeden. De meeste zaken worden ons tweemalen verhaald door de verschillende daarin betrokkene personen, en daar die zaken zelve niet zeer belangrijk zijn, zijn de herhalingen dit nog veel minder. Bijna nergens vindt men in den stijl der onderscheidene briefschrijvers dat pikante, hetgeen de meerdere uitvoerigheid zou kunnen over het hoofd doen zien, en vele der gebreken, weinige der deugden van een boek in brieven treffen wij hier aan.
Het is een familietafereel uit den tijd van maria theresia, in zeker opzigt dus een geschiedkundige roman. Maar de geschiedenis hangt er meestal zoodanig als een losse lap bij, dat men waarlijk niet weet, wat zij er bij doet. Zij wordt gewoonlijk droog weg verhaald, en is slechts zelden eenigzins naauwer met den roman zamengeweven. Meestal zou men voor de geschiedkundige namen even goed anderen kunnen stellen, of in het algemeen van troepen, vijandelijke benden enz. kunnen spreken, en niemand zou het gemis gevoelen. Dat is de regte manier niet, om de geschiedenis in den roman te gebruiken.
Rec. loopt dus niet hoog met dezen roman. Grootendeels beschouwt hij hem als mislukt, en althans niet als gelijkstaande met vele anderen. Mevrouw pichler zal er haren roem niet mede verhoogen, de lezers hunnen smaak niet mede verbeteren. Is het hun onverschillig, hoedanig een ro-
{==443==} {>>pagina-aanduiding<<}
man is, wel nu, nog eens, kwaad zullen zij er niet uit leeren; dat zij deze twee deelen dan doorlezen!
Het vignet is goed gegraveerd, met beeldjes, zoo als oosterhuis ze teekent. Op welk eene wijze maria theresia haren zoon op den arm houdt, verklaart Rec. niet te begrijpen. De vertaling is goed.

Karel de IX en de St. Bartholomeus-nacht. Naar het Hoogduitsch van A. von Tromlitz. Te Amsterdam, bij J.C. van Kesteren. 1836. In gr. 8vo. 352 Bl. f 3-:

De Parijsche Bloedbruiloft is eene van die ontzettende gebeurtenissen, welke, juist daarom, tot eene romantische behandeling allezins geschikt kunnen geacht worden. Belangen, die zich kruisen, hartstogten, die tegen hartstogten overstaan, een diep bedorven Fransch Hof met eene medea aan het hoofd, die, blakende van heerschzucht, zelfs moederlijk gevoel en moederlijke pligten daaraan zonder bedenken ten offer brengt, een schijn-Koning, die, naar ligchaam en ziel stelselmatig bedorven, door verraders omringd, door vrees tot krankzinnigheid gebragt en tot wreedheid genoopt, als een roerloos schip op de onstuimige zee van hofkabalen, wraakzucht en partijschap geslingerd wordt, zijn zoo vele drijfveren, die de bekwame hand eens Romanschrijvers kan doen werken, dat het niet te verwonderen is, dat ook von tromlitz daaraan zijne krachten beproefde.
Getrouw aan zijnen titel, schetst hij de inborst van karel den IX, en diens handelingen kort vóór het huwelijk zijner zuster met hendrik van navarre, de helsche listen, waardoor hij zijns ondanks tot den gruwel werd medegesleept, en de gevolgen van den moord, die tot zijnen dood hem folterden, met welken dood het werk eindigt. Aan historische feiten ontbrak het den Schrijver niet; hij heeft ze in zijn verhaal oordeelkundig gebruikt, en tevens zoo veel mogelijk voor het contrast gezorgd, door de trouwe liefde der Koningin, de verliefde dweepzucht van 's Konings vroegere minnaresse, de hartelijke zorg van zijnen arts, om de jeugdige liefde van de Freule de la cossé en den Heer de regnier te stellen tegen al de duivelsche boosheid der Koninginne-moeder en de geheele hofhouding, die harer waardig was. De Koning is voorzeker te vleijend geteekend;

{==444==} {>>pagina-aanduiding<<}
maar toch missen zijne inborst en de drijfveren zijner daden geenszins eene mate van waarschijnlijkheid, die voor den Romanschrijver genoegzaam is.
Wij hebben dan ook dit werk met genoegen gelezen, (*) en kunnen het wel aanbevelen voor den kring van lezers, waarvoor soortgelijke verhalen bij voorkeur geschikt zijn; te meer, daar uitgever, graveur en vertaler het hunne hebben bijgedragen, om het boek tot eene behagelijke lektuur te maken.

Christina van Zweden, of het slagtoffer van liefde en trouw. Naar het Hoogduitsch van C.F. van der Velde. Te Amsterdam, bij J.C. van Kesteren. 1837. In gr. 8vo. 276 Bl. f 2-75.

Een luchtig opgeslagen romannetje, dat echter al te zeer beneden datgene is, wat voortreffelijke in- en uitlandsche voorbeelden als vereischte in eenen geschiedkundigen Roman hebben doen kennen, dan dat wij het onzen lezeren in gemoede zouden durven aanprijzen. Dat zulke onrijpe producten ook al snellijk ter vertaling aangeboden en ijlings overgezet worden, bewijst de onverzadelijkheid van den honger der stedelijke en dorpelijke Leesgezelschappen naar zulken kost; want het is er mede, zoo als scheltema ergens van de koek zegt: ‘Had men geen aftrek, dan zoude aan het bakken, venten en uitstallen spoedig een einde zijn.’

No. IV. Boekbesch. bl. 158. reg. 16. leze men: (bl. 5. § 8.)
No. VI. bl. 242. reg 21: weldra.
- - bl. 253. reg. 4. moet het jaartal zijn: 1833.
- - bl. 255. reg. 14 v.o.: 9 brieven
- - bl. 263. reg. 22: het woordje door niet cursijf.
- - bl. 272. reg. 29: eerzamen.
No. VII. bl. 281. reg. 19. moet dus gelezen worden: meent egeling: ‘Dit wil zeker niet zeggen, enz.
- - bl. 288. reg. 7: van de armen.
- - bl. 289. reg. 2: 8000 p. sterling.
- - bl. 310. reg. 9 v.o. moeten geen ‘voor den regel staan.
No. VIII. bl. 328. reg 3. v.o.: uit te weiden.
- - bl. 341. reg. 20: bij den.
- - bl. 345. reg 12 v.o.: pligt. Zoodra.
No. IX. bl. 363. reg. 7 v.o.: doorheen wordt gevoerd.
- - bl. 365. reg. 15: bogerman.
- - bl. 389. reg. 25: wetenschap.’
- - bl. 392. reg. 21. moet het getal der bladzijden weg, en de prijs gelezen worden f 12-:
- - bl. 395. reg. 8. v.o.: hij.
- - bl. 396. reg. 13: mijn lieve Gade.’


{==445==} {>>pagina-aanduiding<<}

Boekbeschouwing.

Brieven van eenen Menschenvriend aan Lijdenden en Ongelukkigen. Te Amsterdam, bij C.L. Schleijer. In gr. 8vo. 300 Bl. f 2-90.

Deze Brieven zijn van eenen zeer uiteenloopenden inhoud, daar de Schrijver de uitdrukking lijdenden en ongelukkigen in eenen zeer ruimen zin neemt. Dit noodzaakt Rec., (om iets van den inhoud te zeggen) de onderwerpen der brieven hoofdzakelijk op te geven.
I is aan iemand, die bij den brand van zijn huis zijn gansche vermogen verloren heeft; II, aan iemand, wiens rust der ziel in gevaar is, omdat hij sommige van der jeugd af voor waarheid gehoudene godsdienstige leerstelsels, waarin hij altijd veel troost gevonden heeft, ziet aangevallen; III, aan eenen vriend, die ernstig ziek is; IV, aan eene treurende moeder, die haar eenig kind heeft verloren; V, aan eene lijderes, die lang door pijnlijke ligchaamskwalen is gefolterd, zonder uitzigt op herstelling; VI, aan iemand, die zich met de Christelijke Godsdienst niet vereenigen kan, omdat hij haar alleen kent uit de beschuldiging harer bestrijders, alsof zij de bron ware van haat, vijandschap en bloedige oorlogen onder de menschen; VII en VIII, aan eene jonge juffer, die, door hare ouders geheel tot den huiselijken kring bepaald, zich ongelukkig gevoelt, omdat zij openbare vermaken en gezelschappen niet mag bijwonen; IX, aan eenen Leeraar, die moedeloos en mistroostig begint te worden over de minachting, waarin hij meent dat zijn ambt geraakt door het toenemend ongeloof en de heerschende onverschilligheid omtrent de Godsdienst; X, aan eene gehuwde vrouw, die klaagt over haren kinderloozen staat, en zich daarom, ook bij al haren tijdelijken overvloed, ongelukkig gevoelt; XI, aan iemand, die meent zich in eenen voor zijne bekwaamheden te geringen

{==446==} {>>pagina-aanduiding<<}
stand te bevinden, en zich gaarne in hoogeren werkkring geplaatst zag; XII, aan eenen, ten gevolge van vele teleurstellingen, diep zwaarmoedigen; XIII, aan eenen vader, wiens zoon, door verleiding en hartstogt weggesleept, van het pad der deugd geweken is, en het ouderlijke huis verlaten heeft; XIV en XV, aan dien zoon zelven; XVI, aan een meisje, hetwelk eene hopelooze liefde koestert; XVII, aan iemand, bij de bekendmaking van het overlijden van zijnen besten en getrouwsten vriend, die tevens zijn voornaamste steun en weldoener was; XVIII, aan iemand, die, bij tamelijk inkomen, over drukkende zorgen der nering klaagt; XIX, aan iemand, die, bij eenen rijken overvloed van Gods zegeningen, en bij het ruimst genot van alle mogelijke zinvermaken, nogtans klaagt over lusteloosheid en verveling, verdriet heeft in zijn leven, en zich diep ongelukkig gevoelt, zonder stellig te weten, waarom; XX, aan eenen jongeling, die, door speelzucht vervoerd, eindelijk aan het hazardspel geraakt zijnde, niet alleen alles verloren heeft, maar bovendien nog door zijne schuldeischers overal vervolgd wordt, en zich daardoor in eene verlegenheid bevindt, waaruit hij zich niet meer weet te redden; XXI, aan eene Protestantsche moeder, wier eenige zoon en toekomende steun tot de Roomsche Godsdienst overgegaan is, en om die reden vrijwillig het ouderlijke huis verlaten heeft; XXII, aan eenen vriend, die zijne jeugd in lediggang heeft doorgebragt, en zich nu te laat over verloren tijd beklaagt; XXIII, aan iemand, die den vroegtijdigen dood van zoo vele menschen met de wijsheid en goedheid van God niet kan overeenbrengen, in eenen tijd, waarin zeer vele kinderen en jonge lieden, en daaronder ook twee zijner eigene zonen en eene dochter, de slagtoffers eener heerschende ziekte zijn geworden; XXIV, aan eenen jongeling, die, bij allen tegenzin in den soldatenstand, in de loting gevallen is; XXV, aan eene zachtaardige vrouw, die eenen ruwen, woesten en losbandigen man heeft, van wien zij
zeer veel moet lijden, en daarom den wensch koestert, om van

{==447==} {>>pagina-aanduiding<<}
hem gescheiden te worden; XXVI, aan eene vrouw, die van haren man gescheiden is, doch daarover berouw heeft, en een treurig leven leidt; XXVII, aan eenen diep treurenden vader, wiens eenige en geliefde zoon, des morgens uitgaande, om zich voor zijne gezondheid te baden, niet teruggekeerd is, maar in het water zijnen dood gevonden heeft; XXVIII, eindelijk, aan eene oude moeder, die van hare kinderen slecht behandeld wordt.
Het ontbreekt dus in dit geschrift niet aan verscheidenheid en alzoo aan bruikbaarheid in zeer verschillende gevallen, welke met nog zeer vele op dien voet konden vermeerderd worden. De toon is verstandig en hartelijk, geschikt om te overtuigen, te troosten, te raden, te waarschuwen, te berispen, al naar het behoefte is. Het boek is met veel menschenkennis geschreven, en kan, wél gebruikt, veel nut aanbrengen. De plaats, door de korte inhoudsopgave, hier zoo noodig, ingenomen, verhindert ons in het opgevatte voornemen, om een' of twee brieven te ontleden. Wij vergenoegen ons dus, onzes ondanks, met de eenvoudige aanprijzing van dit wijze en nuttige geschrift, dat zich door goeden stijl aanbeveelt en zindelijk is uitgevoerd.




Bijdragen ter bevordering van levenswijsheid en levensvreugde, in voorbeelden. Naar het Hoogduitsch van Dr. H.B. Wagnitz, door A. Wassenbergh, Predikant te St. Anna Parochie. Iste Deel. Voor Lijdenden en Treurenden. Te Leeuwarden, bij G.T.N. Suringar. 1836. In gr. 8vo. 416 Bl. f 3-75. Ook onder den afzonderlijken titel: Voor Lijdenden en Treurenden. II Stukken.

De aard en het doel dezes werks zijn eenigzins te kennen uit het volgende gedeelte van de Voorrede des Eerw. Vertalers: ‘Wagnitz stelt ons den mensch voor, zoo als hij handelt op het groot tooneel der wereld.

{==448==} {>>pagina-aanduiding<<}
De Schrijver redeneert niet over deugd en pligt, maar stelt die in welgekozene, treffende voorbeelden aanschouwelijk voor oogen, om goede en vrome gezindheden op te wekken. In die voorbeelden, meerendeels aan de Geschiedenis of het werkelijk leven ontleend, blijkt, dat hetgeen elders als 's menschen pligt is voorgesteld en aangedrongen, kan worden ten uitvoer gebragt, en dat door menschen al het voorgestelde en voorgeschrevene goede, met Gods hulp, is verrigt.... De verhalen, brieven en gesprekken, welke hier worden medegedeeld, hebben ten oogmerk, hen, door de voorbeelden van menschen, welke soortgelijke lotgevallen hadden, te bemoedigen en op te beuren.’
Men vindt hier dus voorbeelden van kommer en tegenspoed, als gedragen met onderwerping aan en vertrouwen op Gods Voorzienigheid, als meermalen oorzaken van vele goede gevolgen en derg. Andere gevallen wijzen weder op de kracht van Godsdienst en gebed, ter bevordering van geduld en standvastigheid, of op heldenmoed des geloofs. Nog andere op Christelijke gezindheden van ouders bij den dood hunner kinderen, of wekken troost en hope bij de gedachte des doods. Het ontbreekt ook hier dus niet aan verscheidenheid. Vele der hier verhaalde gebeurtenissen lazen wij met genoegen en nut. Wij twijfelen dan ook niet, of dit zal met velen het geval zijn, en het derhalve den Vertaler niet aan aanmoediging ontbreken, om de Moral in Beyspiele van wagnitz verder in het Nederduitsch over te brengen. Of echter aan zulk een werk behoefte bestond, daaraan nemen wij de vrijheid te twijfelen. Wij hebben in onze taal: Godsdienst, Natuur, Deugd en Voorzienigheid; goede's Onzigtbare; ewald's Goddelijke Voorzienigheid, en de Beyspiele des Guten van denzelfden Schrijver zijn ons, onder den titel: Voorbeelden van deugdzame bedrijven, met de Zedekunde in Voorbeelden en Verhalen, door de Maatschappij: tot Nut van 't Algemeen, geschonken. Uit onze vaderlandsche Geschiedenis wees nog onlangs eene Schrijfster

{==449==} {>>pagina-aanduiding<<}
de kracht der Christelijke Godsdienst in voorbeelden aan; en wat is er niet al meer! Maar Rec. erkent, dat, indien alleen die boeken moesten in het licht komen, welke noodig zijn, de pers al zeer weinig zou te doen hebben. Wij willen daarom liever vragen, of het onderhavige een nuttig werk zij? En dit meent Rec. even volmondig te kunnen toestemmen. De voorbeelden zijn, over het geheel, wél gekozen. Daar zijn er wel verscheidene, die wij niet kunnen inzien, dat juist zoo bepaald ter leering van lijdenden en treurenden kunnen strekken; verscheidene, die ons sedert lang bekend waren; verscheidene, die even goed in de vertaling door Nederlandsche voorbeelden hadden kunnen vervangen worden; maar niet weinige ook, die hier geheel te huis behooren, en niet weinige, die ons geheel nieuw waren. De vertaling is zeer goed, en de uitvoering zoo keurig, dat men, al ware het alleen hierom, het werk met zekere gunstige vooringenomenheid ter hand neemt. Wij zouden een proefje mededeelen, indien het meeste daartoe niet te lang ware. De Lezer vergenoege zich dus met deze aankondiging; te meer, daar wij waarschijnlijk nog meermalen op dit werk zullen moeten terugkomen. Uit hoe vele Deelen het oorspronkelijke besta, meldt ons de Vertaler niet, en is ook aan Rec., die het nooit gezien heeft, onbekend. Hij kan dus ook niet beoordeelen, in hoeverre het overeenkome met, of verschille van, het eenigzins verouderde, maar nog altijd aanprijzenswaardige, werk van feddersen: Nachrichte von dem Leben und Ende gutgesinnter Menschen, en dat van snell, Sittenlehre in Beyspiele. Wij wenschen den Eerw. wassenbergh voorspoed op dezen, zoo wij met hem hopen, nuttigen arbeid.




Bijbeloefening over de Brieven van Paulus aan Timotheus, Titus en Filemon. Door H. van Heyningen, Predikant te Meppel. In II Stukken. Te

{==450==} {>>pagina-aanduiding<<}
Amsterdam, bij W. Brave, Jr. In gr. 8vo. 453 Bl. f 4-40.

De Bijbeloefening van den Eerw. van heyningen heeft ook bij Buitenlanders eenige bekendheid verkregen. Prof. beckhaus, te Marburg, maakte in de Allgemeine Kirchenzeitung, IItes Heft, Febr. 1837, van 's mans arbeid eenige melding. Dit werk is van uitgever veranderd. Dit gaf misschien aanleiding, dat bovengenoemde stukken ons later ter hand zijn gekomen, dan anders welligt het geval zou zijn geweest. Vroeger hebben wij onze aanmerkingen op dit werk medegedeeld sine ira et studio. Bezitters van de vorige stukken hebben zich ook dit gedeelte reeds aangeschaft. In denzelfden geest en op dezelfde wijze is hier alles behandeld, zoo als bij de vorige stukken is aangewezen. Het zou post festum zijn, in eenige bijzonderheden bepaaldelijk te treden. Ongepast is het echter niet, in den tegenwoordigen tijd, nu formulierregtzinnigheid het hoofd opsteekt, Bijbelregtzinnigheid aan te bevelen. Deze vindt men bij van heyningen alleen en onverdeeld. Bedienaars van het Evangelie, die Gods woord boven alles, wat menschelijke wijsheid leert, blijven stellen, kunnen zich met hetgeen hier voorkomt van harte vereenigen, en Christenen, die dit zoeken te zijn, vinden licht en onderwijs in overvloed, om zich niet te laten overschreeuwen door hen, die den schijn van Godzaligheid vertoonen, maar hare kracht verzaken. Gods woord toch, zoo als luther reeds schreef, moet bepalen, wat men te gelooven heeft.




De Zaligsprekingen of de echte kenmerken en heerlijke voorregten der ware Onderdanen van het Koningrijk Gods, verklaard en toegeëigend in een achttal Leerredenen, door R.W. Duin. Te Groningen, bij J.H. Bolt. In gr. 8vo. 208 Bl. f 1-50.


{==451==} {>>pagina-aanduiding<<}

Wat de Steller dezer Leerredenen is, die zijne Voorrede (ook een klein preekje) uit Emden onderteekend heeft, wordt op den titel niet gezegd. Indien Rec. zich niet bedriegt, is deze r.w. duin voorheen Predikant geweest te Jarsum in Oostfriesland; van daar, in 1828, te Balk in Friesland beroepen, doch aldaar, vermits zijn beroep door Z.M. onzen Koning niet geapprobeerd werd, niet gekomen; maar toen naar Veenhuizen in Oostfriesland verplaatst, waar hij, in het midden van 1833, opgehouden heeft Predikant te zijn, zonder dat omtrent de reden hiervan uit de publieke berigten iets gebleken is. - Nu, zal men zeggen, het komt er immers ten slotte niet op aan, door wien, maar wat er gezegd is: ofschoon wij het eerste nog niet zoo onbepaald zouden toegeven, willen wij het hier, zoo veel het kan, laten gelden, alleen op het laatste zien, en naar Christelijke liefde gelooven, dat de man het goed meent.
Belangrijk en aangenaam is voorzeker het onderwerp, door den Schrijver in deze acht Leerredenen behandeld, namelijk de heerlijke zaligsprekingen, waarmede jezus zijne beroemde dusgenoemde Bergrede opende. Om nu onzen Lezer eenig denkbeeld te geven, op welk eene wijze dat door den Heer duin behandeld wordt, weten wij niet beter, dan van ééne dezer Leerredenen, zoo goed mogelijk, eene wat breede schets met 's mans eigene woorden te geven; want heeft men er ééne zoodanige gezien, dan heeft men ze nagenoeg, mutatis mutandis, allen gezien, en men zal tevens over geest en stijl genoeg kunnen oordeelen.
Om geen partijdig onderscheid te maken, nemen wij hiertoe voorshands de eerste Leerrede, over matth. V:3. ‘De nederigheid gaat voor de eere. Zoo getuigt de wijze en door den Goddelijken Geest verlichte koning Salomo, Spr. 10:33’; (zoo worden er op deze eerste bladzijde nog drie teksten, met kapittel en vers, in den loop der rede aangehaald; en zoo gaat dit door de geheele Leerrede) ‘en op deze waarheid zet de Hei-
{==452==} {>>pagina-aanduiding<<}
land hier het zegel, verklarende de armen van geeste voor erfgenamen des koningrijks. In de behandeling dezer woorden, zullen wij eerst achtgeven op de personen, namelijk de armen van geeste; ten anderen: op derzelver gelukstaat, hunner is het koningrijk der hemelen; ten derden: op het verband tusschen de godvruchtige gestalte en de gelukzaligheid; en eindelijk het een en ander toeëigenen.’ - I. (bl. 2-11.) ‘Wat deze armoede des geestes is, zal ons duidelijk worden, wanneer wij den hoogmoed des geestes daartegen overstaande in aanmerking nemen. Vóór den diepen val van Adam en van alle zijne nakomelingen was in de menschelijke natuur geestelijke geheiligde kennis van God’ enz. ‘Door de zonde is 's menschen verstand verblind. Om hem van dezen onzaligen hoogmoed te genezen,’ enz. ‘kwam Gods Zoon op deze lage aarde. - Wie zijn nu hier de armen van geeste? Niet allen, die arm zijn in den geest.’ - ‘Ieder natuurlijk mensch is blind in geestelijke dingen. - Arm is 's menschen geest aan deugd en heiligheid, aan wil en kracht ten goede, aan ware hope en onbedriegelijke vreugde en blijdschap. - Getuigen van dit gemis aan vreugde zijn’ enz. - ‘Ja niet alleen arm is de menschelijke geest, maar ook ellendig, schuldig voor God’ enz. - ‘Niet allen, die zoo arm en ellendig zijn, zijn de hier bedoelde voorwerpen. - Zij, die arm
van geest zijn, hebben eene geestelijke overtuiging ontvangen aangaande deze waarheden. - De arme spreekt smekingen, zoo ook in het geestelijke. - Zij, die arm van geest zijn, zijn onderworpen aan den Heere, - aan den wil van God, - aan den besluitenden wil van God. - Van de armoede des geestes is het ootmoedig verkeer onder de menschen het natuurlijk gevolg. - Voorbeelden van die ware vernedering voor God en armoede des geestes vinden wij in Abraham’ enz. - ‘Zij is eene blijvende gestalte. - Wat houdt hen ootmoedig en nederig? Gods licht en genade. - Hiertoe gebruikt de Heer onderscheiden middelen. - Niemand denke, dat de verzekering van ons

{==453==} {>>pagina-aanduiding<<}
aandeel aan des Heeren genade onbestaanbaar zoude wezen met de armoede des geestes.’ - II. (bl. 12-16.) ‘Het Koningrijk Gods of der hemelen is de heerschappij van Gods genade en van Gods beeld in de zielen der menschen. - Hiervan zijn de armen van geest de opregte onderdanen. - Daarmede zijn de zaligste voorregten verbonden, zoo als vergeving, en de H. Geest der bekeering, - onsterfelijke eer, - onverliesbare rijkdom, - overvloed van staat en hoogheid, - eeuwigdurende gelukstaat.’ - III. (bl. 17, 18.) ‘Het verband ligt tusschen de vrije genade van hunnen God en de verdiensten van Christus, en in de betamelijkheid, dat Hij zijn woord gestand doe, en zijne beloften vervulle. - Armen van geest zijn de gepaste voorwerpen, aan welke de Heer zijne genade kan verheerlijken. - Zij zijn nederig van harte, en deze heerlijke trek van het Goddelijk beeld bewijst, dat zij uit God geboren zijn.’ - ‘En zoo komen wij tot ons IV of laatste stuk,’ (dat ten opschrift heeft ‘Toeëigening’) ‘om deze waarheid tot leering en stichting dienstbaar te maken.’ (Bl. 18-26.) 1. ‘Wij zien hier de liefde en de wijsheid van den Heer Jezus, in de prediking van het Evangelie, in de eerste plaats aan de armen van geest. Laat ons hieruit afleiden: Eerst: dat het aan alle wettige leeraren betaamt om bij alle gepaste gelegenheden dat woord des levens voor te houden. - Ten anderen: Dat getrouwe herderen, in navolging van den Heer Jezus Christus, tegen den wind en den stroom van valsche leeringen moeten aanwerken. - Nog eens: gelijk de Heer Christus deed, zoo betaamt het alle waardige dienaren van hem, om namelijk de zaligheden van het koningrijk der hemelen aan te wijzen en aan te prijzen. - 2. Des Heeren gedachten zijn niet als die der menschen. - 3. 's Menschen gelukzaligheid vloeit uit de verloochening van zichzelven. - Gelukkige
menschenkinderen, aan wie hier het koningrijk Gods wordt toegewezen. - Velen intusschen zijn niet onder de armen van geest te rekenen. - Gij zorgelooze kinderen

{==454==} {>>pagina-aanduiding<<}
der wereld! staat stil op uwen weg!’ (*) - ‘En wat u aangaat, die op uitwendige kerkelijke voorregten steunt, en u zonder de vereeniging met den Heere Jezus vergenoegt! leert toch’ enz. - ‘En wat ulieden aanbelangt, die bij de ontdekking van uwe ellende tegen den Heere antwoordt, en harde en ongeloovige gedachten koestert, gij mist de ware vernedering’ enz. - ‘Godvruchtigen! die arm van geest en erfgenamen des koningrijks zijt, groot is uw voorregt’ enz. - ‘Tracht in ootmoed en nederigheid toe te nemen’ enz. - ‘Zijt hemelsgezind en geestelijk grootmoedig, gelijk het dezulken betaamt, die tot Gods Koningrijk zijn geroepen.’
Ziedaar, Lezer! smaakt u deze Oostfriesche kost, koop dan en eet tot verzadiging van uwen geestelijken honger! Zoo niet, vergenoeg u dan maar met het voedsel, dat een van der palm, een dermout, en andere hun nabijkomende geestelijke spijsbereiders, in uw eigen Vaderland, u voorzetten! Wij twijfelen niet, of gij zult er zulken vreemden kost voor kunnen missen; het zal u wel smaken, wel bekomen, en u op den duur verkwikkende en voedende spijs der ziel zijn.




Jezus Christus beschouwd als het Licht der Wereld, dat de duisternis wegneemt, op den weg ten leven, voor ieder, die Hem volgt. Leerrede over Joh. VIII:12. Door. H.R. de Holl, Predikant te Zevenhuizen. Te Amsterdam, bij Ipenbuur en van Seldam. 1837. In gr. 8vo. 31 Bl. f :-30.


{==455==} {>>pagina-aanduiding<<}

Ds. de holl had te Amsterdam eene predikbeurt waargenomen. Het woord, toen gesproken, wenschten 's mans vrienden te bezitten. Hij besloot hun hierin te wille te zijn. Het is een eenvoudig woord, dat in deze dagen van gisting bij zekere soort van menschen nuttig kan werken, misschien beter nog, dan sierlijk uitgewerkte stukken. Het wijst op Jezus Christus, en dit op eene eenvoudige wijze. Nederig en bescheiden geeft de Eerw. de holl deze Leerrede aan het Publiek over. De tekst wordt stipt gevolgd. I. wordt Jezus beschouwd, gelijk Hij zichzelven voorstelt, als het Licht der Wereld; II. wordt het voordeel opgemerkt, dat de mensch in dit opzigt van Jezus trekt, naar de woorden: Hij zal in de duisternis niet wandelen, maar het licht des levens hebben; III. wordt aangewezen, dat wij hiertoe Hem behooren te volgen. Eene zinstorende drukfout hebben wij ontdekt bl. 7 onderaan, moeijelijk voor mogelijk.
Eenvoudigheid van aankondiging voegt bij de eenvoudigheid van het stuk. Dus punctum.




Observatio referens morbum syphiliticum a suctrice propagatum, qui durante anno 1804 Groningae fuit grassatus, auctore Jacobo Munniks, Med. et Chir. Dre., plurimis exteris et patriis societatibus adscripto. Groningae apud J. Oomkens. 8vo. 45 pag.

De uitgaaf der boven vermelde verhandeling is een ongewoon verschijnsel; het is eene ten deele nieuwe uitgaaf van een gedeelte der Dissertatie van den Heer Dr. jacob munniks, ten jare 1805 ter verkrijging van den Doctoralen graad geschreven. Het onderwerp tot dezelve vloeide voort uit eene droeve gebeurtenis, welke omstreeks dien tijd te Groningen plaats had. Eene vrouw, welke bij verscheidene vrouwen van onderscheidene rangen en standen als zoogster werd gebruikt, besmette deze met eene ziekte, welke doorgaans het gevolg eener

{==456==} {>>pagina-aanduiding<<}
buitensporige leefwijze is. Zulke toevallen, bij eerbare vrouwen niet gekend, trokken in den beginne de aandacht niet bijzonder; maar, toen zij onder eene doelmatige behandeling bleven voortduren, kon men de hardnekkigheid van sommige derzelven niet verklaren, terwijl echter niemand slechts van verre op het vermoeden viel, welke de oorzaak dezer zoo ongewone verschijnselen kon zijn. Eindelijk kwam men de ware oorzaak op het spoor. Intusschen was de besmetting al verder voortgeplant, en bij sommigen zoo ingeworteld, dat hare bestrijding en uitroeijing vele moeite kostte. Bij enkelen had zij het gestel zoo geteisterd, of zulke diepe wortelen geschoten, dat, volgens het getuigenis van den Heer munniks, er tegenwoordig nog onschuldige slagtoffers gevonden worden, welke een rampvol leven aan deze ongelukkige gebeurtenis verschuldigd zijn! - Sedert schijnt er wederom zulk eene noodlottige gebeurtenis plaats gehad te hebben in eene andere stad. In der tijd is hiervan mededeeling in den Alg. Kunst- en Letterbode gedaan. Deze heeft den Heer Dr. munniks aanleiding gegeven, om eenen gedeeltelijken herdruk zijner Dissertatie te bewerkstelligen. Dissertaties, gelijk hij zegt, komen dikwijls niet buiten den kring, voor welken zij oorspronkelijk bestemd zijn. (Rec. mist ook de eerste uitgaaf, en kan dus over het geheel niet vergelijkenderwijze spreken.) Het onderwerp kwam hem echter van te veel belang voor, om er de aandacht, als 't ware, niet op nieuw bij te bepalen; te meer, dewijl te Rotterdam de jammerlijke voorvallen, zoo als die vroeger te Groningen plaats hadden, zich schijnen te herhalen.
Gaarne zouden wij in meerdere bijzonderheden omtrent eerstgenoemde gebeurtenis, en hetgeen de Heer munniks deswege mededeelt, treden; maar wij achten het onderwerp van te kieschen aard, om hetzelve in een veelgelezen tijdschrift, hetwelk in zoo veler handen, ook buiten geneeskundige, komt, in alle bijzonderheden te ontleden. De Geneeskundigen weten reeds genoeg. Het

{==457==} {>>pagina-aanduiding<<}
zij slechts geoorloofd in het algemeen aan te merken, dat het wenschelijk ware geweest, dat de Heer munniks de sedert gemaakte vorderingen in dezen tak der kunst tevens had vermeld. De Schrijver bepaalt zich geheel en bij uitsluiting tot aanhaling van vroegere Schrijvers. Desgelijks zoude het van veel belang geweest zijn, den aard van het uitslag, volgens de gemaakte vorderingen in de kennis der huidziekten, nader toe te lichten. Bateman, alibert, biët, rayer zouden tot dat einde niet zonder goed gevolg geraadpleegd geworden zijn. Ook over de geneeswijze had een en ander kunnen gezegd worden, hetwelk, bij verschil van gevoelens over de wijze van behandeling, behartigenswaardig ware. - De Schrijver houde ons deze aanmerkingen ten goede. Een tijdsvak van meer dan dertig jaren wettigt dezelve in eene kunst, welke met de ondervinding, in hetzelve verkregen, zeker winst heeft kunnen doen.
Mogten zulke ongelukkige gevallen, ofschoon zij in die uitgebreidheid zelden voorkomen, de aandacht tot zich trekken, zoo wel van den Arts, als van elk, die hiermede zoude kunnen gemoeid worden! Wanneer eene moeder eenige hulp behoeft, om de verrigting der borsten te gemoet te komen bij het zogen, en wanneer werktuigelijke hulp hierbij te kort schiet, mogt zij, mogten hare betrekkingen dan vooral toezien, dat tot zulk eene hulp niet de eerste vrouw de eerste geroepen wierd, om als zoogster te dienen! Eene bekende behoorde zelfs vooraf onderzocht te worden, hoedanig de gesteldheid van haren mond zij. Zulk een onderzoek kan in geen geval als eene overtollige zaak beschouwd worden. - Het zoude tevens zeer wenschelijk zijn, dat bij elke vrouw, die het vooruitzigt heeft moeder te worden, en die niets liever verlangt, dan zich van den heiligen moederpligt te kwijten, reeds vóór de bevalling, behoorlijke zorg voor de tepels gedragen wierd. Door deze voorziening zoude menige moeder voor vele pijnlijke gewaarwordingen bevrijd blijven, en menige zuigeling zich niet

{==458==} {>>pagina-aanduiding<<}
van de anders gezonde moederlijke borst verstoken zien. Laat ons hier bijvoegen, dat het wenschelijk ware, dat elke moeder, bij de ontwikkeling harer dochters, op deze deelen acht gaf, welke later, wanneer de vrouw moeder zal worden, van zoo veel belang zijn. Door eene kwalijk en verkeerd gewijzigde kleeding wordt dikwijls reeds vóór dien tijd de grond gelegd tot eene ontaarding der tepels; maar - wat zal hier de beste bedoeling van den Geneesheer vermogen, die zoo dikwijls zich tegenover eene magtige dwingelandes geplaatst vindt, tegenover de mode!!!




Brieven over eene Reis naar Oldenburg, Bremen, Hannover en Osnabruck, met opmerkingen bijzonder ten aanzien van het Lager Onderwijs; door B. Brugsma, Onderwijzer te Groningen. Te Groningen, bij W. Zuidema. 1836. In gr. 8vo. 246 Bl. f 2-:

Deze reis onderscheidt zich van andere door haar paedagogisch oogmerk: zij is door den Heer brugsma gedaan, na verleende vrijheid van de Commissie van het Departement Groningen der Maatschappij Tot Nut van 't Algemeen, belast met het toezigt over de Kweekschool voor Onderwijzers aldaar; en zijne bedoeling met dezelve is geweest, zich bekend te maken met het onderwijs, dat, in sommige steden van Duitschland, in de lagere Scholen, en inzonderheid in sommige Kweekscholen voor Onderwijzers, gegeven wordt: en van hetgene, dat hij, in gezelschap van twee anderen, in den jare 1834, te dezen opzigte bevonden heeft, wordt in dit werk verslag gedaan. - Hieruit blijkt, dat hij voornamelijk de Onderwijzers-kweekscholen te Oldenburg, Hanover en Osnabrug, en de Hoofdschool, vooral het eerste gedeelte of de Voorschool, te Bremen bezocht heeft: ook geeft hij eenige berigten over de Burgerschool te Osnabrug, hem door Prof. van swinderen medegedeeld. Dit verslag is doormengd met oordeelkun-
{==459==} {>>pagina-aanduiding<<}
dige opmerkingen van den beschouwer over het goede of het gebrekkige, dat hem in die inrigtingen voorkwam. Zoo geeft b.v. de 5de brief eenen goeden geest van waarneming en opmerking, omtrent de leerstof en leerwijze in de Hoofdschool te Bremen, ten duidelijkste te kennen. Zoo wordt aldaar en te Hanover de gedurige afwisseling van onderwijzers te regt afgekeurd, als niet geschikt, om een' gevestigden geest van onderwijzing in de school te brengen. Zoo worden in den 10den brief goede aanmerkingen gemaakt over de manier van verhalen der onderwijzers, en over de noodzakelijkheid, dat zij zich tot hunne lessen wèl voorbereiden. - Niet alles intusschen, wat brugsma vond, is in ons Vaderland even bruikbaar en voor overneming geschikt. Zoo meent Rec.,
dat het dwingen der ouders, om hunne kinderen ter school te zenden, zelfs door boete en gevangenis, dat hier van Oostfriesland en elders met goedkeuring gemeld wordt, even hard en onbillijk is, als dat men hen op zulk eene wijze dwingen wilde, om ter kerk te gaan. Zoo zou hij het ook minder met brugsma eens zijn, wanneer deze ook bij ons een meer godsdienstig onderwijs op de scholen en meerderen invloed der Geestelijkheid schijnt te verlangen. In Duitschland, waar de betrekking tusschen Staat, Kerk en School hier en daar anders gewijzigd is, en zelfs verschillende Godsdienstgezindten hier en daar hare afzonderlijke scholen hebben, moge dit misschien nog aangaan, ofschoon ook daar zwarigheden en stemmen zich hiertegen verheffen; maar bij onze vaderlandsche inrigtingen is dit niet te verlangen, waarin men geene onbepaalde betrekking der Geestelijken als zoodanig op de scholen (iets anders is het, dat een Geestelijke hier en daar Schoolopziener is) kan toestaan, zonder tot dezelfde school den toegang en den invloed aan Geestelijken van alle Gezindten te vergunnen; en welke botsing en verwarring hierdoor ontstaan zou, behoeft hier niet gezegd te worden. Daarenboven de taak van Schoolonderwijzer is gewigtig en veelomvattend genoeg, al grijpt hij niet in die van

{==460==} {>>pagina-aanduiding<<}
Godsdienstleeraar; en heeft hij hoofd en hart op de regte plaats, dan kan hij genoeg Christelijk-zedelijken invloed op de jeugd uitoefenen.
De bovengemelde berigten omtrent den staat der bezochte Duitsche Scholen worden niet onaangenaam afgewisseld door beschrijvingen van de streken en plaatsen, die de Reiziger doortrekt, of waar hij zich ophoudt. - De vorm van brieven, dien de Schrijver gekozen heeft, komt niet overal bijzonder uit; en inderdaad is de brieven-stijl, indien hij goed gehouden zal worden, zoo gemakkelijk een vorm niet, als hij sommigen toeschijnt, om daarin allerlei onderwerpen zóó te behandelen, dat het geheel meer dan slechts den naam van eenen brief heeft. - De stijl van dit werk is weleens wat ongelijk, somtijds ook wat gedwongen sierlijk en hierdoor stijf; maar nogtans over het geheel laat het zich met genoegen lezen; en het zal dengenen, die belang in het Schoolwezen stellen, niet onwelkom zijn, deels om hen te doen zien, wat daarin elders plaats heeft, en er, zoo het kan, verstandig hun nut mede te doen, deels ook om hen door vergelijking des te dankbaarder te maken voor het goede, dat wij ook te dezen aanzien in ons gezegend Vaderland genieten.




Reize naar de Oost- en Westkust van Zuid-Amerika, enz. Door J. Boelen, Joh. zoon. IIIde of laatste Deel. Met Platen en Kaarten. Te Amsterdam, bij ten Brink en de Vries. 1836. In gr. 8vo. 396 Bl. f 5-60.

Wij hopen, dat het door ons gegeven verslag van den inhoud der beide vorige deelen van dit werk bijgedragen moge hebben tot zoodanige gunstige ontvangst van hetzelve bij ons lezend publiek, dat het niet noodig zal zijn het nog meer aan te bevelen, en dat eene opgave van de hoofdzaken, die ons in dit laatste deel

{==461==} {>>pagina-aanduiding<<}
voorkomen, genoegzaam zal zijn, om het met belangstelling te doen ontvangen.
De onaangenaamheden, welke onze reizigers in de haven van Ilay hadden ondervonden, en het geringe vertrouwen, dat men kon stellen in de Gouvernementen der nog zoo weinig georganiseerde gemeenebesten van Zuid-Amerika, deden den bevelhebber der Wilhelmina en Maria besluiten, om Amerika voor deze reis vaarwel te zeggen, en zijnen koers naar de Sandwichseilanden te stellen. Na eene vaart van omstreeks zes weken bereikten de reizigers het grootste dezer eilanden, Owhyhee, deden ook de Karakooa-baai aan, bezagen onder anderen het dorp Kowrowa, waar Kapitein james cook vóór achtenvijftig jaren door de inboorlingen vermoord is, bezochten nog andere havens der Sandwichseilanden, en werden door de Vorsten, de Christenzendelingen en de inlanders overal vriendelijk ontvangen. Belangrijk zijn de berigten aangaande den voortgang der beschaving op deze eilanden, welker bewoners nog voor weinige jaren in eenen staat van barbaarschheid verkeerden. De berigten aangaande deze zoo merkwaardige eilanden worden besloten met eene beschouwing van dezelve als handelen ververschingplaatsen. Den 10 Maart 1828 verliet het schip de Sandwichseilanden, en kwam in het laatste van April op de reede van Lintin. Van hier deed de Heer boelen afzonderlijk eenen uitstap naar Macao en Canton. Na met het schip eenen togt naar Manilla en naar China terug gedaan te hebben, neemt men eindelijk op den 17 December van de reede van Whampoa, bij Canton, de terugreis aan naar het vaderland. Na ook nog eenen korten tijd voor Sint Helena geankerd te zijn geweest, kwamen de reizigers op den 6 Mei 1829 voor Amsterdam en dus in
het Vaderland terug. Ook in dit deel is alles, wat in de door boelen bezochte landen voor den handel belangrijk voorkomt, aangeteekend. Ook daardoor onderscheidt zich het werk, dat hetzelve niet op eene onbescheidene wijze uitgerekt en alzoo tot vele deelen aangegroeid is, baarblijkelijk met het

{==462==} {>>pagina-aanduiding<<}
doel, om van den leeslust eene geldelijke speculatie te maken. De zaakrijke inhoud van de drie deelen, met welke deze reisbeschrijving nu volledig is, waarborgt den bezitter de duurzame waarde derzelve. De Schrijver geniete voorspoed in zijne eervolle loopbaan, en verblijde zich in de toejuiching van zijne landgenooten, op wier erkentelijkheid hij door dit werk aanspraak heeft verworven!

Schetsen en Tafereelen uit Zuid-Afrika, door Thomas Pringle, wijlen Secretaris van het Genootschap ter afschaffing van den Slavenhandel. Uit het Engelsch. Te Groningen, bij W. van Boekeren. 1837. In gr. 8vo. XXII en 466 Bl. f 4-80.

Schetsen en tafereelen uit eene landstreek, waarop wij Nederlanders nog altijd eene oude betrekking gevoelen, uit eene kolonie, die zoo langen tijd onze bezitting is geweest, en die ook nu nog het oude moederland niet vergeten heeft, moeten, indien zij wél geschreven zijn, als onwillekeurig onze belangstelling boeijen. De Kaap de Goede Hoop en het gebied, dat bij dezelve behoort, hebben nog altijd iets Hollandsch behouden, en de Hollandsche namen van menschen en plaatsen geven aan elke beschrijving iets vaderlandsch.
Reeds hierdoor heeft het werk van nu wijlen den Heer thomas pringle aanspraak op onze bijzondere opmerkzaamheid, en zal ongetwijfeld bij ons publiek, dat goede reisverhalen en beschrijvingen van landen en volken gaarne ontvangt, welkom zijn. Zoo ging het Rec. ook. Hij had, vóór dat de Nederduitsche vertaling van deze Schetsen en Tafereelen in het licht verscheen, reeds eenigermate met het boek kennis gemaakt door de verschillende uitvoerige aankondigingen, welke hij van hetzelve in de geachtste Engelsche tijdschriften had gelezen, die alle eenparig het gunstigste oordeel over dit geschrift uitspraken. Te meer wekte dit zijne belang-
{==463==} {>>pagina-aanduiding<<}
stelling, omdat de bladen van de beide tegen elkander overstaande staatkundige partijen in Engeland evenzeer den lof verkondigden van den Schrijver; eene bijzonderheid, zeldzaam vooral bij een werk, waarin onvermijdelijk hier en daar een oordeel over staatsbestuur en staatshuishoudkunde moest voorkomen. Overal vond hij met ongehuichelde achting gesproken van den man, die in deze Schetsen en Tafereelen vrijmoedig zijne meening had geuit. Met eene gunstige vooringenomenheid nam hij dan het boek ter hand, en vond zich in zijne verwachting niet te leur gesteld.
Het boek wordt geopend met eene levensbeschrijving van pringle zelven, geen onnut bijvoegsel, daar hier vooral de man en zijn geschrift in de naauwste betrekking staan. Thomas pringle, van eene Schotsche pachtersfamilie afkomstig, door een ligchaamsgebrek ongeschikt voor den landbouw, ontving eene geletterde opvoeding, die hem, na het bekleeden van eenen post te Edimburg, als letterkundige in het uitgeven van een en ander tijdschrift zijn bestaan deed zoeken. Weinig berekend voor al de moeijelijkheid van zulk eene betrekking, die in Engeland vooral gewoonlijk met de staatkunde wordt in verband gebragt, en door den verachterden toestand zijner familie mede bewogen, vormde hij het besluit, om met zijn geheele geslacht naar de Kaap te verhuizen, waar destijds (1819) door het Engelsche Gouvernement eene aanzienlijke nieuwe colonisatie werd bewerkstelligd. Door invloed van vrienden en begunstigers, wier medewerking hij vooral aan de aanbeveling van den even beminnelijken als beroemden walter scott had te danken, gelukte het hem en zijnen makkers, tot het deelgenootschap aan de landverhuizing te worden toegelaten; en het is datgene, wat hem en de zijnen na hunne aankomst in Zuid-Afrika gebeurde, het zijn de eerste lotgevallen der kolonie, het zijn zijne eigene lotgevallen, zoo wel als kolonist, als bij zijn later verblijf in de Kaapstad, benevens het merkwaardige, dat hij van de natuur, het land, deszelfs voortbreng-
{==464==} {>>pagina-aanduiding<<}
sels, vroegere en latere bewoners heeft opgemerkt en vernomen, welke hij in Schetsen en Tafereelen ons mededeelt. Om den inhoud van dit werk althans eenigzins te doen kennen, en de verscheidenheid van zaken, welke het lijvige boekdeel bevat, wil Rec. de hoofdstukken kortelijk doorloopen, om daarna zijn oordeel over het geheel te zeggen.
In het eerste Hoofdstuk (Aankomst der Landverhuizers in Zuid-Afrika) vinden wij, na eene korte beschrijving van den togt tot aan de Algoa-baai, eene levendige schildering van het legerkamp der volkplanters, die achtereenvolgens aldaar waren aangekomen, en achtereenvolgens naar de hun toegedachte landerijen werden gevoerd, welke dieper in de binnenlanden en naar de grenzen der kolonie lagen. Gedurende het onvermijdelijke verwijl, dat de verdere togt van pringle's gezelschap daar moest ondervinden, deed hij zelf een uitstapje naar Bethelsdorp, eene zendelingplaats met eene Hottentotsche Gemeente, waar de ontmoeting met eene Kaffersche vrouw, die met haar kind, om het overschrijden der bepaalde grenslinie, gevat en naar de wet als slavin werd weggevoerd, den menschlievenden man reeds dadelijk eene proeve kon geven van de wijze, waarop de inboorlingen des lands door het Gouvernement werden behandeld. In het volgende Hoofdstuk vinden wij eene onderhoudende beschrijving van den togt der landverhuizers naar het voor hen bestemde grondgebied; een togt, hier en daar rijk aan prachtige of opmerkelijke natuurtooneelen, maar in den hoogsten graad moeijelijk langs de ongebaande wegen. Een bekoorlijk dal, met bergen omgeven, die het Schotsche hart deden kloppen, ontvangt eindelijk de karavaan, en zij hebben het doel bereikt. Het derde Hoofdstuk maakt ons met hunne eerste inrigtingen bekend, geeft eene treffende beschrijving van de viering van den eersten zondag, doet ons de moeijelijkheden gevoelen, waarmede men te kampen had, de gebrekkige woningen kennen, waarin men zich moest behelpen, de gevaren van het wild gedierte, de begin-
{==465==} {>>pagina-aanduiding<<}
selen der bebouwing enz. Onder den titel van landhuishoudkundige bijzonderheden vinden wij vervolgens veel wetenswaardigs aangaande de kleine kolonie en hare naburen opgeteekend, waarin vooral
de beschrijving van het huishouden en de leefwijze van eenen grensboer de aandacht boeit. Het vijfde Hoofdstuk geeft merkwaardige bijzonderheden aangaande het karakter dezer grensboeren, in eene geschiedenis van den opstand, dien zij in 1815 tegen het Engelsche Gouvernement ondernamen, die met kracht van wapenen bedwongen werd, maar die toch den hardnekkigen moed van sommige dezer grensbewoners doet kennen. Het zesde Hoofdstuk bevat een verhaal van een uitstapje van pringle naar de zendelingplaats Enon, en geeft hem gelegenheid tot schoone natuurbeschrijvingen, tot het mededeelen van merkwaardige bijzonderheden aangaande de Hernhuttersche stichting te Enon, van Kafferoorlogen enz. Het volgende Hoofdstuk vindt hem in zijne kolonie terug, deelt ons hare uitbreiding, des Schrijvers leefwijze mede, en maakt in de treffende ontmoeting met eenen olifant een' gepasten overgang uit tot het achtste Hoofdstuk, waarin de lezer vergast wordt op levendig geschilderde jagtavonturen met leeuwen, luipaarden, hijenaas en andere dieren; terwijl tevens het merkwaardigste uit het Zuid-Afrikaansche dierenrijk wordt beschreven. In het negende Hoofdstuk vergezellen wij den Schrijver op eene belangwekkende reis naar de Kaapstad, leeren op den weg derwaarts eene afschuwelijke gevangenis, een schandaal voor de regering, die dergelijk eene inrigting toelaat, kennen, maar vinden elders ons gevoel bevredigd door de patriarchale deugden, de herbergzaamheid, godsvrucht en edele menschlievendheid van eenen welgestelden veeboer, deelen door zijne levendige schildering in de bezwaren van des Schrijvers togt, en komen eindelijk met hem in de Kaapstad aan. Zijn verblijf aldaar (Hoofdst. 10) is eene aaneenschakeling van teleurstellingen. Tegengewerkt door den domperachtigen dwingelandsgeest van den Gouverneur, Lord somerset, wiens naam en regering door de
medegedeelde bijzonderheden van zijn gedrag hier met schande staan gebrandmerkt, (*) mis-
{==466==} {>>pagina-aanduiding<<}
lukken alle zijne pogingen. Hij begint een tijdschrift, een weekblad, eene school, in alles geholpen door zijnen vriend fairbairn; en met willekeurig gezag, met verkrachting van regt en billijkheid, wordt hij gelast de beide eerste ondernemingen te staken, en met kwaadaardige boosheid wordt aan de laatste zoo veel mogelijk afbreuk gedaan. Pringle moest zijne plannen opgeven, en maakte zich gereed, om nog eens naar Glen-Lynden (naam der nieuwe kolonie) terug te keeren. In het elfde Hoofdstuk vinden wij eene schildering van den rampzaligen toestand, waarin een ander deel der uit Engeland gezondene kolonisten in Albany zich bevond, maar tevens het verhaal hunner latere uitredding, opkomst en bloei; belangrijk en lezenswaardig, en waarbij thompson's Reizen in Zuid-Afrika, in 1828 bij van boekeren uitgekomen, verdienen geraadpleegd te worden. De volgende drie Hoofdstukken zijn inzonderheid zeer belangrijk. Zij handelen over den toestand der Hottentotten en Boschjesmannen, over de geschiedenis der Hottentotten en die der Kaffers. Het menschelijke gevoel wordt daarbij dikwijls treurig aangedaan. Het zijn meestal bedroevende bewijzen van de onchristelijke manier van handelen der Christenen ten aanzien van de ongelukkige
bewoners der landen, waar de Europeaan zich heeft gevestigd; tooneelen van roof, bedrog, verongelijking, bloedigen strijd, doelloozen en gewetenloozen moord, en welke gruwelen gij meer kunt bedenken. Onze voormalige koloniale regering moge daarbij in geen gunstig daglicht verschijnen, het tegenwoordige Engelsche Gouvernement maakt er geen beter figuur. Hottentotten en Kaffers zijn het, die in deze Hoofdstukken van tijd tot tijd de edelste rollen vervullen, en de kennis van deze volkstammen zal bij de meeste lezers door deze belangrijke bladen vrij wat worden vermeerderd. Een overzigt van de Christelijke zendingen in Zuid-Afrika en het vertrek van den Schrijver naar Europa besluiten dit boek, hetwelk de kolonie van Glen-Lynden in eenen gelukkigen toestand verlaat.
Zietdaar eene zeer oppervlakkige schets van den rijken inhoud dezer Schetsen en Tafereelen, welke het dus noch aan belangrijkheid noch aan verscheidenheid ontbreekt. Met onverminderde belangstelling heeft Rec. ze ten einde gelezen.

{==467==} {>>pagina-aanduiding<<}
Zij zijn in goeden, levendigen en onderhoudenden stijl geschreven. Pringle heeft gevoel voor het schoone der natuur, en weet door zijne schilderingen zijne lezers op de verschillende tooneelen te verplaatsen, die hij bezoekt. Hij is ernstig en gemoedelijk, en zijne meestal goedwillige beoordeelingen van menschen en zaken doen ons den man lief krijgen. Slechts daar ontbrandt hij in edele verontwaardiging, waar de zaak der menschheid en der geregtigheid door schandelijke willekeur en baatzucht wordt gehoond, en de ongelukkige Hottentotten en Kaffers de slagtoffers worden van de onregtvaardigste behandelingen; gelijk eene beminnelijke geestdrift zijne taal bezielt, waar hij den gelukkigen uitslag van pogingen verhaalt, die ten voordeele dezer verdrukten zijn in het werk gesteld, en ook daar eere geeft, wien eere toekomt.
De vertaling is, over het geheel genomen, in goede handen gevallen en laat zich zeer vloeijend lezen. Een enkel anglicisme (b.v. bl. 47, schaars voor scarce, naauwelijks) was ons het bewijs, dat het boek inderdaad uit het Engelsch was overgebragt. Later schijnt de Vertaler de Duitsche overzetting te hebben geraadpleegd, en daaraan hebben wij Germanismen, als te bestaan hebben voor te strijden of door te staan hebben, ranken voor listen enz. te danken. Dat is jammer, omdat de Vertaler toont, anders wel voor zijne taak berekend te zijn. Gelukkig zijn die fouten niet zoo talrijk, dat zij de lezing te zeer hinderen.
Rec. is verlegen, wat hij als eene proeve uit dit onderhoudende boek zal mededeelen. Hij bepaalt zich daartoe tot een gedeelte van een der jagtavonturen, waarin de koning des wouds zijne rol speelt. Men was tegen eenen leeuw uitgetrokken, die onder het vee schade had aangeregt. Het dier liet zich door de honden niet opjagen, en drie der Schotsche jagers, ongeduldig geworden, gaven hun besluit te kennen, om den leeuw in zijn nest aan te tasten, en verzochten drie Mulatten, allen uitstekende scherpschutters, hen te volgen en met hun vuur te ondersteunen, zoodra de roover uit zijne hinderlaag voor den dag mogt springen. ‘Onze waarschuwingen in den wind slaande, waagden zij zich dan ook dadelijk tot op vijftien of twintig passen van de plaats, waar de leeuw zich verborgen hield. Hij lag tusschen de wortels van een digt heestergewas, met eene kleine streek open grond aan weerszijden van hetzelve, en

{==468==} {>>pagina-aanduiding<<}
bij hun toetreden waanden zij duidelijk te zien, hoe hij hun van onder de bladeren met vurige oogen aanstaarde. Hunne gekleurde makkers nog eens aanmanende, om wakker stand te houden en scherp te mikken, in gevalle zij missen mogten, gaven de Schotsche kampvechters gelijktijdig vuur, en raakten - niet den leeuw, maar, gelijk naderhand bleek, een groot blok rooden steen, waarachter deze zich werkelijk verschanst had. Of een der schoten hem ligtelijk kwetste, is onzeker; maar zonder eenige andere waarschuwing, dan een verwoed gebrul, stoof hij plotselijk van uit zijnen schuilhoek op. De Mulatten, in plaats van hem nu de volle laag te geven, ligtten dadelijk de hielen en vlugtten hals over kop weg, de weerlooze Schotten aan hun lot overlatende, die, met ontladen geweren, aan geene verdediging meer denken konden en over elkaar heenbuitelden, bij hunne poging, om den klaauw van het verslindend roofdier te ontvlieden. In één oogenblik tijds had hij hen achterhaald, en john rennie, mijn' schoonbroeder, door eenen ruk met zijnen krachtigen poot ter aarde geworpen. Het was een verschrikkelijk schouwspel. Daar stond de koning des wouds met zijn' klaauw op den verslagen vijand, in het stoute bewustzijn van kracht en overmagt zijne aanvallers monsterende, in eene houding zoo edel en ontzagwekkend, als men zich die met mogelijkheid kan voorstellen. Waarlijk, een tooneel, hoedanig men het schaars te zien krijgt! Het gevaar onzer vrienden maakte het echter voor het oogenblik te verschrikkelijk, dan dat wij ons in het grootsche en verhevene daarvan zouden hebben kunnen verlustigen. Wij verwachtten elke minuut een of twee hunner in stukken gescheurd te zien, en toch, schoon wij op nog geen vijftig schreden afstands stonden en onze geweren geladen en aangelegd hadden, durfden wij het niet wagen, een enkel schot ter hunner redding te lossen. De een lag onder des leeuwen klaauw uitgestrekt, en de twee
anderen in dier voege tusschen hem en ons in, dat elke op hem geloste kogel ook hun den dood dreigde. Dit alles gebeurde oneindig schielijker, dan ik het hier verhalen konde. Doch gelukkigerwijze scheen de leeuw, na ons eenige weinige sekonden bedaard opgenomen te hebben, zich geneigd te gevoelen, om de zaak in vrede met ons af te maken; hij keerde zich statig en langzaam om, dreef de honden als ratten voor zich uit, wipte over de omliggende struiken, gelijk eene kat het over een

{==469==} {>>pagina-aanduiding<<}
voetbankje doen zoude, sprong over tien tot twaalf voet hooge doorn- en heesterheggen even gemakkelijk heen, alsof het grashalmen waren, en sloeg vervolgens, het riet verlatende, met versnelden loop den weg naar het gebergte in.’
Druk en papier van dit boek zijn zeer goed. Het is versierd met eene afbeelding van verschillende Kaffer-stammen. Rec. wenscht hetzelve een ruim debiet, en den lezers vele aangename oogenblikken bij de lectuur.






Reis rondom de Wereld door de Zeeën van Indië en China, enz. onder bevel van den Fregats-Kapitein C.P.T. la Place, enz. Uit het Fransch. Deel V-VII. Te Zaltbommel, bij J. Noman en Zoon. 1836. In gr. 8vo. Te zamen 857 bl. f 12-:

Herinneringen van eene Reis naar de Oost-Indiën, door Q.M.R. ver Huell, Kolonel en Kapitein ter Zee, enz. IIde of laatste Deel. Te Haarlem, bij V. Loosjes. 1836. In gr. 8vo. 247 Bl. f 4-50.

Wij voegen deze beide werken bijeen, omdat beide Reisbeschrijvingen zijn en beide vervolgdeelen, waarvan wij het vroeger uitgegevene reeds opzettelijker beoordeelden, weshalve wij nu met korte vermelding kunnen volstaan.
1. Wij verlieten den Franschen Zeereiziger bij zijne aankomst op Java. Daar vernam hij de omwenteling, die in Julij 1830 in zijn vaderland was voorgevallen. Een groot gedeelte van het vijfde Deel is gewijd aan 's mans verblijf in Nederlandsch-Indië. Liefst onthouden wij ons van het maken van eenige aanmerking. Het bloed werd ons onder het lezen warm; en, daar de Vertaler eenvoudig alles overgenomen heeft, zouden wij wel wenschen, dat een landgenoot, hiertoe door verblijf op Java en kennis van zaken meer bevoegd dan wij, (b.v. de doorkundige olivier) er zich eens toe zette, om, liefst in de Fransche taal, la place en, laten wij zeggen, geheel Europa de oogen te openen omtrent iets, waarvan men nagenoeg nooit anders dan verdraaide berigten bekomt uit de pen van partijdige buitenlanders, wier lust het schijnt, op de ‘onmenschelijke wreedheid en gouddorst der Hollanders’ te smalen. Men weet, hoeveel goeds het Ap-
{==470==} {>>pagina-aanduiding<<}
pel de la Hollande van Mr. box in Engeland gedaan heeft. Wat den nadeeligen invloed der Engelschen aangaat; wij vreezen, dat la place daarin maar al te veel gelijk heeft.
Van Java gaat de reis zuidwaarts op, naar van Diemensland; verder naar Port-Jackson; waarna de Korvet, in het oversteken der stille Zuidzee, nog Nieuw-Zeeland aandoet, zich aan de Westkust van Amerika ophoudt te Valparaiso in Chili, aan de Oostkust te Rio-Janeiro in Brazilië. Dit was de laatste ankerplaats. De Korvet stak den Atlantischen Oceaan over, en liet het anker vallen te Toulon, na een afzijn van twee jaren en bijna vier maanden (29 December 1829 tot 21 April 1832.)
Daar de aanmerkingen, die wij op deze Deelen hebben, hoofdzakelijk dezelfde zijn, als die op de eersten, zoo willen wij geene ruimte innemen met die te herhalen. Het is een sierlijk werk, ook door de uitmuntende steendrukplaten, voorstellende gezigten van: Ile de France; de Korvet in stormweder; de brug te Manilla; eene straat te Canton; een Chineesch dorp; het klooster la Guya te Macao; eene grot-Pagode te Turon; spelen, door den Sultan van Bancalang ter eere der reizigers gegeven; de rivier van Bezoekie; de omstreken van Port-Jackson; Sidney, hoofdstad van Nieuw-Zuid-Wallis; een Nieuw-Zeelandsch meisje en opperhoofd, en eindelijk Rio-Janeiro. Ook heeft elk Deel een afzonderlijk vignet, insgelijks bezochte plaatsen voorstellende. De wijdloopigheid is opgelost door den Kapitein zelven, D. V. bl. 96, waar men leest, ‘dat een reiziger alles moet verhalen, wat hij gezien heeft, den lezer vrijheid latende, om naar zijn' smaak te kiezen.’ Nu ja, met onderscheid!
Wij verwachten nog wel eene tweede Reisbeschrijving van onzen Franschen Kapitein. Hij is weder bezig met eene reis om de wereld, in dezelfde rigting, die hem wel op vele vroeger bezochte plaatsen brengen zal, maar ook op vele, waar hij op de hier beoordeelde reis niet geweest is. 's Mans Instructie, zoo als die in der tijd door den Parijschen Moniteur is medegedeeld, ligt voor ons, maar is te lang, om hier af te schrijven. De Artemise, met welke hij deze reis doet, zal in 1840 terugkeeren. Het heeft dus nog tijd, te raden, dat men ons liever een oordeelkundig uittreksel, in verband tot dit werk, geve, dan eene vertaling van het belangrijke en vervelende te zamen.
2. Het fraaije, onderhoudende en belangrijke werk van

{==471==} {>>pagina-aanduiding<<}
den Heer ver huell is met dit Deel volledig. Wij hebben het weder met uitstekend genoegen gelezen, waartoe de keurige uitvoering ook al iets helpt toebrengen. De berigten aangaande het heerlijke Java en deszelfs verbazenden rijkdom in voortbrengselen der natuur doen ons maar bejammeren, dat de weetlust meer opgewekt dan voldaan wordt. Wij danken den Heer ver huell welmeenend voor zijn belangrijk geschrift. Hij houde het ons ten goede, dat wij het laatste Deel alleen met algemeene aanprijzing aankondigen.




Mijn negenjarig verblijf in Konstantinopel, of Beschrijving van deze Hoofdstad, enz. door A. Brayer, M.D. Uit het Fransch. II Deelen. Te Zaltbommel, bij J. Noman en Zoon. 1836. In gr. 8vo. Te zamen 525 bl. f 5-80.

Indien wij dit geschrift vroeger hadden ontvangen, zouden wij het denkelijk te gelijk met het tweede Deel der Reizen van den Heer van lennep coster hebben aangekondigd. Uit beiden leert men de Hoofdstad des Turkschen Rijks en hare bewoners goed kennen. Ook hier wordt de Muzelman geschilderd als matig, eerlijk, ingetogen en zacht van zeden. Gaarne bragten wij daarvan eenige proeven bij; maar plaatsgebrek verbiedt het ons. Als Geneesheer had de Schrijver gelegenheid, om meer te weten te komen van het huiselijk leven der Turken, dan anders doorgaans het geval is. Veel nieuws, dat is te zeggen ons onbekends, die land en bewoners toch ook enkel uit reisbeschrijvingen kennen, hebben wij er juist niet in gevonden. Het werkje is echter eene aangename lectuur, en de menigte ingevlochtene anecdoten maken het vooral niet minder onderhoudend. Hier en daar kon de Doctor de naauwkeurigheid wel wat meer aan de kieschheid hebben opgeofferd.
Met twee korte staaltjes is de plaats, die wij aan dit geschrift mogten inruimen, verbruikt.
De Schrijver werd geroepen bij eenen Turk, aan een' van wiens huisgenooten de arm moest geamputeerd worden. ‘Ik verzekerde hem, dat men in het land der Franken niet aarzelde, een' arm of been, ja soms de beide armen of beenen te verliezen, om het overige te behouden, en dat zijn bediende (de patiënt) nog vele jaren leven kon. Hij

{==472==} {>>pagina-aanduiding<<}
glimlachte, en, met een den Muzelman gewoon gebaar, zeide hij: “God is groot! Is het leven dan een zoo wenschelijk goed, dat men zich op zulk eene wijze moet laten verminken, om het te behouden?”’
De Muzelman is zeer gevoelig, ook voor de dieren. ‘De raïa-kinderen doen hiermede hun voordeel. Zij gaan met voordacht hem voorbij met kooitjes, waarin zij leeuwerikken of nachtegalen hebben opgesloten. De Muzelman ziet ze met leedwezen aldus van hunne vrijheid beroofd; hij wenkt de jongens tot zich, en biedt hun aan, ze van hen te koopen. De koop is spoedig gesloten; de kinderen openen het deurtje der kooi, en de kleine gevangenen vliegen weg, tot groot genoegen van den Muzelman, die zich verheugt, iets voor het geluk eens schepsels gedaan te hebben. De jongens zijn te beter schadeloos gesteld door de weinige para, die zij ontvangen, daar deze vogels zoo tam gemaakt zijn, dat zij naar hunne oude meesters wederkeeren en meermalen tot dezelfde speculatie dienen.’
De steendruk der titels is slecht, en het gezigt op Konstantinopel, zoo wij ons niet bedriegen, uit een vroeger uitgegeven plaatwerk overgenomen.




Geschiedenis en Beginselen der Nederlandsche Wetboeken, enz. Door Mr. J.C. Voorduin. Isten Deels 1ste Stuk.

(Vervolg van bl. 430.)

De Staatscommissie, die door den Souvereinen Vorst den 18 April 1814 benoemd werd, en uit de Heeren j.m. kemper, a.w. philipse, a. van gennep, a.l. farjon, c. bijleveld, j.p. van wesele scholt en, f.h. morrees, h. van der burgh, d. westenberg en j. walraven bestond, bood toch reeds den 17 Januarij 1815 vier Wetboeken, namelijk die op de organisatie der Regterlijke Magt, het Lijfstraffelijk Wetboek, de manier van procederen, en een Wetboek van Koophandel, aan. De begeerte, die er bestond, om van het Burgerlijk Wetboek iets oorspronkelijks te maken, 't welk zou uitblinken door die regtskennis, welke ten allen tijde in deze gewesten had gebloeid, deed het ontwerp daarvan wel eenigen tijd

{==473==} {>>pagina-aanduiding<<}
verwijlen; maar de man, wiens genie daarin uitblinken zou, bleef geenszins in gebreke. De echt vaderlandsche kemper vertegenwoordigde dien vaderlandschen roem, en vervaardigde een ontwerp, welks lotgevallen het getuigenis moesten geven, dat het genie ook de gaaf moet bezitten, zich bekrompener te toonen dan het is. Kemper poogde de wetenschap in de wetgeving te begrijpen. Maar de wetenschap, die zich steeds in de geschillen over de wetgeving mengen zal, zal hypothetisch en problematisch moeten blijven. Het zal voor den geleerden opmerker bewaard blijven te onderzoeken, in hoeverre men buiten de wetgeving zelve de bronnen zal moeten zoeken, waaruit men over de wetgeving leert denken en gevoelen.
Zoo lang het Fransche Burgerlijk Wetboek en dat van Regtsvordering aanzijn hadden, heeft men de wetenschap in gebreke gevonden om eene leer over de Actiën aan te bieden, welke deze wetboeken aan elkander konde verbinden, en die misschien de eigenlijke grondslag van het tweede wetboek zou moeten zijn, en er een nieuw model van zou kunnen leveren. Omdat nu de wetenschap in gebreke was, bestreed men het genie, 't welk zich niet op de wetenschap, maar alleen op zich zelf beroepen kon. Wat in de Fransche wetgeving begeerd was geworden, werd in de nieuwe gevreesd. De vereeniging met Braband en hetgeen wij daar verder onder verstaan had plaats. Dit was het eerste beletsel, waardoor alle deze ontwerpen weder geheel in questie gesteld werden. Met veel beleid en onpartijdigheid verhaalt de Heer voorduin de belangrijke geschillen, die er bij de Brusselsche Commissie over de beginselen der wetgeving ontstonden; en met genoegen ziet men, na het gewigtig verhaal der botsingen tusschen Zuidelijke en Noordelijke leden, tusschen de Heeren kemper en nicolai, den Heer kemper door den Koning in het stelsel gehandhaafd, dat er bij de Grondwet iets anders bedoeld is, dan eene enkele zuivering van den Code Napoléon. Dit maakte echter de beslissing van fundamentele vraagpunten noodzakelijk, die nu bij den Raad van State in beraad moesten komen, welke den 6 Julij 1818, onder het voorzitterschap van den Heer mollerus, daarover begon te delibereren. Ook dáár moesten deze zaken weder in eene Commissie behandeld worden. Men kan zeggen, dat deze den 28 Augustus 1818, toen het werk aan eene Commissie van Redactie, uit de

{==474==} {>>pagina-aanduiding<<}
Heeren lammens, kemper, raoux en membrede zamengesteld, werd toevertrouwd, tijdig gereed was. Het overzigt over de veranderingen, welke het ontwerp van 1816 ondergaan had, en welke nu door den Heer voorduin met het tweede ontwerp vergeleken worden, is helder, duidelijk en beknopt voorgesteld, en zeer geschikt, om juiste denkbeelden omtrent de grondbeginselen, waarvan eene wetgeving uitgaat, voor te stellen. Hij leidt ons alzoo tot de uitgave van kemper's Iste Deel der Deliberatiën over de Wetgeving, en tot de aanbieding van de ontwerpen, door den Minister en de Staatsraden raoux en van gennep, aan de Staten Generaal. Hierbij heeft hij de aanspraak van den Minister opgenomen. Met naauwkeurigheid wordt er vervolgens gewag gemaakt van hetgeen men de publieke opinie noemde, die zich tegen de ontwerpen openbaarde, en waaromtrent de tegenkanting doordrong in de Staten Generaal, die eene Commissie tot onderzoek, bestaande uit de Heeren gockinga, marechal, reyphins, géradon, van meeuwen, gendebien, trenteseaux, bijleveld, dotrenge, van scheltinga, van boetselaar, van der kemp, geelhand en metelerkamp, benoemd had, zoodat den 22 November 1820 alle de ontwerpen bij eene Koninklijke boodschap aan de Kamer ingezonden werden.
Met groote vlijt en zorg heeft de Schrijver nu de manier der beraadslaging en officieuse mededeelingen van de 2de Kamer met de Regering uiteengezet, die zoo wel over de bepalingen zelve, als over de Redactie moest plaats hebben, omdat het een voortbrengsel van de Wetgevende Magt, die uit den Koning en de beide Kamers der Staten Generaal bestaat, moest wezen.
Bij den tegenstand, die in de discussiën over inleiding en beginselen ontmoet werd, waarbij zich de redevoeringen van de Heeren nicolai en van maanen onderscheiden, bespeurt men de ijverige zorg bij de Regering, om met de behandeling der nationale wetgeving niet te vertragen. Telkens werd de Redactie hernieuwd. Niet te verwonderen is het, wanneer men die beraadslagingen bij de afdeelingen over beginselen, gevolgen en redactie aanschouwt, dat alleen het Burgerlijk Wetboek eerst in 1825 in aller handen kwam, en toen nog ten doel werd aan de critiek van eenige Schrijvers, die als deszelfs gegronde bestrijders optraden; want het ver-
{==475==} {>>pagina-aanduiding<<}
gelijk, hetwelk men tusschen kemper's afgestemd ontwerp en de opiniën der Zuid-Nederlandsche Heeren in dit voortbrengsel getroffen had, moest immer ten nadeele van hetzelve gekeerd worden, en moest het blootstellen aan zeer gegronde aanmerkingen, waarvan de beredeneerde Proeve van den Heer van sassen bewijzen opleverde.
Kemper stierf. Men had dus met zijne bekwaamheden niet meer te worstelen. Het schijnt alsof de Wetboeken van Koophandel, der organisatie van de Regterlijke Magt, van Burgerlijke Regtsvordering, Strafregt en Strafvordering zulk een model van oorspronkelijkheid niet behoefden op te leveren. Men vindt daarover dan ook zulke uitgebreide verschillen omtrent beginselen niet. Zeker is het, dat de drie eerstgenoemde minder opzettelijk beoefend waren. Dit was meer het geval met dat van Strafregt; het werd in het tusschenvak van 1822 tot 1830 ook niet aangenomen. Dat van Koophandel kwam, uit de opstellen der Commissiën van 1798 en 1808, in 1814 omgewerkt en nu nader geredigeerd, tot stand. Nadat de Kamers van Koophandel op sommige punten gehoord waren, en het bij de wetgevende Kamers aangenomen was, werd het den 23 Maart 1826 gepubliceerd. De Heer voorduin vergeet hierbij niet het besluit over de levensverzekeringen te vermelden, evenmin als de recensiën van dat wetboek. Zeer kort is de vermelding van de zamenstelling der andere wetboeken, waarvan dat van Burgerlijke Regtspleging 25 Maart 1828, dat van Strafvordering 31 Maart 1830 aangenomen werden. Dat van Strafregt onderging bij de geschriften van eenige Auteuren eene critiek, waaronder dat van den Heer van rappard eene algemeene strekking had, en moest, na de behandeling van 34 vragen over hetzelve, achter blijven. De Regering besloot de invoering der wetboeken te bepalen, nadat eene taalkundige zuivering zou voorafgegaan zijn.
Te regt heeft de Heer voorduin begrepen, dat de wet van 15 Mei 1829, No. 14, over het verband van hypotheken en executiën van onroerend goed en met faillissementen; de wet van 15 Mei, Staatsblad No. 16, het verband regelende tusschen het wetboek en afzonderlijke bepalingen, die van 15 Mei, No. 18, wegens authorisatiën op donatiën, en van 19 Mei, No. 36, verband makende van 't hypotheek met minderjarigheid, meerderjarigheid en curateele, tot de geschiedenis behoorden. De voorstelling van een nieuw ontwerp

{==476==} {>>pagina-aanduiding<<}
over de transitoire bepalingen, de verschillende besluiten over het Notariaat, het uitoefenen der praktijk, het verleenen van dispensatie, over Tariven, over de Registers van den Burgerlijken Stand, over toepassing op Zegel, Griffie en Registratieregten, over den zetel van den Hoogen Raad, van Arrondissements- en Kantonsgeregten, moeten ieder overtuigen van den grooten omvang eens ontwerps van algeheel nieuwe wetgeving, en doen vragen, of er inderdaad nog niet veel te regelen, veel te betwisten, veel te veranderen vallen moest. Maar de Regering bepaalde de invoering van de wetboeken op 1 Februarij 1831. De Installatie van den Hoogen Raad zou echter reeds op den 15 November des jaars 1830 plaats hebben, om in dat tusschenvak een aantal reglementaire zaken, zoo als Eedsprestatiën, Costuum, Appellen uit de Koloniën, over gratie en dispensatie, en eene wet op zeerooverij, te ontwerpen.

(Het vervolg en slot hierna.)




De Roos van Dekama, door Mr. J. van Lennep. IIde Deel. Te Amsterdam, bij P. Meijer Warnars. 1836. In gr. 8vo. 426 Bl. f 4-50.

Wij hebben het eerste Deel van dezen Roman, en daarin deszelfs aanleg, strekking en gedeeltelijke uitvoering, vroeger beschouwd. Gelijk het eerste Deel zich door schildering der stad- en natuurtooneelen van Haarlem vóór bijna vijf Eeuwen aangenaam onderscheidt, dus verplaatst ons dit tweede uitsluitend in Utrecht en Friesland; en het laatste van hetzelve vooral, de groote kamp der Friezen tegen de Hollanders in het midden der veertiende Eeuw, is een meesterstuk van schildering. Want gelijk het eerste Deel ons het beeld en de schaduw des oorlogs, het steekspel, beschrijft, dus vinden wij in dit tweede de schildering van den oorlog zelven, hetzij in de minder bloedige gedaante der blokkade, hetzij in den wilden, ongeregelden strijd. Broeder syard, een der minst gerucht makende, doch meest invloed hebbende personen, treedt op in de eerste hoofdstukken, alwaar herbergstooneelen à la Walter Scott voorkomen. Ten gevolge van verscheidene zonderlinge, en wel eens wat onwaarschijnlijke, avonturen, komt madzy in de handen van den Bis-
{==477==} {>>pagina-aanduiding<<}
schop van Utrecht, dien wij in het vorige Deel hebben leeren kennen. Men moet in het werk zelve nazien, hoe deze haar door allerlei gemeene middelen van hare eer zoekt te berooven, maar op eens, als door eene plotselijke zinsverandering, haar, om zijne eer en waardigheid niet in de waagschaal te stellen, aan reinoud afstaat, die in het vorige Deel, als de schijnbare moordenaar van zijnen boezemvriend deodaat, zoo ongunstig bekend is geworden, en dien hij weet, dat zij niet bemint; doch tevens doet hij het voorkomen, alsof hij haar in vrijheid stelde. Ondertusschen heeft de Bisschop niet alleen den Italiaanschen goochelaar, maar ook Vader syard, in de kelders van zijn Kasteel
Nijenstein, op de grenzen van Holland en Utrecht, weten op te sluiten, ten einde zich van hunne geheimhouding te verzekeren. Wij weten niet, of de vrijheid van den historischen Roman wel vergunt, een' niet ongunstig bekend' historisch' persoon (en dat was toch jan van arkel, die het Sticht van Hollands vernederende voogdijschap bevrijdde) in zulk een afschuwelijk daglicht te stellen. Het is de ergste Egoïst, dien wij ooit aantroffen, en die alles aan zijn dierbaar Ik opoffert. Na nog vele gevaren komt madzy echter gelukkig in handen van deodaat, haren minnaar, door wien zij vrijgeleide bekomt tot Amersfoord, ten einde verder naar Friesland te gaan.
Het zijn de tooneelen in Friesland, die vooral onze belangstelling wekken. Hier vindt men vooreerst de schildering van de plaats, waar de Friezen tot den landdag bijeenkwamen. Het is de omtrek van Staveren tot Gaasterland en Koudum. Wij zijn niet naauw genoeg bekend met die landstreek, om te weten, of het tafereel volkomen gelijkend is: de reis, welke de Schrijver derwaarts gedaan heeft, doet ons zulks echter vermoeden. Aangenaam is de volgende schildering: ‘Op eene schilderachtige wijze verlichtte de morgenzon de bruine dennenstammen, of kleurde zij het versche Augustusloof der eikenstruiken met vuurroode glansen, welke heerlijk afstaken tegen het donkere groen daarachter, het purper der tallooze heidebloemen of het bontkleurig gebloemte der kamperfoelie, welke zich in onbeperkte weelderigheid om alle strulken heenslingerde en de lucht met liefelijke geuren vervulde. Nu eens werd de weg door hoog geboomte overschaduwd, en reed men onder een gewelf van takken en gebladerte, waar schier

{==478==} {>>pagina-aanduiding<<}
geen lichtstraal kon doorbreken; dan weder ontmoette men eene herberg of hoeve, met haar akker, tuin en boomgaard,’ enz. - De Volksvergadering der Friezen, waar alle de hartstogten, aan zulke vergaderingen eigen, door sommige redenaars opgewekt, door andere terneêrgezet worden, is een echt nationaal tooneel; en wij begrijpen niet, hoe een ander tijdschrift onzer dagen den strijd der Hollandsche Ridderschap, vol hoog gevoel van eer, met de vrije Friezen, vijanden van het leenstelsel, minder nationaal acht voor eenen Romanschrijver, dan ‘den burgerlijken staatsman, die Europa's vrede of oorlog in den zak draagt.’ Hoe is 't mogelijk, den goeden van beuningen als Romanheld boven willem IV te stellen, dien dezelfde beoordeelaar toch ‘een van die luchtverschijnselen’ noemt, ‘die voor een oogenblik verbazen en verblinden’! Is zulk een persoon niet juist een Romanheld? Want het werk moet wel nationaal, maar toch bovenal een nationale Roman, dat is een uit dichterlijke bestanddeelen zamengesteld verhaal zijn. En zijn de Riddertijden dan niet poëtischer, dan die der onderhandelingen te Aken van 1668; de worstelingen op het slagveld, dan de onderhandelingen der Kabinetten? Men leze slechts des Hoogleeraars d.j. van lennep's voortreffelijke Verhandeling over de geschiktheid van Hollands grond voor gevoel en verbeelding, en den daarachter geplaatsten Duinzang, waarin bij voorkeur stoffen uit den Riddertijd en de Middeleeuwen worden opgegeven. Hoe het zij, ons heeft de meesterlijke schildering van willem's vaart op de Zuiderzee, zijne landing, de
woeste dapperheid der Friezen, door vertrouwen op hunne zeer groote overmagt versterkt, in tegenoverstelling van den fieren heldenmoed der Hollandsche Ridders en hunne knapen, ongemeen geboeid. Wij willen echter niet alle de onwaarschijnlijkheden en hairbreadth escapes, zoo als de Engelschen zouden zeggen, van deodaat in het St. Odulfs-klooster, verdedigen. Wij weten, dat daarop gegronde aanmerkingen zijn gemaakt. Ook is de manier, waarop de afkomst van deodaat bekend wordt, - in weerwil dat reinoud reeds openlijk als zoon van aylva was aangenomen en algemeen werd beschouwd, - nog al vreemd en avontuurlijk. (Zie, op bl. 354 en 355, de lotgevallen van een blad papier.) Is elders de ontknooping wat te langzaam, hier is zij, wat de vereeniging der beide hoofdpersonen betreft, meer of min afgebroken, en het slot des werks is

{==479==} {>>pagina-aanduiding<<}
slechts een verhaal van hetgeen die personen in latere jaren geweest zijn. Maar nog een ander gebrek schijnt ons het einde des verhaals te hebben. Na de vreeselijke neêrlaag der Hollanders, den dood van willem en zoo vele Edelen, in welke wij belang hebben leeren stellen, is dat belang verflaauwd, en de toch reeds lang vermoede herstelling van deodaat in zijnen naam en regten treft ons minder. Nogtans is de ontknooping der Roos van Dekama belangrijker en treffender, dan die van den Pleegzoon, waarin de onwaarschijnlijkheden elkander verdringen. Wij erkennen in dit vak bij den Schrijver vooruitgang, zoo wel in den stijl als de denkbeelden. Slechts de Bisschop, de koppelaarster, en de groote rol, die de hansworst van den kwakzalver speelt, hebben ons geheel onbevredigd gelaten. Van arkel is wel een zoo volmaakt Epicurist, als er ons zelden een is voorgekomen; maar hij wordt daardoor, zelfs als verdicht persoon uit de veertiende Eeuw, onwaarschijnlijk. Het is veeleer (de ridderlijke feiten des Bisschops te Haarlem, die almede niet zeer in den geest der 14de Eeuw liggen, daargelaten) een Fransch Abbé uit de achttiende. Het karakter van den Hollandschen Ridder is daarentegen in willem en beaumont, dat van den trotschen Fries in adelen, van het zachte, teedere, doch, waar het hare eer of die des Vaderlands geldt, onverschrokkene meisje in madzy, en van den bedaarden vriend des vredes te midden van het woelen der hartstogten, zonder één oogenblik zijne pligten als Vaderlander te vergeten, in aylva uitnemend ontwikkeld. Ook Vader syard is eene treffende schepping des Heeren van lennep.
Van eenige ondergeschikte personen spreken wij niet. Maar zonderling is het, dat alle de Geestelijken hier of slecht, of toch strijdig met de pligten van hunnen stand voorgesteld worden. Van den Bisschop, den ergsten in boosheid, gelijk den hoogsten in rang, is reeds gesproken. De Abt van St. Odulf is een verwaand en onbeduidend wezen; Vader syard, in weerwil zijner bekwaamheid, meer staatkundig intriguant dan bedienaar van het Evangelie des vredes; en wat zijn de Abten en monniken van Bloemkamp en Lidlum? De wreedste en bloeddorstigste der menschen, die hunne landgenooten in het moorden en slagten, zelfs van weerloozen, voorgaan, en daarbij de hoogste ruwheid van karakter voegen. Wij weten wel, dat het in de 14de Eeuw

{==480==} {>>pagina-aanduiding<<}
ten aanzien der Geestelijkheid zeer slecht in Europa gesteld was; maar het was toch ook de Eeuw der taulerussen, en, in ons Vaderland, der geert groetes. Zou men, in eene schepping als deze, niet eenen enkelen braven en godsdienstigen Geestelijke hebben behooren in te voeren? Indien de zaken zoo geweest waren, als het hier voorgesteld wordt, de Christenheid zou het niet eens tot de 16de Eeuw hebben kunnen brengen: zij zou vóór dien tijd of hervormd of in zichzelve moeten vervallen zijn.
Wij hopen, dat een derde historische Roman zoo verre boven de Roos van Dekama zal staan, als deze boven den Pleegzoon.




Proeven van wijsgeerige navorschingen in de Talen, ter beantwoording der vragen: Hoe komt de mensch tot waarheid? Hoe komt hij tot deugd? Hoe moeten wij eenmaal tot wijsheid komen? Door Ph.W. van Heusde. Eerste Proeve: Hoe komt de mensch tot waarheid? Te Utrecht, bij J. Altheer. 1837. In gr. 8vo. f 1-:

Wederiegging van Ph.W. van Heusde's eerste Proeve van wijsgeerige navorschingen in de Talen, enz. Door een' Beoefenaar der Wijsbegeerte. Te Groningen, bij P. van Zweeden. In gr. 8vo. f :-90.

‘Du choc des sentimens jaillit la vérité’ zoo denken wel velen, die de twee aangekondigde stukjes lazen en vergeleken. Het is hier om geene kleinigheid te doen: ‘Hoe komen wij tot de waarheid?’
De welsprekende klassieke Hoogleeraar, die plato als een' Penaat naast zijnen inktkoker geplaatst heeft, beweert, dat de taal zelve de wijsgeerige begrippen in zich bevat, en dat men, door taalkundig en etymologisch te ontwikkelen, de waarheid vinden kan; - hij ontleedt dan ook de woorden, brengt die tot de eenvoudige hoofd- en grondbegrippen terug, en trekt daaruit zijne resultaten. Op deze wijze ontvangen wij eene keurige analysis van de woorden: wijsbegeerte, zintuigen, oordeelen, rede, onderwijs en opleiding, denkbeeld, voorbeeld, verdichten enz. Indien de wijsbegeerte zich ooit in behagelijken vorm vertoont, is het zeker onder den

{==481==} {>>pagina-aanduiding<<}
keurigen stijl en bewerking van onzen Philo-Platonicus; - men leest daar het woord, met ziet de gedrukte teekens, en neemt er zelfs begrip en bestanddeel uit; - dat dit althans zeer aesthetisch gehandeld is, zal niemand ontkennen; dat men daardoor tot menige hoogstbelangrijke gevolgtrekking geraakt, is duidelijk; dat men daardoor in den aard der talen indringt, is boven alle bedenking verheven; maar of men op eene dergelijke wijze werkelijk tot de onbekende Schoone: de Waarheid, komen zal, dat is nog eene andere vraag.
De Wederlegger stelt zich tegenover den waardigen Hoogleeraar, en wil hem aantoonen, dat hij eenen verkeerden weg heeft ingeslagen; hij vermeent, en te regt, dat er nog een groot verschil is tusschen woorden en zaken (bl. 10); hij stelt, en te regt, dat het niet zoo geheel gemakkelijk is, den waren en eenigen zin van een woord te bepalen, en dat men dus te dezen opzigte wel eens al te taalkundig en te weinig wijsgeerig zoude schrijven, wanneer men geenen anderen weg wil betreden, dan de via etymologica; hij voegt er bij, dat men meer met de begrippen, dan met de woorden, die de begrippen zinnelijk voorstellen, te maken heeft, en dat men dus, om werkelijk de waarheid te vinden, juist eenen tegenovergestelden weg moet bewandelen, als dien, waarop de Hoogleeraar zich bevindt, - en zoo volgt de onbekende kampvechter zijnen Antagonist, voet voor voet, of bladzijde voor bladzijde, en toont hem aan, dat de voorbeelden (boven reeds aangevoerd) in het geheel niets, of geheel iets anders beteekenen, of beteekenen kunnen, dan de Hoogleeraar vaststelt; waaruit dan wel zoude volgen, dat van heusde het in allen deele mis had, en de Wederlegger in allen deele gelijk had. Wij voor ons gelooven noch het eene noch het andere. De Hoogleeraar is hier en daar zekerlijk te ver gegaan; hij speelt somtijds, als onwetend, met woorden en begrippen; legt zijn geliefkoosd begrip in het woord, of haalt juist zooveel uit het woord, als hem dienstig schijnt; - maar op die wijze brengt hij menige degelijke waarheid voor den dag, en wij danken hem voor zijne vernuftige wijsbegeerte.
De Wederlegger dringt veel dieper en krachtiger door; hij onderscheidt fijn en scherp, en daardoor vat hij zijne partij zoo vast en stevig aan, dat er wel een klein: peccavi, pater! gehoord wordt; daarenboven is hij stellig ingenomen tegen plato, en keurt dus bijna alles af, wat Platonisch luidt of riekt; en dat is wederom niet verstandig, daar het

{==482==} {>>pagina-aanduiding<<}
hier niet om den Griek, maar om de waarheid te doen is. Naar ons oordeel is de Wederlegging wijsgeerig rijker dan de Proeve; de Proeve meer keurig en vloeijend geschreven. De eerste overtuigt, de tweede boeit meer. Het verheugt ons, dat de waardige van heusde eenen hem niet onwaardigen, dapperen tegenstrever heeft gevonden, die echter somtijds wat ruw uit den hoek komt, en wel een weinig beleefdheid mogt leeren van zijnen meester; ook is de geestigheid niet steeds geestig; als men van de wijsgeeren zegt (bl. 73): ‘die arme stakkers!’ dan is dat even min wijsgeerig als ordentelijk, en men dient toch, als men met iemand disputeert, zijn fatsoen te bewaren.
Wij hebben over 't geheel goede gedachten van dit letterkundig duël, en denken dat er zich wel sekondanten zullen vertoonen. Wil men ons oordeel, rondborstig, weten; wij houden het er voor, dat de Wederlegger nader bij de waarheid staat, dan van heusde, en wij zouden nog eens zoo verheugd zijn, als de vriendelijke Hoogleeraar zelf dit ons oordeel of vermoeden wilde wederleggen. Mogelijk is daar naderhand wel eens gelegenheid toe, wanneer wij de deugd en wijsheid uit de eijerdoppen der talen zien verschijnen. Het is zoo zeldzaam, dat er in ons Vaderland iets degelijks aan de Wijsbegeerte gedaan wordt; men heeft het met de Handel- en Brandwaarborgmaatschappijen, en nu met de ijzeren Spoorwegen, zoo volhandig, en dáár is meer te verdienen, dan bij de Philosophie. Intusschen zijn deze beide stukjes wel reeds in die handen, waarin zij behooren; daarom behoeven zij ook geene verdere aanbeveling; juist dewijl anderen er reeds zoo veel over gezegd hebben, en nog wel zeggen zullen, waren wij korter, en wenschen de beide Heeren datgene, wat zij ons hebben willen aantoonen: waarheid.

damon.




Nalezingen en vervolg op mijne Handleiding tot de kennis van onze vaderlandsche spreekwoorden en spreekwoordelijke zegswijzen, bijzonder van de scheepvaart en het scheepsleven ontleend, (waarin ook de opgegevene donkere spreekwoorden en spreekwoordelijke zegswijzen meerendeels worden opgehelderd) door J.P. Sprenger van Eyk, Predikant te

{==483==} {>>pagina-aanduiding<<}
Rotterdam. Te Rotterdam, bij Mensing en van Westreenen. 1836. In gr. 8vo. 97 en XXIX bl. f 1-50.

Dit stukje is geen onbelangrijk bijvoegsel tot het vroegere door den Eerw. sprenger van eyk over dit onderwerp uitgegeven geschrift. Het bevat: in eene Inleiding, eene verzameling van de spreekwoorden en spreekwijzen van de visscherij ontleend, ingekleed in den vorm van eenen brief, waardoor de beteekenis dadelijk wordt aangewezen, terwijl enkele aan den voet der bladzijden eene nadere toelichting ontvangen; vervolgens verklaring van eenige verbasterde vaderlandsche spreekwoorden en zegswijzen; (*) daarna opgave van andere Schrijvers over de spreekwoorden, hem sedert bekend geworden.
Het werkje bevat voorts: 1. bevestigde of verbeterde verklaring van spreekwoorden van de zeevaart ontleend, en 2. proeve van verklaring van vroeger als donker opgegevene spreekwoorden en spreekwijzen. Wij kunnen ons over het geheel hiermede wel vereenigen. De verklaring echter van het spreekwoord: hij weet wel, waar Abram den mosterd haalt, schijnt te vervallen, wanneer men, zoo als wij honderdmaal hoorden, voor Abram, Bartel leest. Vaak heeft het onze aandacht getrokken, dat van den mosterd in vele onzer spreekwoorden een gebruik wordt gemaakt, dat ons met bevreemding doet vragen: waarom juist de mosterd? Men denke aan het onderhavige; aan: dat ruikt naar den mosterd; mosterd na den maaltijd; hij heeft mosterd op zijn' staart; iemand door den mosterd slepen, en meerderen. Rec. heeft meermalen hierop nagedacht; maar het is hem tot heden niet gelukt, de beantwoording der vraag: waarom juist de mosterd? te vinden. De spreekwijze: hij is met de kous op het hoofd te huis gekomen, wordt verklaard uit tuinman's aanteekening: ‘Eene zeereis met verlies noemen de Zeeuwen: een kous varen.’ Dit is onwaar. Zulk eene Zeeuwsche zegswijze is aan Rec., die den Zeeuwschen tongval en spreektrant van verschillende standen even goed kent als het zuivere Hollandsch, geheel onbekend; en, waar het misschien eene enkele maal aldus gezegd is, werd het onge-
{==484==} {>>pagina-aanduiding<<}
twijfeld bij verkorting van het gansche spreekwoord gedaan. Ook wederlegt de uitlegging: het hoofd voor het havenhoofd zich zelve, als men duizendmaal hoort zeggen: op den kop. Bladz. 88 leest men: ‘Pik (niet spik) is slechts eene versterking, die vóór meer andere woorden (b.v.
pikzwart) geplaatst wordt, en welligt af te leiden van pikken, iets juist treffen.’ Knoopen in de biezen gezocht! Pikzwart is niets anders, dan zoo zwart als pik of pek. Het woord staat ten volle gelijk met hemelsblaauw, zeegroen en dergelijken.
Door eene drukfout is het aangehaalde gedeelte van vondel's rijmpje (want meer is het niet): Nu leit bont enz. geheel onverstaanbaar geworden. Er staat:

Klein en groot 
Doopt hem dood, 
Graever van de honden. 

Dezelfde fout hebben wij in meerdere drukken van vondel's werken gevonden. Zij maakt den zin onverstaanbaar. Doopt hem dood is wartaal. Maar doodgraever is één woord. En vondel heeft hier, zoo als op enkele plaatsen ook onzer voornaamste Dichters meer voorkomt, het woord afgebroken, zoodat er geen comma, maar een koppelteeken staan moest. Rec. herinnert aan bilderdijks:

Zing, dischgenoot! zing vrolijk met mij mêe! 
De Roos, de lust van gulde Cytherêe: 
De schoone Roos, 't bemind gewas der ne- 
Gen Zanggodinnen. 

Dit en spieghels:

De willigh blinde, die 't ontkennen, die 't geval- 
Ligh t' samenkleven, enz. 

gelijk ook jonktijs:

Dit, en noch meer, haer dienstig, overslaen- 
De in haer gemoed, enz. 

brengen ons in de gedachten horatius, als hij zingt:

{==485==} {>>pagina-aanduiding<<}


Jove non probante u- 
Xorius amnis. 

En virgilius:

Omnia Mercurio similis, vocemque colorem- 
Que et flavos crines, cet. 

Deze beide plaatsen elideren. Zulks is het geval niet in het Horatiaansche:

Thracio bacchante magis sub inter- 
Lunia vento. 

Van deze soort van afkapping der gekoppelde woorden vindt men gemakkelijker bij ons voorbeelden. Twee mogen volstaan:

Kon mij de lieve plicht der vriendschap, wien ik teêr 
Mijn wensch toezwaaide, eens vergunnen, dat ik neêr- 
Gezeten onder 't loof, enz. 
 
j. zeeus. 


Hier wint een Adam, als hij uit- 
Geslapen heeft, de schoonste bruit. 
 
j. vollenhove. 

Maar reeds meer dan genoeg over deze kleinigheid, die ons daar zoo voor de voeten kwam loopen en tot dit uitstapje verlokte.
In een Naschrift vraagt de Schrijver naar den oorsprong of zin van eenige opgegevene spreekwoorden en spreekwoordelijke zegswijzen. Het lust ons, de opheldering van een paar te beproeven.
Hij heeft al wel geturfd beteekent eigenlijk niet: hij kan leven, maar: hij heeft goed wat opgegaard of overgelegd, zoodat hij goed leven kan. Het stoken van turf was in ons Vaderland vroeger nog algemeener, dan thans. Het beeld komt ons voor ontleend te zijn van iemand, die zijnen voorraad van turf opdoet en netjes op den zolder stapelt. Iemand, die geturfd heeft, heeft zich dus door het opstapelen van voorraad voor het vervolg goed voorzien. Het is eene spreekwijze, overfraai door hare kortheid.

{==486==} {>>pagina-aanduiding<<}

Als hij lacht, dan sneeuwt het rozen. Het sneeuwt nooit iets anders dan sneeuw, evenmin als het nimmer iets anders dan regen regent. Maar hoe menigeen zeide op den 29 Nov. l.l., dat het dakpannen op straat regende! Het is eene overdragtelijke spreekwijze voor: in groote menigte naar beneden vallen, zoo digt als regendroppels. In sneeuwen ligt, naar het ons toeschijnt, nog het nevendenkbeeld van zacht, dwarrelend nedervallen (en wel inzonderheid van hetgeen eene ligte kleur heeft.) En nu denke men zich ongerijmder vereeniging van denkbeelden, dan rozen en sneeuw! Het spreekwoord geeft dan zinrijk te kennen: hij is zulk een zuurmuil, dat eerder rozen uit de lucht als sneeuw op den grond zullen vallen (of misschien ook met de sneeuw), dan dat hij een' mond tot lagchen vertrekt. Men zou ook kunnen zeggen: Wanneer lacht hij? te St. Jutmus, als de kalveren op het ijs dansen. Wij denken hier onwillekeurig aan een paar bekende rijmpjes:

Als er witte raven vliegen, 
Als geen Advocaten liegen, enz. 

en:

Eer maakt de stier een predikatie, 
En 't varken 't beste referein, enz. 

Die zich dood werkt, wordt onder de galg begraven, is ontleend van het oude gebruik, om zelfmoordenaars naar de geregtsplaats te slepen, en daar te begraven. Met een weinig omschrijving wordt de zin van het spreekwoord zeer duidelijk: ‘Die te veel werkt, werkt zich dood, vermoordt zich, en die dat doet (woordspeling met zich vermoorden,) wordt onder de galg begraven.’ Men kent het spreekwoord, als eene verontschuldiging der luiheid. Maar ad vocem: luiheid, wil Rec. op zijne beurt ook wel eens vragen: hoe komt men toch aan de uitdrukking: Zierikzeesche jicht?
Hij is Duitschen en Walen schuldig. Wij hebben deze spreekwijze nooit gehoord; maar gissen, dat zij beteekent: hij is aan ieder wat schuldig; hij heeft overal schulden. En indien dit zoo is, komt het ons voor, dat men den oorsprong in de geschiedenis van ons Vaderland te zoeken hebbe. Men weet, dat, in den aanvang van den Spaanschen krijg, Prins willem I meermalen een leger, inzonderheid

{==487==} {>>pagina-aanduiding<<}
van Duitschers, op de been bragt, waarbij zich ook vele Walen voegden; doch dat ook meermalen geldgebrek hem noodzaakte, deze troepen af te danken. Inzonderheid was dit het geval, toen alva hem, in 1568, aan de Maas ophield. Hooft zegt, dat de Prins ‘sijn behoeftigheit voelde en 't heele heir daardoor geschaapen, eerlang uit den bandt te springen.’ Duitschen en Walen (aan het geheele leger) schuldig te wezen, zou dan den opgegeven zin hebben. Het is eene gissing, maar die ons waarschijnlijk voorkomt.
Hij heeft de kap op den tuin gehangen. Tuin is eigenlijk omheining, afschutting. Zoo wordt ook het koor, of het voor de Geestelijkheid bestemde gedeelte der kerk, (men denke aan de Roomsche Godsdienst) van het overige, dat voor de leeken is, door een' tuin afgescheiden. In den tuin heet nog in Zeeland, wat men elders noemt binnen het doophek. Den mantel, de kap op of om den tuin hangen, heet eigenlijk van den geestelijken tot den wereldlijken stand over te gaan. En wat is daarbij natuurlijker denkbeeld, dan het geestelijke gewaad op te hangen aan het hek, of den tuin, die dat gedeelte der kerk, waar men vroeger behoorde, afscheidt van dat, waar men nu heengaat? Dat in dien zin de spreekwijze zeer oud is, kan men, des verkiezende, uit een paar plaatsen van onze oudste Schrijvers zien, aangehaald bij huydecoper, Proeve van Taal- en Dichtk. D. I. bl. 112.
Meenen ligt digt bij Kortrijk. Deze spreekwijze is eene woordspeling, even als: Duren is eene schoone stad, maar Kortrijk ligt er ook.
Hij had een akkevietje. Zou dit ook eene verbastering zijn van activité?
Wij kunnen ons niet begrijpen, dat men naar zin of oorsprong vraagt van zulke duidelijke spreekwijzen, als: beter een once geluk, dan een pond wijsheid; hij heeft een Christoffel, die hem draagt (Χριστοϕορος; men denke aan het bekende verhaal, dat tot den naam heeft aanleiding gegeven;) in het fijnste laken is het meeste bedrog (continens pro contento); de tong is niet van leder, en derg.
Blijkens de Voorrede komt er nog meer van, hetgeen ons aangenaam is. Misschien bevatten bovenstaande sprokkelingen dan wel eenig timmerhout voor den Eerw. Schrijver.





{==488==} {>>pagina-aanduiding<<}

Oude Nederlandsche Spreuken en Spreekwoorden; met taalkundige Aanteekeningen uitgegeven door G.J. Meijer, Hoogleeraar te Groningen. Te Groningen, bij J. Oomkens. 1836. In gr. 8vo. 123 Bl. f 1-50.

Deze twee verzamelingen van oude Nederlandsche spreuken en spreekwoorden zijn eigenlijk een herdruk van twee hoogst zeldzame werkjes, van welke de Hoogl. meijer bezitter is. De titel van het eerste werkje is: Ghemeene Duytsche Spreekwoorden; Adagia oft Proverbia ghenoemt. Seer ghenuechlick om te lesen, ende oock profytelick om te weten, allen den gheenen, die der wyslick willen leren spreken ende schryuen. P.W. 1550. Gheprent toe Campen, in dye Broederstrate, by my peter warnersen, woenende in den witten Valck. De andere verzameling heet: Les proverbes anciens, Flamengs et François, correspondants de sentence les uns aux autres, colligés et ordonnés par m. françois goedthals. à Anvers de l'imprimerie de christofle plantin, MDLXVIII. Van deze verzameling geeft de Hoogleeraar alleen de Nederlandsche, met achterlating der Fransche spreekwoorden, en wel enkel de belangrijkste en minst bekende; gelijk ook uit de eerste verzameling diegenen zijn weggelaten, welke, of nog dagelijks onveranderd onder ons gehoord worden, of niets opmerkelijks voor taal en spelling opleveren.
Als ouder, dan alle de tot hiertoe bekende verzamelingen van Nederlandsche spreekwoorden, is het hier gegevene buiten allen twijfel belangrijk, en de Hoogl. meijer heeft zich, onzens achtens, verdienstelijk gemaakt met de uitgave; te meer, daar hij vruchteloos naar een tweede exemplaar, althans van het eerste werkje, gezocht heeft, en dus het zijne ‘in zeker opzigt als een onbekend handschrift beschouwen mogt, dat nu voor het eerst wordt uitgegeven.’ Deze liberaliteit, het kenmerk van den echten Geleerde, die nuttig wil zijn, steekt gunstig af bij de hebzucht (sit venia verbo!), met welke oude en tevens hoogst belangrijke boeken niet zelden door bibliomanen worden achtergehouden, zonder dat iemand er nut van heeft, alleen om bezitters van iets zeldzaams te blijven.
De lezing dezer verzameling heeft ons bij vernieuwing

{==489==} {>>pagina-aanduiding<<}
doen verlangen naar eene nieuwe taal- en oordeelkundige behandeling van oudere en nieuwere vaderlandsche spreekwoorden, waartoe door Ds. sprenger van eyk nog onlangs belangrijke bijdragen zijn geleverd. Zonder toch op tuinman al te laag te willen nederzien, mag men gerust ontkennen, dat zijn arbeid aan de tegenwoordige hoogte der Nederduitsche taalkennis geëvenredigd is. De ophelderende aanteekeningen van Prof. meijer zijn belangrijk, alleen voor onze begeerte wat al te spaarzaam aangebragt; het Register van verklaarde woorden is een nuttig bijvoegsel. Plaatsgebrek verhindert ons, deze belangrijke bijdrage tot de kennis van de taal, zeden, gebruiken en begrippen onzer voorvaderen meer dan aan te kondigen en aan te prijzen.




Gedichten van Gerard Brandt Maas. Iste Stukje. Te Amsterdam, bij R. Stemvers. 1836. In gr. 8vo. 96 Bl. f 1-80.

In het berigt van inteekening heetten zij luimige Gedichten, en dat zijn zij ook; met uitzondering van het troostend Kind, dat ons beter bevallen zou, als er de laatste regels van bladz. 76 en de eerste van bladz. 77 uit waren. Voor het maal, gegeven door den Heer K., en het Proefblad, zijn niets meer, dan rijmelarij. Beter liggen, zoo er aldus nog meer zijn, deze in de portefeuille, dan dat zij staan in het tweede stukje. Voorts bevat het boekje veel luim en proeven van een' aardigen, lossen dichttrant. Het hapert niet aan steken en steekjes: maar deze zijn, het zij ter eere van den Eerw. brandt maas gezegd, zoo verre onder water en zoo algemeen, dat er geene hatelijkheid aan te bespeuren is. Bijzonder beviel ons, om het geheel nieuwe van den kluchtigen inval: Aan den Morgenstond, waar het spreekwoord: de morgenstond heeft goud in den mond, eigenlijk opgevat wordt, en de Dichter vraagt, om haar - een' tand van louter goud te mogen trekken. 't Zijn alle geen Koks, die lange messen dragen, is eene Nuts-voorlezing, wel wat uitgetrokken tot de lengte eener voordragt, maar anders niet onaardig.

Hoe, zegt en vraagt soms menigeen, 
Hoe is 't in dorpen en in steên, 
Hoe in 's Lands keuken toch gelegen? 

{==490==} {>>pagina-aanduiding<<}

Is elk daar, naar behoeften, sterk, 
En zijn er allen tot hun werk 
Geschikt, bekwaam en ook genegen? 
 
Ik zag er spijzen, malsch en eêl; 
Zij kostten wel somtijds wat veel, 
Maar 't wildbraad smaakt, schoon duur, den kluiver. 
Bij 't koken echter, bij het braân, 
Leert men deez' waarheid goed verstaan: 
Geen groote kok ziet op een' stuiver. 

En zoo al verder.
Wij hebben de verzameling over het geheel met genoegen gelezen. Het is wel geene hooge poëzij, die hier wordt aangeslagen; maar het is ook een lager genre, en de Eerw. vervaardiger is het werktuigelijke der kunst uitnemend meester; waarom, en om het doel der uitgave - ten voordeele van den bouw der nieuwe Remonstrantsche kerk te Waddingsveen - wij het bundeltje met volle ruimte aanprijzen.
De uitgever heeft het verzoek:

Zorg dan, dat gij 't netjes kleedt. 
't Zij een hupsch, aanvallig klantje, 
Zoo door letter als papier; 
Keurig ook door 't proper bandje, 
Wel eenvoudig, maar met zwier. 

goed opgevolgd.





Gedenkboek van den Orkaan in November 1836; en van den daarop gevolgden Kers-storm. Door C. van der Vijver. Te Amsterdam, bij C.L. Schleijer. 1837. In gr. 8vo. 126 bl. f 1-25.

Gedenkboek..... grootsche titel voor een ‘kort verslag aangaande de voornaamste ongelukken en de verbazende verwoestingen, welke de orkaan van den 29 November 1836 en de daarop gevolgde Kersstorm deszelfden jaars, voornamelijk in ons Vaderland, hebben te weeg gebragt; benevens een verhaal der bedrijven, die daarmede gepaard gingen en, als bij vernieuwing, het karakter van den Nederlander kenschetsen.’ Doch wij willen daarop evenmin

{==491==} {>>pagina-aanduiding<<}
vallen als op zekere wijdloopigheid, die aan de schrijfwijze des Heeren van der vijver schijnt eigen te zijn; zoodat b.v. vier bladzijden worden ingenomen door eene soort van betoog, ‘dat het nuttig en noodzakelijk is, belangrijke gebeurtenissen op te teekenen.’ Wij moeten over het werkje kort zijn.
Bladz. 28 not. staat: ‘Van den Helder tot Hellevoetsluis is ons land aan de Noordzijde geheel door duinen beschermd.’ Dit moet in allen gevalle Westzijde wezen, en de keten van duinen wordt door die van Flakée, Schouwen en Walcheren (met uitzondering alleen van den Westkappelschen dijk) tot den mond der Schelde bij Vlissingen voortgezet.
Aldaar lezen wij: ‘Het oude Petten ligt reeds ver in zee verzwolgen. De tegenwoordige kerk is reeds de vierde; namelijk viermalen is de kerk duinwaarts ingebragt.’ Als de kerk viermaal is ingebragt, staat er nu de vijfde, en als het de vierde kerk is, is zij slechts driemaal binnenwaarts geplaatst.
Voorts: het zilte nat voor Dordrecht, waar wij meenen, dat niets dan zoet water te vinden is, bladz. 36; het vermelden der edele daad van j. van der eyck te Vlissingen, bladz. 40, ter gelegenheid van den eersten storm, daar zij, volgens den tekst zelven, den 25 December plaats had; de aanteekening nopens dezelfde Zeeuwsche stad, ‘dat alles, wat in de windstreek viel, werd vernield’ (eene grove onnaauwkeurigheid!) bladz. 39; 25 November voor December, bladz. 98; Prinsland zou in Zeeland liggen, bladz. 125; mis - het is Noord-Braband, van welk gewest de Heer van der vijver de aardrijkskundige beschrijving niet best schijnt te kennen, althans hij noemt er Breda, tot twee malen toe, de Hoofdstad van, bladz. 59. Doch waartoe meer?
Waarom wordt, bladz. 38, van de stad Brielle juist gezegd, dat zij, ‘hoewel deelende in de ramp, geen mensch door den orkaan verloor.’? Van vele andere Hollandsche steden, over welke niets gezegd wordt, is dit eveneens het geval. Maar op volledigheid maakt zeker het ‘Gedenkboek’ geene, althans geene billijke aanspraak; schoon hier en daar de naauwkeurigheid ad nauseam loopt, gelijk bladz. 30 van 's Hage, dat ‘de windwijzer op den grooten kerktoren, zijnde het afbeeldsel van een ooijevaar (met een paling in den bek?), gedeeltelijk naar beneden werd gerukt.’
Bladz. 117 nog staat: ‘Menschen werden (te Bremen)

{==492==} {>>pagina-aanduiding<<}
door den wind opgeligt en een eind door de lucht voortgesleurd.’ Waarbij deze aanteekening: Door de lucht? Wij laten dit berigt voor rekening van den Schrijver. Maar, goede Heer! hoe stelt gij het u voor? Hoog in de lucht, als een vlieger b.v.? Dan hadt gij gelijk met het verhaal niet voor uwe rekening te nemen; maar deze opvatting, en uwe daarop gegronde noot, is, onzes inziens, vrij onnoozel. Iemand, die over eene sloot springt, springt immers ook door de lucht?
Eindelijk - want wij moeten er uitscheiden - voegt Rec. bij het op bladz. 120 verhaalde, dat hij zelf insgelijks eenen zeer ouden Abeelboom gezien heeft, door den storm van 29 November omvergeworpen en door dien van Kersmis op zijne plaats vrij goed hersteld.
Een meer wetenschappelijk verbonden overzigt van den tijd en de betrekkelijke hevigheid (zoo na mogelijk) van het ergste van den storm, of liever eene beredeneerde aanwijzing van den loop, dien de orkaan genomen heeft, is door de onderhavige couranten-compilatie niet overbodig geworden. Rec. ontgeeft het zich, maar meent, in eene Duitsche Boekverkoopers-annonce gezien te hebben: Meteorologische Merkwürdigkeiten des Jahres 1836; of was het de titel van een opstel in eenig werk? Wij zijn dat vergeten, en kunnen het op dit oogenblik niet nazien.




De bekeerde Zondaar, of Proeve van Satyre, door A.G.H. Te Leyden, bij de Wed. D. du Saar. 1837. In gr. 8vo. 64 Bl.

‘Er is onlangs een geschrift van de pers gekomen, waarvan de schrijver, zoo als naderhand tot beschaming mijner vijanden overtuigend is gebleken, een jong mensch was, die zeer wijs zijnen naam had verzwegen. Driemaal heb ik met de grootste inspanning hetzelve gelezen, en driemaal moeten zeggen: zoo onduidelijk, zoo onverstaanbaar als dit boek, is geen boek ooit geschreven.’ Bladz. 24. Deze woorden toe te passen op het geschriftje, uit hetwelk wij ze overschrijven, zou in sommige opzigten niet juist, in andere wat al te streng geoordeeld zijn. De satyre is ons al te scherp; de scherts maakt op aardigheden wat veel parforce-jagt. De schrijver heeft wèl gedaan, zich niet te noemen. Wij zeggen alleen nog, dat, als de titel eene aardigheid wil verbeelden, wij het eene zeer onaardige aardigheid vinden. Voorts, manum de tabula; wij laten ons liefst niet met zulke vinnige satyrici in.

No. IX, Boekbesch. bl. 385. reg. 18. leze men: voortzette.
No. X. bl. 433. reg. 16: regeringsvorm, en had die dan.





{==493==} {>>pagina-aanduiding<<}

Boekbeschouwing.

Specimen Exegeticum et Criticum, exhibens Commentarium in Caput XVII Vaticiniorum Ezechielis. Scripsit et, ad consequendum Theologiae Doctoratum, in Academia Lugduno-Batava publice defendit Janus van Gilse, V.D.M. in Coetu Teleiobaptistarum, qui congregatur in pagis Koog et Zaandijk. Amstelodami, apud J. Muller et Socium. 1836. Formâ 8vâ. Pagg. 155.

Doctor van gilse, sedert de verdediging van dit geleerde Proefstuk Predikant bij de Doopsgezinden te Amsterdam geworden, heeft reeds, door twee Akademische Commentationes, gunstig van zich doen spreken en iets groots verwachten. En het Proefstuk, dat wij thans aankondigen, staaft 's mans meer dan gewone kundigheden op nieuw. Hij herinnert ook ons echter, dat het aangeboden stuk het werk eens jongelings is. Dit zal ons verslag wel op het oog houden; en, waar wij dit schijnen te vergeten, houde elk Lezer, bij hetgeen wij op dit stuk aanmerken, voor oogen, dat Recensent evenwel op de School mag, misschien moet wijzen, in welke jongelingen, tot het leveren van zulk een Proefschrift, gevormd worden.
Op raad van Professor roorda heeft van gilse zijne keus bepaald tot ezechiël, daar de Schriften van dezen Profeet minder vlijtig, dan wel andere gedeelten van den Bijbel, door Uitleggers zijn opgehelderd. Voor eene Inwijdings-Dissertatie kwam het hem te regt voldoende voor, slechts een klein gedeelte uit dien voorraad te nemen, en hij koos daartoe het XVIIde Hoofdstuk. De redenen, hiervoor opgegeven, (Praef. p. XII seqq) zullen elken onpartijdige voldoen.
De aard van dit Tijdschrift vergunt niet, dat de He-
{==494==} {>>pagina-aanduiding<<}
breeuwsche, Arabische en andere letters worden afgedrukt. De Godgeleerde Bijdragen hebben hiertoe vrijheid en gelegenheid, welke ons Tijdschrift niet bezit. Wat intusschen door ons zal worden gezegd, zal, hopen wij, buitendien genoeg verstaanbaar zijn.
Het stuk verdeelt zich van zelf in twee gedeelten. 1. Het kritische, aan hetwelk dertig bladzijden, met afzonderlijk doorloopende Hebreeuwsche getalletters, besteed zijn. 2. Het exegetische, hetwelk (pag. 1-105) een' doorloopenden Commentarius bevat op ezechiël XVII. Het geheel vertoont zich als een zeer geleerd stuk, en beveelt zich zelf als zoodanig dadelijk aan.
Daar het kritische gedeelte, zoo wel als het exegetische, gelijk natuurlijk is, den loop van het Hoofdstuk volgt, zonder verdere indeeling, kan in ons verslag slechts deze en gene bijzonderheid worden opgenomen, welke in beide de deelen van dit Proefschrift ons heeft getroffen.
Het kritische gedeelte geeft den Hebreeuwschen tekst, zoo als van gilse zich heeft gedrongen gevoeld denzelven te veranderen. Eene menigte verschillende lezingen wordt onder aan de bladzijden aangehaald, ook wanneer slechts één enkel Handschrift of ééne oude Vertaling eene lezing van weinige beteekenis oplevert. Dit dient tot bewijs voor de naauwkeurigheid, waarmede hier alles behandeld is. Nu en dan wordt ook de verbetering der Grieksche vertaling ter hand genomen. Ook waar gegist wordt, openbaart zich vernuft, met diepe geleerdheid. Wij mogen dit niet verder uiteenzetten. Alleen voegen wij hierbij nog, dat de Handschriften van kennicott en de rossi met de gewone teekens niet worden aangehaald. Voor onszelven hebben wij hiermede vrede. - Van de zorg, met welke de kritische bouwstof is bijeengebragt, kan niets dan tot lof gezegd worden. Hetzelfde geldt ook, waar die bouwstof goed is verwerkt geworden. Bijzonder verrast wordt men door de allergelukkigste conjecturen, 1o. van Prof. roorda, die, met verandering van ééne letter, de

{==495==} {>>pagina-aanduiding<<}
Tsade in plaats van de Koph, aan vs. 5 een' gezonden zin geeft; 2o. van Prof. hamaker, die vs. 7 de verandering van ééne letter voorslaat, de Mem in plaats van de Caph, en even gelukkig dit vers opheldert; 3o. eindelijk van van gilse zelven, insgelijks het 7de vers, waar de Koph ruimt voor de Aleph. De twee laatste gissingen, zekerlijk wat veel voor één vers, geven dan dezen zin: ‘En zie, deze wijnstok wendde zijne wortels tot (den arend), en boog zijne takken naar hem heen, om door hem opgetild te worden van het bed zijner planting.’ Voor het mededeelen van dergelijke gissingen, bij moeijelijke plaatsen, is men den Eerw. van gilse dank, zelfs grooten dank schuldig. Vijanden van dergelijke oordeelkundige gissingen zijn wij niet; maar, men versta ons wél, wij zouden die gissingen gissing laten, en dezelve met lof vermelden, indien eens eene verzameling van gissingen omtrent het Oude Verbond het licht zag, als bowyer aangaande het Nieuwe heeft uitgegeven. In den tekst zouden wij dezelve niet zoo gretig nog durven opnemen. Van dit kritische gedeelte zeggen wij niets meer, dan dat het ons gevoelen niet is, hetgeen van gilse bij die medegedeelde gissingen voegt pag. 5. Coll. Comment. pag. 28 seqq. - pag. 11. Coll. Comment. pag. 47, seq. 52. Door gissing toch zou men, in plaats van den tekst der Handschriften, de woorden van den Schrijver veranderen; in welk laatste geval verandering geene verbetering zou zijn. In de kritiek, gelooven wij op goede gronden, behoort het gezag
vooral van Handschriften iets te beteekenen. Het gezag der oude Vertalingen kan de lezing van een of meer Handschriften ondersteunen. Op zichzelve vinden de oude Vertalingen bij van gilse meer bijval en gezag, dan zij schijnen te verdienen. Als men vertalen moet, dan veroorlooft men zich vrijheden, vooral indien men iets niet goed leest of niet goed verstaat. - Hiervan genoeg.
Wij gaan over tot het exegetische gedeelte van dit Proefschrift. Men vindt hier eene doorloopende verkla-
{==496==} {>>pagina-aanduiding<<}
ring, welke voor geene beknopte mededeeling van het geheel vatbaar is. Dit alleen kan daaromtrent gezegd worden, dat eerst ontvouwd en opgehelderd wordt het raadsel, zoo als dit voorkomt vs. 1-10, pag. 1-70. Hierop volgt de verklaring (explicatio) van het raadsel door den Profeet vs. 11-21, pag. 71-90. Eindelijk vindt van gilse eene voorspelling omtrent heugelijker tijden vs. 22-24, pag. 90-100. Ten slotte wordt iets opgemerkt aangaande den tijd, op welken dit stuk, zoo als het ezech. XVII voorkomt, waarschijnlijk geschreven en openbaar gemaakt is, pag. 100-102. Op de drie laatste bladzijden komt een bijvoegsel voor tot hetgeen ter verklaring van vs. 5, pag. 31, is aangemerkt.
Het eerste gedeelte, dat ons voorkomt pag. 1-70, heeft ons verreweg het meest aangetrokken. Het raadselachtige der voorstelling vs. 1-10 heeft uit zijnen aard iets duisters, dat den Uitlegger moeite veroorzaakt. Treffend is de opheldering, welke van gilse aan het duistere geeft, en oordeelkundig het gebruik, dat hij hiertoe maakt van zijne taalkennis en andere kundigheden, welke niet gering zijn. Van zelve moet deze ontdekking belang wekken. Daarenboven bepaalt zich van gilse hier meer tot de woorden zelve, en bevindt zich, als Oostersch Literator, op eigen grond. Hetgeen volgt vs. 12-21 heldert naderhand dit duistere, wat de zaken aangaat, op. Voorts houdt hij dit gedeelte (vs. 1-10) voor het gewigtigste en voor eene eigenlijk gezegde voorspelling (p. 101.) ‘Somnio fortasse aut visione, divinitus Prophetae oblatum.’ Dit is het, dat op ons werkt en ons gunstig stemt, schoon wij, hetgeen (p. 10) bij vs. 3 voorkomt, eenigzins anders verlangden: ‘Scilicet cum Ezechiel persuasissimum sibi haberet, se legatum esse Jehovae, Dei hominumque interpretem, jam omnia quae cogitabat et animo versabatur, non tanquam sua cogitata, sed tanquam sibi a Deo communicata et quasi inspirata proponebat.’ - Het tweede gedeelte (vs. 11-21) is uit zijnen aard gemakkelijker, als kunnende

{==497==} {>>pagina-aanduiding<<}
dienen tot opheldering van hetgeen in het Hoofdstuk bij ezechiël voorafgaat. Ook dit gedeelte is voorspelling, maar eenvoudiger en verstaanbaarder, dan de voorgaande. De Profeet doet het ook zoo voorkomen vs. 11, dat God tot hem heeft gesproken, gelijk hij vs. 1 geschreven had. De duidelijker voorspelling heldert voor ons wel het duistere op; maar verkeerd is het, dit duidelijke nu blootelijk als opheldering van den Profeet aan te zien, zonder iets meer. Daarom hadden wij liever iets anders gelezen, dan hetgeen nu voorkomt pag. 71: ‘Propheta inducit Jehovam, allegoriam, quam ore ministri sui Ezechielis proposuerat, explicantem per eundem hunc Prophetam. Itaque videbimus quid Ezechiel singulis suae allegoriae partibus sibi voluerit, quandoquidem eum optimum ejus habemus interpretem.’
Hetgeen van gilse eindelijk (p. 100-102) aanstipt aangaande den tijd, op welken ezechiël den inhoud van dit Hoofdstuk zal hebben vervaardigd en bekend gemaakt, moge hier nog een plaatsje vinden. Nadat p. 100 seq. is aangemerkt, dat raadsel en opheldering niet in alles hetzelfde bevatten, (iets, dat wederom pleit voor twee voorspellingen, in tijd en in uitdrukkingen onderscheiden, maar rakende dezelfde gebeurtenissen) voegt de Doctor daarbij: ‘Hinc autem, ut mihi quidem videtur, quam maxime probabile est, ipsam allegoriam a Propheta propositam esse eo tempore, quo de eventu atque exitu rerum, a rege Zedekia gestarum, probabiliter quidem, at vero tamen nondum pro certo pronunciari poterat: deinde vero explicationem ei additam esse, quum ea, quae allegorice praedicta fuerant, vera esse eventus probaverat.’
Met den wensch, dat Doctor van gilse, en met hem allen, die uit dezelfde School voortkomen, de hoofdzaak toch hoofdzaak laten blijven, en dat zij zelfs de diepste Oostersche taalkennis voor haar nimmer in de plaats stellen, eindigen wij ons verslag aangaande dit

{==498==} {>>pagina-aanduiding<<}
zijn doorgeleerd en in velerlei opzigt belangrijk Proefschrift.

Verkorte Kerkelijke Geschiedenis, in drie Deelen. Iste Deel, tot de Kruistogten. Met Platen. Te Haarlem, bij de Erven F. Bohn. 1836. In kl. 8vo. 388 Bl. f 3-25.

De ongenoemde zamensteller van deze verkorte Kerkelijke Geschiedenis heeft dezelve uit mosheim en anderen getrokken, ten behoeve van ‘den middelstand en allen, die te weinig tijd hebben tot oefening in historische studiën,’ en met den wensch, dat zij ‘dienstbaar moge zijn, om de wegen van God met den mensch, volgens de Geschiedenis, ook aan den ongeletterden te doen kennen, en zijn hart te stemmen tot gevoel van dankbaarheid aan de Voorzienigheid, voor het bewaren van het kostbare kleinood van het Evangelie.’ Loffelijk is voorzeker oogmerk en poging; en, daar het aantal van zulke werken in onze taal niet groot is, zou eene nieuwe proeve welkom kunnen zijn: het zal dus voornamelijk op de verstandige keus bij zulk eene compilatie en verkorting, alsmede op de wijze van behandeling aankomen. - Minder kan Rec. het met den zamensteller eens zijn, wanneer hij zegt, ‘de doorgaans moeijelijke en minder geschikte verdeeling in grootere tijdperken verwisseld te hebben met de oude, maar veel eenvoudiger en gemakkelijker verdeeling in Eeuwen.’ Dit moge zoo schijnen, maar is inderdaad, naar Recs. oordeel, zoo niet: immers de groote veranderingen en de loop der gebeurtenissen, in de Kerk- of Wereldgeschiedenis, rigten zich doorgaans niet naar het begin of het einde van elk jaarhonderd onzer Christelijke tijdrekening: men moet dus, de orde der Eeuwen in zijn verhaal volgende, telkens, zonder eenige gewigtige reden, van elkander scheuren, wat ten naauwste bijeen behoort, en is dus veel minder in staat,

{==499==} {>>pagina-aanduiding<<}
om een aaneengeschakeld en pragmatisch overzigt van het gebeurde te geven.
Dit eerste Deel dan bevat de 11 eerste Eeuwen des Christendoms. In de beschouwing van de 2de, 3de en 4de Eeuw volgt de Schrijver nog zekere orde van zaken, die hij onder eenige hoofdrubrieken brengt; maar in de overige verhaalt hij alles meer achter elkander af. - Dit boek heeft, naar Recs. gedachten, het gebrek van meer dergelijke geschiedkundige Compendiën, dat zij van alles iets willen geven, zonder genoeg onderscheid te maken tusschen het meer of min belangrijke, waardoor de lezer met zaken overladen, en nogtans niet genoeg in staat gesteld wordt, om een beknopt overzigt van het geheel te nemen, en met den geest van het tijdvak, waarover hij leest, bekend te worden; welk een en ander immers een voornaam doel van zulke Compendiën, hetzij dan voor Geleerden of Ongeleerden, zijn moest. - Dit gebrek gaat ook niet zelden gepaard met een ander, dat de wijze van voorstelling droog en ongelijkmatig wordt, hier breedvoerig en omslagtig, daar ineengedrongen en kronijkachtig; zoo als dan ook de stijl van dit werk Rec. voorkomt niet met al die zorg bearbeid te zijn, welke men voor de aangenaamheid der lezing zou mogen wenschen. Daarentegen toont de Schrijver in enkele aanmerkingen, die men hier en daar aantreft, of in het oogpunt, waaruit hij de zaken beschouwt, een goed oordeel en eene heldere Christelijke denkwijze. - Moge dan dit werk, zoo als het is, zoo veel nut doen, als het kan, en aan den wensch des zamenstellers zoo veel mogelijk beantwoorden! - Tien platen uit het werk van van hamelsveld zijn in dit werk weder opgenomen.






Feestrede, ter viering van het honderdvijftigjarig bezit en gebruik der Evangelische (lisch-) Luthersche Kerk te Amerssoort, naar aanleiding van Openb.

{==500==} {>>pagina-aanduiding<<}
XXI:3a, gehouden op den 20 Nov. 1836, door G.D. Otto, Leeraar bij voornoemde Gemeente. Te Dordrecht, bij H. Lagerwey. 1836. In gr. 8vo. 35 Bl. f :-50.

Leerrede over 2 Kron. VII:15, 16, gehouden ter inwijding van het nieuwe Kerkgebouw voor de Evang. Luthersche Gemeente te Winschoten, door P.J.V. Dusseau, Ev. Luth. Predikant aldaar, op den 20 Nov. 1836. Te Winschoten, bij J. Huisingh. 1836. In gr. 8vo. 47 Bl. f :-60.

Beide deze Feestredenen zijn bij hetzelfde Kerkgenootschap uitgesproken, op denzelfden dag, bij niet ongelijksoortige gelegenheden. Beider uitgave strekt ten voordeele van het kerkgebouw, waarin de plegtigheid plaats had, en beide doen van de bekwaamheid en den Christelijken geest van derzelver opstellers blijken. Daar wij van dergelijke Gelegenheidsleerredenen eene opzettelijke beoordeeling noch kunnen, noch ook behoeven te geven, vergenoegen wij ons met bloote aankondiging en den wensch, dat ruim vertier het weldadig doel der uitgave helpe bevorderen. Het woord der Christelijke waarheid, zoo welmeenend en hartelijk, ook in de Kerkgebouwen der Lutherschen te Amersfoort en Winschoten, verkondigd, drage vele vruchten, waartoe God dezen beiden - zoo wij meenen, jongen - Leeraren zijne hulp en zijnen zegen schenke!

Handboek der bijzondere Pathologie en Therapie van Dr. J.W.H. Conradi, enz. IIden Deels 1ste en 2de Stuk, bevattende het Leerstuk der Ziekten door Kwaadsappigheid. Te Amsterdam, bij S. de Grebber. 1836. In gr. 8vo. Bl. 259-502. f 4-90.

De vijfde afdeeling van dit werk, waarvan de vroegere

{==501==} {>>pagina-aanduiding<<}
gedeelten reeds door ons beoordeeld zijn, behandelt de ziekten, door kwaadsappigheid ontstaan. In 18 hoofdstukken wordt de tering in het algemeen en met hare bijzondere wijzigingen, verder de bleekzucht, de scheurbuik met aanverwante vormen, de geelzucht, waterzucht en trommelzucht beschouwd; desgelijks worden tot dezelve gebragt de overmatige vetheid, de klier-, engelsche-, venus- en wormziekte, eindelijk ook de jicht.
Volgens den Schrijver ‘zijn het die slepende ziekten, welke zich door misvorming der uiterlijke gesteldheid van het geheele ligchaam of van een groot gedeelte daarvan openbaren.’ Tegen deze bepaling of omschrijving zoude nog al een en ander in te brengen zijn.
Beter is hetgeen tot dergelijke ziekten aanleiding geeft bepaald. ‘Zij worden veroorzaakt door eene ongenoegzame of gebrekkige voeding, alsmede door eene gebrekkige, tegennatuurlijke (van de gewone wijze afwijkende) bereiding en afscheiding der vochten.’
Toestemmende, dat de ziekten, die hieronder gerangschikt worden, van zeer verschillenden aard zijn, zoude echter de rangschikking, welke hier gevolgd wordt, niet de onze zijn. Hiertegen zijn deugdelijke bedenkingen in te brengen, waarvoor de ontleedkundige ziektekunde voldoende bewijzen oplevert. Het zoude echter te verre heenleiden, in een Tijdschrift, hetwelk niet bij uitsluiting voor Geneeskundigen geschreven wordt, dit alles behoorlijk uiteen te willen zetten. Het ontneemt ook niets aan de practische waardering der genoemde ziektevormen, op zichzelve beschouwd; ofschoon eene betere verdeeling op de herleiding der slepende vormen van voorafgegane ziekten menigwerf veel licht over het bestaande gebrek kan verspreiden. Zoo behoorde onder anderen de hersenwaterzucht of waterzucht der hersenholligheden niet tot de waterzucht gebragt te worden. Zulk eene beschouwing kan tot mistastingen bij de behandeling leiden.
Over het algemeen schijnt de Schrijver bij de behandeling dezer ziekten niet zoo veel gebruik gemaakt te

{==502==} {>>pagina-aanduiding<<}
hebben van de hulpmiddelen, vooral in de laatste tijden door de ontleedkundige ziektekunde verschaft, als hij bij de heete ziekten partij getrokken heeft van nieuwere mededeelingen.
Het geheele Handboek blijft zich echter op den duur als zeer bruikbaar onderscheiden, en kan met vrucht door hen gebezigd worden, die niet in de gelegenheid zijn, het geneeskundig onderwijs op ruimer schaal te ontvangen. En dezulken zijn nog zoo vele, die met de betere hulpmiddelen, dan deze, nog geheel onbekend zijn.

Handboek der practische Ontleedkunde, enz. Door E.A. Lauth, M.D. enz. Met Platen. IIde Aflevering. Te Rotterdam, bij P.H. van den Heuvell. 1836. In gr. 8vo. Bl. 193-336. f 1-35.

De Heer lauth vervolgt in deze aflevering het leerstuk der spieren, waarmede hij in de 1ste aflevering, bl. 186, reeds begonnen was. Wij hebben bij de beoordeeling dier aflevering evenwel dit gedeelte onvermeld gelaten. Wij zullen desgelijks in deze wederom dat gedeelte daarlaten, waarmede de derde afdeeling, leerstuk der ingewanden, bl. 330, begint.
Het leerstuk der spieren in de 1ste aflevering bl. 186 wordt voorafgegaan door eene beschouwing van de spieren in het algemeen, het onderwerp van het eerste hoofdstuk. In de volgende zeventien hoofdstukken worden de spieren van het ligchaam, in zekere orde gerangschikt, beschreven. Achter elk hoofdstuk wordt met eene kleinere letter de bereiding der spieren opgegeven. Door deze aanwijzing is de leerling steeds in staat, voor zichzelven met het boek naast hem te kunnen voortwerken. Het is ons bij het nagaan van enkele dezer bereidingen gebleken, dat zij doorgaande met goed gevolg ten leiddraad kunnen verstrekken.
Wat de fijnere bewerktuiging der spieren betreft, en

{==503==} {>>pagina-aanduiding<<}
de verdeeling der bloedvaten en zenuwen in dezelve, schijnt zij door de nasporingen van lauth ook nog niet geheel opgehelderd te zijn.
Met opzigt tot derzelver zamenstelling hebben wij ons verwonderd bl. 190 geen gewag te zien maken van het Osmazome, terwijl de gelei volgens anderen meer aan het celachtig weefsel zoude toe te schrijven zijn.
Bij de opgaaf van de algemeene bereiding der spieren trekken wij in twijfel, of men ook bij het microscopisch onderzoek van spieren, aan geene bijzondere bereiding onderworpen, de laatste verdeeling der zenuwen in de breede halsspier van den mensch of in de regte buikspier van den kikvorsch zal kunnen waarnemen.
Behoudens eenige zoo aanstonds te vermelden aanmerkingen, die wij hier en daar al lezende hebben aangeteekend, is de vertaling wel volgehouden, en de uitvoering blijft welgevallig. Zoude echter een gelijktijdige druk op geringer papier, tot eene minder kostbare uitgaaf, niet aan de behoeften van velen te gemoet komen?
Op het leerstuk der ingewanden, met welks begin deze aflevering besloten wordt, zullen wij bij de volgende terugkomen.
Onze aanteekeningen zijn de volgende:
Bl. 192. fascia saperficialis, lees superficialis. Bl. 16. bekomen, lees ontvangen verlengsels. Ald. bemerkt, lees waarneemt. Bl. 195. aangegeven, lees aangewezen. Bl. 196. uit, lees van de ribben. Wij geven ook in bedenking, of het niet beter ware geweest, van sommige deelen de Latijnsche kunstnamen te gebruiken, of er althans nevens te voegen, zoo als b.v. voor spierhuid-zenuw N. musculo-cutaneus, bl. 261. Bl. 280. de huid insnijden, beter doorklieven. Ald. eene huidsnede voeren, beter maken, enz.






De Oosterling. Tijdschrift, door J. Olivier, Jz., voormalig Indisch Ambtenaar. IIde Deel, No. 2, 3,

{==504==} {>>pagina-aanduiding<<}
4, 5. Te Kampen, bij K. van Hulst. 1836. In gr. 8vo. Bl. 63-126 en 180 bl. f 2-35.

De cultuur en behandeling der W.I. Koffij en Indigo, beschreven en vergeleken met die derzelfde Producten in O. Indië, uitgegeven door de Redactie van den Oosterling. Te Kampen, bij K. van Hulst. 1836. In gr. 8vo. 42 Bl. f :-60.

Iets over Nederlandsch Indië, door P.P. Roorda van Eysinga. Te Kampen, bij K. van Hulst. 1836. In gr. 8vo. 30 Bl. f :-45.

Wij hebben in de voortzetting van dit, over 't geheel, verdienstelijke Tijdschrift, waarvan wij vroeger de voorgaande stukken hebben beschouwd, opstellen van zeer verschillende waarde gevonden. Als Modellen noemen wij de beschrijving van het Sandelhout-eiland in No. 2, en die van het eiland Nias bij de Westkust van Sumatra in No. 4, het eerste door eenen ongenoemden, het tweede door den Heer h.j. domis. Het eerstgenoemde eiland, in de eilandreeks van Java naar Celebes tusschen Flores en Sumbauwa gelegen, onderscheidt zich vooral, doordien het, vrij van het anders in Indië algemeene Despotismus, eene aristokratische Republiek uitmaakt, onder Edelen, die den titel van Meraboe voeren, die alles in raadsvergaderingen beslissen, Katallan genoemd. ‘Zij gelooven aan éénen God, merappoo genaamd, schepper aller dingen. Zij kennen denzelven alomtegenwoordigheid toe, en beschouwen Hem als almagtig, onzigtbaar en als den vriend en vader der menschen.’ Ook gelooven zij aan eenen Duivel, en eenen aardschen beschermgeest der graven tegen denzelven, en aan een toekomstig leven, een land in het Oosten vol kokosboomen (Klapperland), waar de mensch, als in de gelukzalige eilanden der Grieken, (welke die echter in het Westen plaatsten) alles zonder moeite geniet, wat hij behoeft en de milde

{==505==} {>>pagina-aanduiding<<}
grond hem oplevert. ‘Nimmer zullen deze eilanders iets van aanbelang ondernemen, zonder vooraf de Godheid te raadplegen, en daarin helpen zij elkander.’ Zij hebben offeranden, en drie groote feesten, bij den Rijst-, den Kokosoogst en het Verbondsfeest. In hunne oorlogen zijn zij flaauwhartig; zelden sneuvelt er iemand. Zij zijn roofziek omtrent vreemdelingen, maar onderling de eerlijkheid zelve, en daarbij ('t geen in dit klimaat verwondering baren kan) zeer kuisch vóór het huwelijk.
Het eiland Nias is zeer opmerkelijk, uit hoofde dat de bevolking, geheel verschillende van de Maleijers, bezitters van het meerendeel des grooteren eilands Sumatra, blanker is (bijna gelijk de Chinezen), veel vernuft bezit, en in hare taal overeenkomt met die der (menschenetende!) Batta's. Zij is levendig, maar ook stijfhoofdig en wraakgierig. Ongelukkig is het land deels aan de Maleische Atchiners onderworpen, die aldaar de onderlinge vijandschap der kleine Raja's, en daardoor den slavenhandel voeden, want alle krijgsgevangenen zijn slaven, en van misdadigers wordt het tevens de geheele familie. Van die kleine oorlogen worden verschrikkelijke bijzonderheden verhaald; het zijn als de kleine veeten der roofridders in de Middeleeuwen; soms onttrekken zich de verraste inwoners door zelfmoord aan slavernij; kinderen worden vaak te vondeling gelegd; de dochters worden verkocht. Zij vereeren eenen God, den Heer der Hemelen, maar hebben tevens beelden van hunne voorouders in huis. Voor kwade geesten zijn zij zeer bevreesd. Nog eene bijzonderheid is, dat de Niassers geenszins, gelijk de meeste Oostindische volken, hun hoofdvoedsel in rijst vinden, hoezeer het land daarin vruchtbaar is, en de rijst zoo zorgvuldig als op Java gebouwd, en veel uitgevoerd wordt.
Van zulk eenen stempel zijn alle verhandelingen echter niet. In No. 2 vinden wij bijzonderheden betreffende Sourabaya en Madura van denzelfden Heer domis, doch in welk opstel wij den beschrijver van Nias niet

{==506==} {>>pagina-aanduiding<<}
herkennen. Het zijn meest dorre plaatselijke opgaven en verhalen van de gastmalen, op welke de Schrijver door de Vorsten van Madura getoefd is, doch zonder kenschetsende beschrijvingen van hetgeen, waardoor de Madurees zich van den Javaan onderscheidt. Daarbij heerschen in dit (en meer andere) opstellen te veel inlandsche woorden, die op verre na niet elk Nederlander verstaat, hoezeer zij den bewoner der Koloniën mogen gemeenzaam zijn; maar deze is toch de eenige lezer van den Oosterling niet. Wij spreken niet van padie; ieder weet, dat zulks te velde staande rijst beteekent; noch van een dalam of kraton; men kent die als de woning van een' Indischen Vorst; kampong als een dorp; maar eene passeerbaan, een demang, een passangrahan, kayoe-apie-apie, de djagong, die zulk een voornaam deel van het voedsel der Madurezen uitmaakt, de panumbahan, een pendoppo, padak, batoe (steen?), katjang- en jarak-olie: wat is daarvan de beteekenis? - De bijzonderheden nopens den constructiewinkel en de munt te Sourabaya, door j.d.r., zijn niet onbelangrijk. Wij vernemen daaruit den grooten aanleg te Sourabaya, zoowel voor den scheepsbouw en de zeemagt, als voor het munten van kopergeld (duiten.) Ook wordt het nut van eerstgenoemd Etablissement voor de koloniale zeemagt tegen de bestrijders van hetzelve verdedigd, die beweren, dat men met minder kosten het hier vervaardigde uit Europa ontbieden of aan particulieren zou kunnen besteden. De munt geeft aanzienlijke winst; men kan er maandelijks voor 100,000
gulden aan duiten vervaardigen. Voorts behelst dit opstel een reisdagboek van Sourabaya naar Timor, doch zonder belangrijke bijzonderheden. - De eerste scheepvaart der Nederlanders op Oostindiën, en de vestiging van hunne heerschappij aldaar, door Mr. e.g.p. gertsen, Advocaat te 's Gravenhage, bevat niets dan het algemeen bekende. Waar hij daar buiten treedt, twijfelen wij zeer aan de echtheid der opgaven, b.v. (bl. 39) dat tien Millioenen onderdanen onzen Vorst in Oostindiën als

{==507==} {>>pagina-aanduiding<<}
hunnen wettigen Opperheer begroeten. Dat de inlanders onze zedelijke meerderheid erkennen, en dat zij daarom vrijwillig tegen de dwingelandij hunner Opperhoofden heul bij de Nederlandsche Regering zoeken, mag op Java waar zijn, de bloedige en hardnekkige oorlog met de Padries op Sumatra pleit dáár althans voor het tegendeel. - Belangrijker is het opstel: Modderwellen in de Residentie Samarang, mede door den Heer domis. Dit merkwaardige natuurverschijnsel is hetzelfde als de elders (op Sicilië en in Zuid-Amerika) zoo bekende slijkvolkanen, doch op eene kleinere schaal. Men meent de branding der zee te zien, en het zijn rijzende hoogten en dalen, op eene vlakte, waar geen boom, ja geen grasspriet gezien wordt; de modder rijst ter hoogte van 60 of 70 voeten, ploft dan uiteen, vervult de lucht met dampen, die weder als stofregen nedervallen, en waarvan het water in bakken en vervolgens in gespletene bamboezen wordt verzameld, waar het tot zout kristalliseert. Steekt men een' stok in den grond, zoo spuit de modder omhoog, en de grond trilt onder de voeten. Van denzelfden kundigen en ijverigen medewerker volgt in hetzelfde No. 3 een opstel over het meir Klakka en den volkaan Lamongan, hetwelk mede eene belangrijke bijdrage tot de Natuurlijke Historie van Java is. De volkaan Lamongan is des nachts door een' gloeijenden kring omgeven, waaruit van tijd tot tijd vuur oprijst. Schoon wordt het uitzigt op het meir Klakka beschreven, met den rookenden en donderenden berg in 't verschiet. Een ander meir (Pakkies) is in de nabijheid; in beide is het water brak, even als in andere omliggende meiren. Men ziet het hoogste gebergte van
Java, Smero, mede een vuurberg. Klakka is een aangenaam verblijf, waar, in weerwil der hooge ligging, de thermometer des namiddags 80 graden teekent. Te Lamadjang, niet verre van het zuider zeestrand, beroemt zich de bevolking, dat er nimmer gestolen wordt. De zee aan den zuidkant van Java is veel woeliger en met eene heviger branding, dan die aan de noordzijde,

{==508==} {>>pagina-aanduiding<<}
welke slechts door een' zwaren storm in beweging kan worden gebragt. De tijgers zijn hier zeer menigvuldig. De topographische bijzonderheden nopens de Residentie Buitenzorg zijn bijna niets dan eene drooge optelling van grenzen, wegen, bergen, bosschen, rivieren en kanalen (weinig meer dan namen.) Het belangrijkste daarin is de beschrijving van den berg Karang, of Vogelberg, die een' rijken oogst van vogelnestjes, deze kostbare, in China zoo duur betaalde waar, levert door de vele grootere en kleinere holen, waarin de zwaluwen nestelen; het is eene gevaarlijke taak, die nesten uit de schier ongenaakbare holen te halen; dit werk wordt door de inlanders verrigt. - Iets van hoog belang, doch uit een Engelsch tijdschrift (het Asiatic Journal) overgenomen, wordt door den Heer j. van wijk, rz. medegedeeld. Het is eene zeer uitlokkende en tevens voor de Aardrijkskunde gewigtige beschrijving eener soort van Koloniën, die de Engelschen op de grenzen des Chineschen Rijks in het Himmalaya-gebergte hebben aangelegd, Landaour, Massaouri en Semlah, waarvan het tweede een verblijf is voor herstelde soldaten gedurende de warmste maanden van het jaar, waarin het klimaat van Bengalen voor Europeërs te heet is. Vele officieren met hunne vrouwen hebben te Semlah woningen aangelegd. Deze inrigting (die ook in het zuiden van Indië, in de Gates-gebergten, voor de troepen van het Residentschap Madras en dat van Bombay plaats heeft) is allerheilzaamst voor de Europeërs, en zal velen, die anders onder de luchtstreek bezwijken zouden, behouden. De luchtstreek is
hier des winters zeer koud, en door het afloopen van het water naar de benedenlanden zeer droog; nogtans groeijen er Europesche vruchten, vooral noten, aardbeziën en kersen, uitmuntend. Rhabarber en gember groeijen er in het wild. Rhododendrons klimmen tot de hoogte van eiken op, en wilde rozenstruiken slingeren zich tusschen de boomtakken. Herten, wilde zwijnen, vooral beeren en apen, zijn talrijk. De inwoners zijn goedhartig, doch zeer onkundig en morsig. Kanaour,

{==509==} {>>pagina-aanduiding<<}
aan de Chinesche grenzen, is rijk aan honig, wijn, en een van de schoonste landen der Aarde. Maar de onweders zijn in het gebergte verschrikkelijk.
In No. 5 vindt men bijna niets, dan stukken over diepo negoro, aanteekeningen van eenen Officier, die hem naar Menado verzelde, berigt over hem aan den Gouverneur-Generaal door den Heer knoerle, en Instructie betreffende dien Prins en zijne bewaring te Menado. Uit alles blijkt, dat diepo negoro geen gewone muiteling, maar een man is, die ter goeder trouw meende, voor de regten van zijn Vaderland en zijne vaderlijke Godsdienst te moeten strijden.
Wij hopen op beter vertier voor den Oosterling, dan nu nog, blijkens het Prospectus voor No. 5, het geval is.
Nuttig voor den Oostindischen landbouw is de Verhandeling (van den Heer ament, Onder-Inspecteur der Cultures) omtrent de behandeling der Koffij in de Westindiën, alwaar de zware kosten van de ontginning der gronden en de duurte van den handenarbeid (door de afschaffing van den slavenhandel) eene meer zorgvuldige bereiding heeft noodzakelijk gemaakt. Deze behandeling verschilt voornamelijk van de Oostindische in het snoeijen van de toppen der koffijboomen, ten einde die niet hooger dan zes voeten groeijen, waardoor vele voordeelen worden bereikt; in het breken van de boon en het afnemen van de roode schil door pel- en breekmolens; in het wasschen, droogen en bewaren in welgeslotene kisten. Er worden wel redenen gegeven, waarom dit in Oost-Indië op die wijze moeijelijk gaan zou; doch de hoofdzaak zou toch doenlijk zijn, daar de Javaan de ontbolstering en het wasschen eertijds bezigde, en men hem dus ligt dat oude gebruik weder zou kunnen doen aannemen. Maar geheel verschillende hiervan is het tweede gedeelte, en beantwoordt niet aan den titel; immers het beschrijft niet de behandeling der Westindische Indigo, als model voor de bereiding der Javaansche, maar slechts van deze laatste. Dit verslag is nogtans ook belangrijk; het doet ons twee verschillende Indigo-soorten

{==510==} {>>pagina-aanduiding<<}
op Java kennen, waarvan de tweede slechts op dat eiland en nergens anders ontdekt is, de Tarum-Kembang; sommigen houden dezelve voor de mannelijke plant van de Zaad-Indigo, of wel voor eene verbasterde soort daarvan. Hoe! hebben Mannen als reinwardt, blume, kuhl, van hasselt of boje dit feit niet beslist? Zóó laat zal toch de Tarum-Kembang niet ontdekt zijn, dat bovengenoemde natuurkenners toen reeds vertrokken of overleden waren. Deze soort verdeelt zich weder in twee andere, waarvan de kleinste verreweg de minste, de grootste de allerbeste is. De Zaad-Indigo is de andere hoofdsoort, en kleiner dan de beste soort van de Tarum-Kembang. De beschrijving en de onderscheidene bewerking dier beide soorten, zaaijen, snijden, weken tot gisting, kloppen, koken, persen, droogen, enz. wordt nu hier naauwkeurig bijgevoegd, doch niet gezegd, of de Westindische beter en van welken aard die is.
Het tweede, hier bijgevoegde stukje heeft met den Oosterling niets gemeen, dan dat het door eenen Stadgenoot des Uitgevers geschreven is en bij denzelfden Drukker verschijnt. Men gevoelt, dat een overzigt van geheel Nederlandsch Indië in 30 bladzijden slechts zeer oppervlakkig geschieden kan. Die uitgebreide gewesten, thans, meer dan ooit, parels aan de kroon van Nederland, hoofdsteunsels van deszelfs magt en houvasten van deszelfs krediet, die daarenboven, wat het beheer en de wijze van behandeling der ingezetenen betreft, tot onderscheidene gevoelens en zelfs stelsels aanleiding hebben gegeven, vereischen, om ook maar eenigzins naar waarde gekend te worden, eene breedere uiteenzetting. De inleiding zoekt de heerschappij, die de Nederlanders aldaar over de ingeborenen voeren, door den wil der Voorzienigheid, dat de meer beschaafde over den onbeschaafden gebied voere, te regtvaardigen. (Zóó verdedigden de Ouden de slavernij.) De Baron van der capellen ontvangt grooten lof: ‘Met onafgebrokene inspanning van geest- en ligchaamskrachten was

{==511==} {>>pagina-aanduiding<<}
Zijne Excellentie tot aan den nacht zelf bezig, (wanmeer menig ambtenaar zich aanhet vermaak overgaf) om aan het heil van Nederlandsch Indië te arbeiden.’ Zijne berispers, vooral doornik, worden scherp (doch naar verdienste) ten toon gesteld, en 's Mans Opvolger, de bus de ghisignies, wegens zijne zuinigheid verontschuldigd door den toenmaligen treurigen staat der kolonie, te meer, ‘daar hij door eigene ingetogene levenswijs in deze rampvolle tijden het voorbeeld van ingetogenheid gaf.’ Maar de hoogere ambtenaren, die groote inkomsten hadden, ‘deelden,’ zegt onze Schrijver, ‘zelden in die bezuinigingen.’ Geen wonder! zij sloegen de bezuinigingen voor, maar lieten die alle op de minderen drukken. Dit moest de Heer Gouverneur-Generaal toch gemerkt en geweerd hebben. De verontschuldiging kan niet gelden: ‘Welligt was het staatkundig van Zijne Excellentie, om bij den hagchelijken stand van zaken geene hooge en kundige ambtenaren tegen zich in het harnas te jagen.’ Belastingen, door dien Heer ingevoerd, zijn sedert gewijzigd of ingetrokken. ‘Zijne Excellentie heeft niet getoond een voorstander van kunsten en wetenschappen te zijn.’ Zeer wordt het bestuur van den Generaal van den bosch geprezen, zoo wel ten aanzien van zijne houding jegens de Javaansche Vorsten, welke hij voor de voldoening hunner achterstallen eene landstreek met een millioen inwoners heeft doen afstaan, (met behoud van de inkomsten dier Vorsten, ten tijde van dien afstand) als van de bevordering van den landbouw. Gewigtig zijn daarvan de resultaten. In 1835 zijn 130 rijkbeladene schepen, onder anderen met 482,262 balen Java-koffij, 7377 kisten dito Indigo, 32,147 vaten, 33,716 kisten, 142,455 canassers, matten en zakken suiker, (uit Oost- en Westindië)
ingevoerd, en, behalve de uitgaven voor de W.I. bezittingen en de kust van Guinea en de aflossing der Indische schuld, van 1831 tot 1834 3,200,000 in 's Rijks schatkist gestort, behalve nog hetgeen voor de Nationale Nijverheid is betaald.

{==512==} {>>pagina-aanduiding<<}

Mogten die rijke bronnen van welvaart onverminderd blijven vloeijen! Mogten dezelve niet door een' volstrekt onnoodigen staat van oorlog, door het onderhoud van werkelooze Militairen, dat het merg des lands verteert, worden verslonden, maar tot vermindering der drukkende belastingen worden besteed!




Geschiedenis en Beginselen der Nederlandsche Wetboeken, enz. Door Mr. J.C. Voorduin. Isten Deels 1ste Stuk.

(Vervolg en slot van bl. 476.)

De Belgische roof was dáár; de Hollandsche handel en nationaliteit haakten evenzeer naar de scheuring des Rijks als de Brabandsche Franschgezindheid; de Regering, die de Natie niet voorging, moest de Natie volgen, en dus ook haar ontwerp van wetsinvoering laten varen. De Staatsman en hij, wien het Staatsregt dierbaar is, zullen deze gebeurtenissen lang betreuren. De herziening van onze wetgeving was een der gevolgen, welke de Nationaliteit vereischte, en die ongetwijfeld gunstig op de wetgeving en op de Redactie werken moest. Van de nieuwe leden, die tot de Commissie van Redactie toetraden, (te weten bij de Heeren sijpkens, beelaerts van blokland en dijckmeester, de Heeren van asch van wijk, donker curtius, de jonge, frets en op den hooff) was, zoo wel wegens hunne kunde als werkzaamheid, de gunstigste invloed te verwachten op een werk, 't welk niet genoeg herzien kan worden, en waarvoor altijd nog herziening getolereerd zal mogen worden. Te regt heeft de Heer voorduin, onder de voordragt van den arbeid dezer Regtsgeleerden, de redevoering van den onafhankelijken tammo sijpkens, schoon reeds bekend, opgenomen. Het opnoemen der veranderingen, die nu in het Burgerlijk Wetboek gemaakt werden, waarbij de algeheele gemeenschap van goederen, bij huwelijk, werd ingevoerd, in plaats van de gedeeltelijke, zoo als die vroeger, doch inderdaad gebrekkig, naar het Fransche Wetboek gevolgd was, en waarbij een nieuwe titel over Huwelijkscontracten voorkomt, doet reeds zien, dat omtrent eenige punten betere beginselen werden aangenomen; terwijl in an-
{==513==} {>>pagina-aanduiding<<}
dere de zeden en het gewone besef van voegzaamheid sommige beginselen, waarin het Fransche regt streng en consequent was, onderwerpen aan vereischten, die het burgerlijk leven als noodzakelijk leerde kennen. Hoewel bij deze
Commissie niet meer, als vroeger, algemeene vragen behandeld moesten worden, of redevoeringen behoefden gehouden te worden, vermeldt de Heer voorduin hare Memoriën van toelichting bij de verandering der redactie als gewigtige bijdragen tot de kennis der zaken, en roert omtrent de herziening der andere wetboeken de voornaamste bijzonderheden en geschriften daarover aan, zoo als b.v. betreffende dat van koophandel het wetenschappelijk verslag aangaande den 3den titel van het 1ste boek van van reenen, de verhandeling over de namelooze Maatschappijen van van hall, over de Kassiers en Makelaars van frets, over Rederij en Assurantie van van ouwerkerk de vries.
Nadat dit alles door voorduin met groote naauwkeurigheid en duidelijkheid voorgesteld, en hij tot de invoering van de wetboeken genaderd is, geeft hij, in een tweede gedeelte zijner Inleiding, eene Proeve van een oordeelkundig onderzoek naar de waarde der staatsstukken, die tot de beraadslagingen betrekking hebben.
Vooraf behandelt hij de vraag, of deze stukken eene authentieke Interpretatie behelzen, en levert daarbij een beknopt overzigt van den aard der Interpretatie, 't welk voor vele lezers nuttig wezen kan. Hij toont aan, op welk eene wijze deze staatstukken tot interpretatie gebruikt moeten worden, met waarschuwingen tegen onjuist gebruik van dezelve, en besluit dit met de conclusie, dat de beraadslagingen het best geschikt zijn om het beginsel en het doel der wetgeving te doen kennen.
Daarna ontvouwt hij breedvoerig de wijze der beraadslaging, voornamelijk omtrent de laatste herziening, toen het gemeen overleg tusschen den Koning en de Staten-Generaal inniger geworden was. Hij toont daaruit aan, hoedanig de ontwerpen van wet en hare beweeggronden in de toelichtende Memoriën zijn ontvouwd, en hoe de aanmerkingen der Afdeelingen, de schrijftelijke antwoorden der Regering, de veranderingen, welke de tekst onderging, de redevoeringen, door de Leden der Commissie van Redactie gehouden, beschouwd moeten worden. Ook vermeldt hij, hoedanig de

{==514==} {>>pagina-aanduiding<<}
redevoeringen in de openbare beraadslagingen mogen worden geraadpleegd.
Uit de oordeelkundige beschouwing van alle deze staatsstukken kan men afnemen, wat men van den Heer voorduin te dezen aanzien in de volgende deelen van zijn nuttig werk te wachten hebbe. Hij zal daarbij de verslagen der centrale afdeeling, de extract-notulen der zittingen met geslotene deuren, den uitslag der raadplegingen over de vraagpunten van stellige wetgeving, en de antwoorden, in die zittingen gegeven, bezigen.
Benevens deze ingrediënten ter uitlegging der wetten geeft hij de regelen aan de hand van vergelijking van het ontwerp van 1820, en waarschuwt omtrent het gebruik van alles, wat vóór 1820 voorgevallen is. Doch hij betoogt tegelijk, hoe de wetboeken van 1830 met het ontwerp van 1820, en de herziene wetboeken met de eerstgenoemden vergeleken moeten worden, even als ook de Fransche tekst, waarin zij toen ook verschenen, tot uitlegging aangewend worden kan. Uit dit alles leidt hij af, dat de staatstukken niet zijn te beschouwen als wetten nevens de wetgeving, maar als krachtige, zuivere en afdoende hulpmiddelen, om door goede redeneerkunde de wetboeken uit te leggen.
Dit eerste deel van des Schrijvers werk, waaraan met groot geduld en ijver gearbeid is, wordt besloten met eenige gevolgtrekkingen, vergelijkingen met de zamenstelling van de Fransche Wetboeken, en met eenige wenken, die zeer nuttig zijn gelezen te worden.
De geschiedenis en uitlegkunde van de nieuwe Wetboeken, die beide voor derzelver invoering en gebruik zoo hoogstbelangrijk zijn, ja onmisbaar, vindt men hier volledig bijeen; daaraan ontbreekt niets, en om deze reden zal dit werk het naast nevens de wetgeving plaats moeten vinden.
Het is eene geheel andere bezigheid, die wetgeving te beoordeelen, of dezelve met eene vroegere te vergelijken. Deze zaak was met de taak des Schrijvers onvereenigbaar; bijaldien hij zich daarin had begeven, zou zijn werk ongeschikt zijn geworden voor hetgeen het onmisbaar behoort te zijn. Het is eene anderc vraag, wat kan, wat behoort te wezen; eene andere, wat is of wat zal zijn. De critiek zal in 't vervolg de wetgeving kunnen toetsen; veranderen kan zij haar niet. Nogtans ware het te wenschen, dat er voor de loutering, voor de zuivering, voor de verbetering der wet-
{==515==} {>>pagina-aanduiding<<}
gevingswetenschap eene bestendige instelling gevestigd wierd. Deze zou stelselmatig bouwstoffen kunnen bijeenhouden, waaruit in 't vervolg de wetgeving aangevuld, verbeterd of met den tijd gelijk gehouden wierd. Een Hoogste Geregtshof, hoe regtsregelend ook, zal wel het bestaande interpreteren, doen stand houden en voor afwijkingen bewaren; maar het zal geene andere roeping hebben. Het is den Schrijver dezer aankondiging wel eens in de gedachte gekomen, of er, even als in het vak der Geneeskunde, geene Commissiën van Regtskundig Toevoorzigt konden bestaan. Deze zouden tegen misbruiken in de regtsbedeeling en betrachting kunnen ijveren, en al datgene kunnen bijeenzamelen, wat proefondervindelijk bleek voor verbetering vatbaar te wezen.
Het werk van voorduin zal aan ieder, die al het voorgevallene zelf niet heeft kunnen gadeslaan, wel in het oog doen vallen, dat geen der stukken van wetgeving zulk eene proef heeft doorgestaan als dat van het Burgerlijk Wetboek. Het zou later kunnen blijken, dat de andere Wetboeken in derzelver toepassing voor den oplettenden waarnemer belangrijke opmerkingen aan de hand gaven. Maar, wat men ook op dezen grooten arbeid zal mogen aan te merken hebben, het eerste, wat gevorderd wordt, zal hierin bestaan, dat men dien kent zoo als hij is; en wanneer ieder zijn' pligt vervult, en toont, dat hij de Nationaliteit begeert, die het groote motif van dit veelomvattend werk is geweest, dan zullen de beletselen, die anderzins verhinderen kunnen, dat die wetgeving aan haar doel beantwoordt, aanmerkelijk verminderen.
De Heer voorduin heeft te dezen aanzien eene groote taak vervuld; hij behoeft hierin niet meer vervangen te worden, en niemand kan hem hierin verbeteren. De Regering, die zijn werk begunstigde, en hem hielp in staat stellen te geven, wat niemand dan de Regering of de Leden der Commissie bezaten, vindt het geschonken vertrouwen volkomen tot bevordering van het gewigtig doel gestaafd. Het verdient de bescherming des Konings, die er de opdragt wel van wilde aannemen. En de Heer van asch van wijck, wiens Voorrede het werk versiert, toont, hoe een uitmuntend Redenaar, Staat- en Regtskundige nuttig voor het algemeen kan wezen, wanneer hij de verdiensten van anderen weet te waarderen. Deze eigenschap wordt, tot groot nadeel voor ons Vaderland, bij zeer weinig bekwame Mannen gevonden.

{==516==} {>>pagina-aanduiding<<}
Ieder, die zich de wetgeving zal willen of moeten eigen maken, zal erkennen, dat hiermede in de meest noodwendige behoefte is voorzien, en dat de Heer voorduin zich welberaden binnen de perken heeft gehouden van de taak, die hieromtrent te vervullen was. Doch deze heeft hij ook uitgevoerd met zoo veel naauwkeurigheid, met zulke hulpmiddelen van inhoudsopgaven en registers en typographische oplettendheid, met zoo veel kennis van zaken en besef van de ware behoefte ten dezen, dat ieder, wien het lusten zal, voortaan niet enkel over de wetgeving te lezen, maar er ook over te schrijven, tevens door dit werk zal aangespoord worden, om het oppervlakkige en het vlugtige te mijden, en zich op eenen arbeid toe te leggen, die zulk eene bestendige waarde hebben kan als deze.

van buren.





Geschiedenis des Vaderlands, door Mr. W. Bilderdijk; uitgegeven door Prof. H.W. Tijdeman. IXde Deel. Willem II en de Tusschenregering tot aan het Stadhouderschap van Willem III (1648-1672.) Te Amsterdam, bij P. Meijer Warnars. 1836. In gr. 8vo. 328 Bl. f 3-50.

‘Wij zijn (dus luidt de aanhef van dit negende Deel van bilderdijks Geschiedenis des Vaderlands) nu tot de korte Regering van den beminnelijken en ongelukkigen Vorst gekomen, wien men het helsche vermaak schept, steeds op de onlijdelijkste wijs te bezwadderen, maar van wiens groote vermogens en waarachtig edele inborst zij allen getuigen, die hem van nabij gekend hebben.’ Deze lofspraak op het karakter van willem II wordt op bl. 3 gevolgd door de volgende, niet minder levendige (maar toch eenigzins zonderlinge) afschetsing zijner uiterlijke gedaante: ‘Zijn recht Ridderlijke gestalte, houding en manieren, waar geheel zijne verhevene ziel in uitspiegelde, en die een volstrekt contrast maakte met den zwaarmoedigen struissengang en dikhalzige en dikbuikige Burgemeesters-statuur, waar men bij de Hollandsche Aristocraten aan verknocht was, en waar men de destigheid van een Regent in bestaan deed, was een voorwerp van spot en verachting voor de Hollandsche sactie.’ Men ziet hieruit, dat bil-
{==517==} {>>pagina-aanduiding<<}
derdijk zeer hoog (en dit beteekent bij hem, naar het geheele karakter zijner Geschiedenis: onvoorwaardelijk) met dezen Vorst ingenomen is. Zijne daden, bijzonder ook het gevangennemen en op Loevestein plaatsen van zes leden van de Staten van Holland, en zijn gewapende aanslag op Amsterdam, (30 Julij 1650) worden dan ook niet alleen als verschoonlijk, maar zelfs als volstrekt regtmatig, nuttig en noodzakelijk voorgesteld. ‘Het ongeluk wilde,’ zegt bilderdijk, bl. 28, ‘dat de wending van zaken door dezen sterken stap te weeg gebragt, dadelijk door de dood van dezen jongen Vorst gevolgd werd, die op den 27 Augustus naar Dieren vertrokken, daar denzelfden dag nog krank werd. Des anderen
daags naar de Haag terug gevoerd, deden zich weldra de kinderpokjens op, die reeds hoop op een gelukkig herstel gaven, als hij eensklaps weder in geweldig opzettende koortsen met groote benaauwdheden verviel, en op den 6 November overleed. Deze ziekte heeft in haren loop zeker iets zeer bevreemdends, en het moet niet verwonderen, indien men hierbij een ingeven van vergif vermoed heeft. - Ik zal niet bijbrengen, dat het wonderlijk is, dat willem I, willem II, jan willem frizo en zelfs willem IV, juist in die praecise oogenblikken omkwamen, wanneer het behoud der aristocratische factie aan hun dood hing (eene aanmerking die mij meermalen door vreemdelingen geopperd is (*)). Maar het is zeker dat in dien tijd het gerucht wijd en zijd rondliep. En wat kostte het Spanje door den een of anderen emissaris den kranken eenig onbekend middel te doen toedienen? Maar wat eigenlijk vergif was hier noodig? Het ontijdig veranderen van linnen in het uitkomen der puistjens en hun eerste zweeren was genoeg om in dien toestand het pestgif te doen inslaan. De vraag blijft dus, of het onnoozel of met een schuldig opzet was, dat men juist toen van linnen veranderen deed?’ Omtrent deze vraag is door den geleerden Uitgever op bl. 247 en volg. eene belangrijke aanmerking medegedeeld, die echter niet geschikt is, om het vermoeden of, zoo men wil, de twijfeling van bilderdijk bij iemand ingang te doen vinden.

{==518==} {>>pagina-aanduiding<<}

Hierna wordt van bl. 33-236 het Stadhouderlooze tijdperk van 1650-1672 behandeld, 't welk door bilderdijk, zonderling genoeg, genoemd wordt Tusschenregering van 1650 en vervolgens. Men was het tot dusverre eens, dat de zeven Vereenigde Provinciën eene Republiek waren, het zij er een Stadhouder was of niet. Eene Tusschenregering zoude dus in eene Republiek veeleer eene kortstondige eenhoofdige Regering moeten beteekenen, dan het omgekeerde. - In de eerste plaats ontmoeten wij hier de groote Vergadering, die den 18 Januarij 1651 door onzen cats geopend werd. Deze eerlijke en bedaarde Staatsman, dien men ook als zoodanig uit zijne geschriften leert hoogachten, was, volgens bilderdijk, ‘wel de ellendigste redenaar dien de wereld ooit opleverde (bl. 39). Een goede treuzelaar en nullarum partium (die zich onzijdig hield) (bl. 17). Een hals, niet opgewassen voor eenen Staatsminister (bl. 43)’ enz. Hierop volgt het kortstondig bestuur der zaken door den Raadpensionaris paauw, en de eerste Engelsche Oorlog. De Admiraal de ruyter komt hier op het tooneel. Bilderdijk, hoezeer hier en daar zijnen bedaarden heldenmoed en godsvrucht erkennende, houdt hem echter niet voor dien man, waarvoor hij tot dusverre door vriend en vijand, door tijdgenoot en nakomeling gehouden is. Op bl. 55 lezen wij: ‘In plaats van tromp, moest een soupler, gedweër Vlootvoogd gekozen worden, en die geene betrekkingen hebbende, voor alle indrukken vatbaar was, en te buigzamer, naar mate hij van geringer extractie was, en van jongs op nooit denkbeeld gekregen had dan van eene onmiddelijke en machinale
onderwerping. Dezen man vond men in michiel de ruiter, uit de laagste klasse geboren, als jongen in eene lijnbaan opgevoed en vervolgens tot de zeevaart geraakt; waarin hij eerst bij de koopvaardij door vlijt en oppassen opgeklommen, en sedert in 's Lands dienst overgegaan was. Deze man ook dáár door getrouwe bedaardheid en plichtsbetrachting al hooger en hooger geklommen, werd spoedig het vertrouwen en vervolgens de afgod der Hollandsche partij, die hem voortrok voor alles wat geboorte betrekkingen of belangen in 't Vaderland had. En (gelukkig!) zijn invloed vol braafheid en Godvrucht (schoon dit juist de titel niet was, waar men bij de Hollandsche Souverainiteit veel mee op had) zoo wel als zijn moed en kunde, wettigde ook steeds zijne be-
{==519==} {>>pagina-aanduiding<<}
vorderingen en de keus die men in de allergewichtigste zaken van hem deed.’ - Bl. 57 zegt bilderdijk: ‘Den roem der Hollandsche vlag zijn wij aan tromp verschuldigd, wiens verdiensten door Holland altijd verduisterd zijn en wien de ruiter nooit heeft kunnen opwegen.’ - Op bl. 168 vinden wij het verhaal van den Zeeslag van 4 Augustus 1666 tusschen de ruyter en Prins robert. ‘De ruiter,’ zegt bilderdijk, ‘had als een ontembare Leeuw gevochten, en zich een zeer goed Scheepskapitein en Onder-Admiraal [betoond], maar gebrek aan de kennis van het bestieren en beheeren van een groote Vloot in Esquadres verdeeld, laten blijken, waaraan heel het ongeluk te wijten was.’ Dus was de ruyter, volgens onzen alles kennenden, immers over alles oordeelenden Landgenoot, juist geen groot Meester in den Zeeoorlog. Een vreemdeling, een vijand - geen Kamergeleerde, die zeker meer jaren op de Brunswijker
hei dan op zee had doorgebragt - maar een vijand, die zich op zee meermalen met de ruyter gemeten had, oordeelde er proefondervindelijk anders over. In het officieel Rapport van den Franschen Admiraal d'estrées aan den Minister der Marine betrekkelijk den Zeeslag op Schooneveld, van 7 Junij 1673 (*) zegt hij: ‘De ruyter is een groot meester in de kunst van den oorlog ter zee; hij heeft mij in dezen slag schoone lessen gegeven. Gaarne zou ik mijn leven geven voor den roem, welken hij daarbij heeft verworven.’ Voorts worden in dit Deel de meeste bedrijven van de ruyter in een verkeerd daglicht gesteld. Het verbranden der Engelsche Oorlogschepen op den Theems, in één woord de togt naar Chatham, die Engeland met schrik vervulde, geheel Europa verbaasde en den Bredaschen Vrede ten gevolge had, wordt bl. 177-182 als een belagchelijk stuk, als eene dollemans onderneming voorgesteld, die nog

{==520==} {>>pagina-aanduiding<<}
niet eens zou gelukt zijn, zoo niet een Scheepskapitein, die gevangen zat en voor zijn hoofd beducht was, gepoogd had, dit door eene wanhopig stoute daad vrij te koopen, en den ketting over of aan stukken gezeild had. Eigenlijk (heet het) was dit alles door de ruiter doorgezet op order van cornelis de witt, die als Gemagtigde op de Vloot was, ‘een dom opgeblazen mensch die tot niets bruikbaar was dan om te paraderen.’ (bl. 178). - Niet beter wordt de beroemde Zeeslag bij Soulsbaai (eigenlijk Solebay) op den 7 Junij 1672 voorgesteld, waar de ruyter de vereenigde Engelsche en Fransche Vloten bestreed, en waar het voordeel aan onze zijde bleef. Bl. 215 zegt bilderdijk: ‘Onze Vloot van 91 schepen ontmoette de vereenigde Fransche en Engelsche 130 zeilen sterk. De slag ging zeer verward in zijn werk en brakel onderscheidde zich hier wederom door ongemeene stoutmoedigheid en tevens door insubordinatie: de Luitenant Admiraal van gent kwam hier om, 't geen (daar hij de ziel der geheele Vloot was) (?) de ruiter zeer benaauwde, wien van nes echter redde. Groot was het nadeel aan wederzijde. De ruiter hield echter nog twee dagen zee na 't gevecht, en keerde toen naar de Zeeuwsche kust.’ - Ieder, die ter goeder trouw hiermede vergelijken wil het uit echte bescheiden opgemaakte verhaal van dezen Zeeslag in het werk van de jonge, IIIden D. Iste St. bl. 108-144, zal genoodzaakt zijn te erkennen, dat de ruyter's roem hier door bilderdijk, op eene baldadige en hoogst ergerlijke wijze, is verkort.
In het overige van dit Deel staat jan de witt op den voorgrond. Bilderdijk begint met hem aan zijne lezers (of liever geloovige toehoorders) op de volgende wijze aan te dienen, bl. 62: ‘Hij was inderdaad wat men slim of schrander noemt, en doorgaands met gebrek aan oordeel en onverzettelijke vooringenomenheden gepaard gaat. Zijne betrekking als Zoon, tot den bij de Loevensteinsche factie zoo aangebeden en zoo almachtigen jacob de witt, gaf hem daarbij een aanzien, vertrouwen en invloed bij al wat deze partij aanhing, als niets evenaarde, en hij werd bij derisie niet slechts, maar omdat hij inderdaad de ziel van dien aanhang was, de wijsheid van Holland genoemd, schoon hij persoonlijk een vrij belachlijk mengsel van pedanterie, magistratuur-hoogmoed en onnoozelheid

{==521==} {>>pagina-aanduiding<<}
was, waar de buitenlandsche Gezanten mee speelden naar welgevallen.’ - Na aan de witt dit historisch karakter gegeven te hebben, behandelt hij deszelfs gedrag gedurende den eersten Engelschen Oorlog, en zegt deswege, bl. 63: ‘In alles wat er geschiedde, weet men niet, of het aan een dommen hoogmoed en zelfbetrouwen toe zij te schrijven, dan wel aan een oogmerk om zich door roekeloosheden a la merci van Engeland te stellen. Ik (voor mij) geloof dus, dat er van beide wat onderliep.’ Men zal begrijpen, hoe het door de witt gedane ten aanzien der Acte van Seclusie voorgedragen wordt. Hiervan vindt men op bl. 86 en 87 een krachtig Resumé, 't welk veel heeft van eene Acte van Beschuldiging, doch te lang is om hier over te nemen. Op dezelfde hoogst partijdige wijze (dit zullen immers de voorstanders van bilderdijk zelf wel toegeven?) wordt ook al het volgende voorgesteld. Over het doodvonnis van de buatt wegens verbodene en strafbare correspondentie met Engeland zegt bilderdijk, bl. 169: ‘Buat werd er onschuldig ingesleept en onwaardig opgeofferd.’ Wij erkennen gaarne, dat er met buatt zeer streng en misschien te streng is gehandeld, vooral door het niet verleenen van remissie van doodstraf, maar houden hem op verre na niet voor onschuldig; ofschoon omtrent dit geheele Proces hoogst lezenswaardig zijn de aanteekeningen van den Hoogleeraar tijdeman op bl. 270-282 (onder anderen uit de oorspronkelijke Processtukken zelf.) Doch wat zal men zeggen van de zonderlinge wijze, waarop bilderdijk de poging van den jongen van der graaff, om de witt, komende uit de
Vergadering der Staten van Holland, op de openbare straat te vermoorden, vergoelijkt? Een verraderlijke aanval door vier personen, met sabels en messen gewapend, waaromtrent de Heer simons, in johan de witt en zijn tijd, IIde D. bl. 202, te regt zegt: ‘Van de graaf was schuldig aan poging tot moord, door uiterlijke daden kenbaar, tot een begin van uitvoering overgeslagen en alleen belet door omstandigheden, die niet van de wil des daders afhangen, dat nog heden hier te lande volgens art. 2 van den Code Penal met den dood wordt gestraft. En mij is geen Land bekend, waar zoo iets niet als moord wordt aangezien en den dood ten gevolge heeft,’ enz. Hooren wij nu, hoe bilderdijk dezen aanslag verhaalt en beoordeelt, bl. 223: ‘Uit de

{==522==} {>>pagina-aanduiding<<}
Vergadering komende werd de witt aangevallen door vier personen, die den dienaar de flambou ontrukten en dien uitdoofden, hem zelven op den grond smeten, met den blooten degen eenige stoten nabij den hals op borst en schouders toebrachten, en wanende hem doodgestoken te hebben, zich weg maakten. - Een der daders werd spoedig gevat; 't was een zoon van den Raadsheer van der graaff, die met zijn broeder en nog twee jonge lieden, na het avondeten uitgegaan zijnde, daardoor aan het praten over de witt geraakt, en, verhit van de maaltijd, tegen hem uitgevaren waren, tot zoo verre, dat zij besloten, dat men dien schelm van kant moest maken, en dat zij daar de hand wel aan leenen wilden; waarop de witt juist uit de Vergadering gekomen, hen tegen kwam, en één van hun hem een steek toebracht, waarop de anderen mee de handen uitstaken. - 't Spreekt van zelf, dat hij ter dood gevonnisd werd, met uitdrukking dat hij 't Crimen Majestatis begaan had door een Minister van Staat aan te tasten. En jan de witt, die in dit geval vijanden tot vrienden had kunnen maken, maar in plaats hiervan zijn onverzoenlijke wraakzucht bij zijn laffe doodvrees deed blijken, drong niet alleen bij de Staten tot het afslaan van alle gratie (waarom alles riep voor een Jongheer van dat aanzien, van die betrekkingen, en van een allerzedelijkst gedrag, en die in een oogenblik van verhitte opzetting van den wijn (NB.) zich vergeten had) maar deed alles wat men kon om de overige drie schuldigen machtig te worden.’ - Zoo wordt dan van eenen te voren besloten, en dus met voorbedachten rade gepleegden moord (want de daders zelve waanden dien
volvoerd te zijn) gezegd, dat de jonge Heeren, in een oogenblik van verhitting door den wijn, zich vergeten hadden! Zoo wordt de leer opgewarmd, dat jonge Heeren van aanzienlijken huize en die voorname betrekkingen hebben boven anderen aanspraak kunnen maken op gratie, zelfs in geval van voorbedachten moord! Die hieraan zijn zegel hecht, of uit bilderdijk's woorden eenen anderen zin halen wil, met dien zullen wij voorzeker niet redetwisten.
Eerst het volgende Deel behelst het deerlijk uiteinde der de witten. Wij zullen bij ons verslag daarvan gelegenheid hebben om terug te komen op bilderdijk's karakterschets van jan de witt. Intusschen moeten wij, als

{==523==} {>>pagina-aanduiding<<}
aanvulling van ons verslag van het achtste Deel, gewag maken van eene hoogst belangrijke en uitgebreide bijdrage van den geleerden Uitgever, in dit negende Deel, bl. 308-315, over de Literatuur der Geschiedenis van oldenbarneveld, bijzonder over de vier werken, welke alle den naam voeren van waerachtige Historie van oldenbarne veld, meestal met elkander verward werden, en nu voor het eerst Bibliographisch behandeld en naauwkeurig van elkander onderscheiden zijn.




Volledig Grieksch-Nederduitsch Woordenboek voor de Gedichten van Homerus, benevens eene verklaring der moeijelijkste plaatsen, der gebruiken en instellingen van het Heldentijdvak, en van de eigennamen; ten dienste der Scholen zamengesteld door G.Ch. Crusius, en voor Nederduitsche (de Nederlandsche) Scholen bewerkt door Hm. Pol, Phil. Th.M. Lit. Dr. Te Amsterdam, bij J. Müller. 1837. In gr. 8vo. f 5-40.

Met genoegen kondigen wij dit werk aan, niet twijfelende of hetzelve zal aan de beoefenaren der Grieksche letteren hoogst welkom zijn. Er bestaan voor vele oude Schrijvers bijzondere Woordenboeken, zoo als het Lexicon Herodoteum, Xenophonteum e.a.; voor geen' Schrijver echter achten wij zoodanig een Woordenboek van meer belang dan voor homerus, niet alleen omdat de schriften van dezen Dichter vooral gelezen en bestudeerd worden, maar ook omdat homerus met hetzelfde regt, als hij voor den Vader der Poëzij erkend wordt, ook als de Grondlegger der Grieksche Taal mag worden aangemerkt. Wil men deze taal grondig beoefenen, de juiste beteekenis, afleiding, vorm en maat der woorden kennen, dan moet men vooral de Ilias en de Odyssea raadplegen. De taal toch, waarin homerus zong, is geenszins, gelijk men zich weleer voorstelde, aan te zien als een bont geheel, uit verschillende tongvallen, Aeolischen, Dorischen, enz. zamengeweven; - die verschillende tongvallen hadden zich ten tijde van homerus nog niet ontwikkeld; er heerschte toen ééne algemeene taal, ofschoon natuurlijk naar verschil van plaatsen en volksstammen min of meer gewijzigd: van deze taal bediende zich homerus; deze werd

{==524==} {>>pagina-aanduiding<<}
door zijn genie verfijnd, beschaafd, en van volkstaal tot de taal der Muzen verheven. Het Homerische dialekt bleef sedert, als eigendommelijke vorm, aan het Leer- en Heldendicht eigen, terwijl hetzelve ook op de taal der Lier- en Treurspeldichters, van welke de eerste zich van het Aeolische of Dorische, de laatste van het Attische dialekt bedienden, een' grooten invloed oefende. Hieruit laat zich ligtelijk beseffen, dat een Homerisch Woordenboek niet alleen ter verklaring van dezen Dichter, maar ook ter opheldering van de overige Dichters, en in het algemeen voor het grondig bestuderen der Grieksche taal van het grootste belang is. Nu ontbrak het tot nog toe wel niet geheel aan dergelijke hulpmiddelen, hetzij voor leerlingen, hetzij voor verder gevorderden bestemd; men kent onder andere de Clavis Homerica, het Woordenboek van passow, het Lexicon Homerico-Pindaricum van dammius: doch van deze is het eerste zeer gebrekkig en ondoelmatig ingerigt; het tweede niet uitsluitend voor homerus bestemd en onvoldoende; het derde alleen voor Literatoren, en te hoog van prijs, om algemeen verkrijgbaar te zijn. Een Lexicon, dat, ten dienste van leerlingen ingerigt, tevens aan meergevorderden en onderwijzers tot een nuttig handboek kon verstrekken, dit ontbrak tot nog toe, en in deze behoefte is door de uitgave van het hier aangekondigde werk voorzien.
Deszelfs inhoud en strekking wordt door den titel genoegzaam aangeduid. Vooreerst ontvangt men hier een Grieksch-Nederduitsch Woordenboek. Hierop zal welligt door sommigen de aanmerking gemaakt worden: waarom niet liever een Lexicon Graeco-Latinum, daar immers beide talen zusterlijk hand aan hand plegen te gaan, en vooral op de Scholen gezamenlijk onderwezen worden. Omtrent dit punt zijn de gevoelens verdeeld, en men zal lang kunnen strijden, eer men de zaak volkomen ééns is. Wij voor ons houden het in dit geval met een Grieksch-Nederduitsch Woordenboek, dewijl wij oordeelen, dat eene Latijnsche verklaring voor leerlingen tot het verstaan van homerus gewis minder dienstig, en tot het aanleeren der Latijnsche taal van weinig gewin is. Geen Latinist toch is in staat, de woorden bij homerus naauwkeurig te vertolken, zonder tot vreemde, ongebruikelijke, eigengemaakte woorden en omschrijvingen zijne toevlugt te nemen, hetgeen voor de Latiniteit niet zeer voordeelig kan zijn; en bovendien zullen

{==525==} {>>pagina-aanduiding<<}
de leerlingen uit eene Latijnsche vertaling den zin der Grieksche woorden veeltijds niet dan ten halve kunnen vatten. Wil men op de Scholen homerus in het Latijn laten vertalen, hetgeen wij in geenen deele afkeuren, zoo achten wij het veel nuttiger en aangenamer voor den leerling, deszelfs gedichten eerst in de moedertaal goed over te brengen, en daarna met de noodige vrijheid in het Latijn te vertalen, dan dezelve terstond, met het Lexicon in de hand, woord voor woord, in deze laatste taal te vertolken. Doch wij keeren tot ons Lexicon terug.
Onder de eerste vereischten van elk en vooral van een bijzonder Woordenboek behooren volledigheid in de opgave der woorden en naauwkeurigheid in de aanwijzing der plaatsen. Moeijelijk is het, hierover anders, dan na lang en oplettend gebruik, volkomen te oordeelen; intusschen hebben wij ons door het vergelijken van menige plaatsen genoegzaam mogen overtuigen, dat zoowel de Schrijver als de Vertaler daartoe de meeste zorgvuldigheid hebben aangewend. De laatste, de Heer Dr. pol, heeft, volgens zijne verklaring, bij het bewerken van dit Woordenboek, telkens het Lexicon van dammius vergeleken, en zoo doende een vijftigtal woorden, door crusius overgeslagen, er bijgevoegd; en, hetgeen van nog meer belang is, hij heeft de aangehaalde plaatsen van homerus alle één voor één nageslagen, en daardoor menige onnaauwkeurigheden van den Hoogduitschen Schrijver verbeterd (*), waardoor dit Woordenboek boven het oorspronkelijke in naauwkeurigheid en volledigheid niet weinig voor heeft. Overigens zal men geenszins verlangen, dat bij elk woord alle plaatsen, waar hetzelve voorkomt, worden opgegeven; teregt daarentegen zijn zoodanige woorden, die of slechts eenmaal bij homerus voorkomen, of wel meermalen, maar uitsluitend in een of ander zijner gedichten, door bijzondere teekenen aangeduid.
Om verder van de wijze van behandeling een denkbeeld te geven, zouden wij kunnen herhalen en bevestigen hetgeen de Heer pol dienaangaande in de Voorrede berigt: genoeg zij het, kortelijk te zeggen, dat men bij elk woord vindt

{==526==} {>>pagina-aanduiding<<}
opgegeven deszelfs wortel, quantiteit, dichterlijke vormen, beteekenissen, regimen; daarbij de verklaring van bijzondere phrases, uitlegging van moeijelijke plaatsen, opheldering van hetgeen tot oudheidkunde enz. betrekking heeft. Bovendien zijn woordvormen, welke voor den leerling moeijelijkheid kunnen hebben, in de alphabetische volgorde opgenomen, en tot derzelver stamwoorden teruggebragt. Ten einde den lezer in staat te stellen, over de wijze van behandeling zelf te oordeelen, deelen wij eenige proeven van verschillende soort mede:
‘γόνυ, τὸ, gen. γούνᾶτος en γουνὸς, nom. pl. γούνατα en γοῦνα, gen. γούνων, dat. γούνασι en γούνεσσι, Il. 9, 488. (γούνασσι) 1) de knie, γόνυ κάμπτειν, de knie buigen, d.i. uitrusten, zich nederzetten, ἐπὶ γοῦνα ἕζεσθαι, zich op de knie zetten, Il. 14, 437. De Ouden hielden de knie voor de hoofdzitplaats van de ligchaamskracht, vandaar: γούνατα τινὸς λύειν, iem. de kniën losmaken d.i. hem verlammen, nederstorten, dooden, ἐισόκε μοι ϕίλα γούνατ᾽ ὀρώρῃ, zoolang de knieën zich bewegen, d.i. zoolang ik nog krachtig ben, Il. 9, 610. Od. 18, 133. ὥς τοι γούναθ᾽ ἕποιτο, mogten de knieën nog gehoorzamen, Il. 4, 314.2) bij ootmoedig smeeken was men gewoon, iemands knieën te omvatten, vandaar: ἅψασθαι γούνων, Il. 1, 512. γούνα λαβεῖν, Od.
6, 147. γούνατα τινὸς ἱκάνεσθαι, Od. 3, 92, ook γοῦνα κύειν, Il. 8, 371; vandaar ook: θεῶν ἐν γούνασι κεῖται, het ligt in den schoot der Goden, d.i. het hangt van hen af, alsof het verzochte in den schoot der Goden lag, Il. 17, 514. Od. 1, 267, in de magt der Goden, daar in de oude taal dit door knie aangeduid wordt.
ἔργω, gewoonl. ἐέργω, ion. en ep. v. εἴργω, aor. 1 act. ἔρξα, perf. pass. ἔεργμαι, 3 pl. ep. ἔρχαται (zonder augm.) plusqpf. 3 pl. ἐέρχατο en ἔρχατο, part. aor. pass. ἐρχθεὶς. De Attici onderscheiden: εἴργω, uitsluiten en εἵργω, insluiten; Hom. heeft alleen den spir. len. (εἴργω staat alleen Il. 23, 72) ἐέργω, eigenlijk ἐΦέργω is het meest gewone, met de nevenv. ἐέργνυμι, ἐργάθω. Grondbeteek. afzonderen, naar mate van het verband, 1) insluiten, opeen pakken, te zamen vatten met acc. ἔντος ἐέργει, insluiten, vatten, Il. 9, 404 δόμον, het huis sluiten, Od. 7, 38 pass. met ἐν: ἐρχθέντ᾽ ἐν ποταμῷ, ingesloten, Il. 21, 282. ad. 10. 283. ἔνθα τε ϕρένες ἔρχαται, waar het middenrif ingesloten is, Il. 16, 486. σάκεσσιν ἐρχατο, Il. 17, 354. γἐϕυραι
ἐεργμέναι, geslotene, d.i. wel aan een gehechte dammen, Il. 5, 49, z. γέϕνρα.

{==527==} {>>pagina-aanduiding<<}
2) buitensluiten, scheiden, afhouden, Il. 23, 72. met ἀπὸ: βέλος ἀπὸ χροὸς, Il. 4, 130. ὅσον ἐκ νηῶν ἀπὸ πύργου τάϕρος ἔεργεν, zoo veel plaats, als van de schepen af, de gracht van den toren afscheidde, Il. 8, 213, met gen. alleen: παιδὸς, Il. 4, 131. ἐεργόμενοι πολέμοιο, van den strijd afgehouden, Il. 13, 525. 3) in het algem. in het naauw brengen, dringen, ἐπὶ νῆας, naar de schepen dringen, Il. 16, 395.
ἅρμα, ᾶτος, τὸ (ἄρω) 1) de wagen; in het bijzonder de strijdwagen; dikwijls staat de plur. v. den sing. 2) de ingespannen wagen, Il. 4, 306, dikwijls ἵπποι καὶ ἅρματα Il. 5, 199. De strijdwagens der helden bij Hom. hebben slechts ééne as (ἄξων) en twee raderen (τροχοί) Il. 5, 838. 6, 142. Uit het midden van den wagen en van de as komt de disselboom (ὁ ῥυμὸς) uit, die alleen enkel is. De rondten (ἥ ἴτυς) der raderen (Il. 4, 486) zijn met ijzeren of koperen beslag (ἐπίσσωτρα) omringd. De pijp der naaf en de naaf zelve (αἱ πλῆμναι) is met metaal belegd, en daarin zijn de spaken bevestigd (αἱ κνῆμαι) op de as staat een wagenstoel (ὁ δίϕρος) welke van voren en van achteren rond is, en eene opening heeft, om gemakkelijker te kunnen uit- en instijgen. Voor aan het einde des disselbooms is eene opening, waarin men eenen nagel (ὁ ἑστὼρ) steekt, opdat het juk der paarden niet verschuive (cf. τὸ ζυγόν) Men spande gewoonlijk twee paarden voor eenen wagen; soms was er een derde, hetwelk met eenen riem aan een der paarden onder het juk was gebonden en παρήορος heet. Op enkele plaatsen
komt een wagen met vier paarden voor, Il. 8, 185. Op den wagen waren altijd twee krijgslieden; één hunner strijdt met de lans, ὁ παραιβάτης, en de andere als voerman (ὁ ἡνίοχος) Men bediende zich meest van den strijdwagen tot den eersten, hevigen aanval, om den vijand tot de vlugt te noodzaken, Il. 11, 721, enz. Dit konde natuurlijk alleen op effene, vlaake velden plaats hebben. In den strijd sprongen de helden van den wagen, en streden te voet. Vergelijk elk woord in het bijzonder, en vooral ἵππος, παραιβάτης, ἡνίοχος.
καρ, een woord van onzekere beteekenis; waarschijnlijk een oud woord in pl. van θρίξ, op de plaats: τίω δέ μιν ἐν καρὸς αἴση ik acht hem een haar gelijk, Il. 9, 378. Misschien is het van eenen en denzelfden oorsprong, als ἀκαρὴς, Hesych. τὸ βραχὺ ὅ ούδε κεῖραι οἷὸν γε, zoodat er een woord κὰρ van κείρω geweest is, gelijk het Latijn ncc hilum of flocci

{==528==} {>>pagina-aanduiding<<}
facere. De Ouden nemen het of voor κηρὸς, even als den dood, of voor καρὸς, als een Cariër, dewijl de Cariërs als huurtroepen veracht waren. Maar de quantiteit strijdt tegen beide: ook is het laatste niet overeenkomstig met het Hom. tijdvak.
(Het vervolg en slot hierna.)




Proeve van Toepassing der Mnemotechnie, of Geheugenleer, van De Montry, door G.W. van der Voo. Te Rotterdam, bij J.A. van Belle. 1837. In gr. 8vo. 40 Bl f :-40.

De Geheugenleer is, door de lessen van den Franschman a. de montry, gedurende den laatsten winter in onderscheidene steden van ons Vaderland gegeven, op nieuw het onderwerp van veler gesprekken geworden, en wat men daarvan door hem en anderen hoorde, verwekte de algemeene zucht, om met de grondslagen dier leer bekend te worden, en haar inzonderheid ook op onze Taal toegepast te zien.
De Schrijver van het voor ons liggend boeksken schijnt dit verlangen eenigermate te hebben willen bevredigen. Hij geeft ons, in zijne inleiding, na een kort betoog van de behoefte aan eene zoodanige Leer, die daakzaken en bijzonderheden onafscheidbaar leert vereenigen, en tevens het middel in het werk stellen om ze onuitwischbaar in het geheugen te prenten, de vertaling van een daarop betrekkelijk stuk, in het Journal de la Haye van 2 Maart 1837 geplaatst; gaat vervolgens over tot de mededeeling der eerste Les van geuoemden Meester, en beproeft de toepassing er van op het Nederduitsch; toont in voorbeelden aan, hoe men, door het volgen van dit stelsel, eene naauwelijks uit te spreken reeks van getallen, en alle mogelijke jaartallen, bij de beoefening der Geschiedenis voorkomende, onthouden, en zich, waar het pas geeft, te binnen brengen kan; deelt de Tafel van herinneringspunten mede, zoo als die in het werk van de montry voorkomt; besluit met den wensch, dat een kundiger Landgenoot een mnemotechnisch systema ontwerpe, hetwelk voor dat der Franschen niet behoeve onder te doen, en schenkt eindelijk, als Toegift, de lijst der onderwerpen, waarop de montry zijne leer bereids heeft toegepast, en een Aanhangsel, waaruit blijkt, dat men zich thans ook in

{==529==} {>>pagina-aanduiding<<}
Engeland met de Geheugenleer onledig houdt, en welke de aldaar voorgeslagene wijze is, om er het gebrekkig vroeger stelsel van Dr. grey door een doeltreffender te doen vervangen. (*)
Genoeg over de verdeeling van het boeksken. Thans nog iets over de bewerking en de beantwoording aan het doel. De eerste is, volgens des Schrijvers eigene getuigenis, vlugtig genoeg. De Steller dezer aankondiging kan de redenen niet beoordeelen, waarom de Heer van der voo met de uitgave dezer Proeve zooveel haast gemaakt heeft, maar wenscht, zoo voor de wetenschap als voor het Publiek, dat de volgende, waarop hij ons uitzigt geeft, wat meer aaneengeschakeld bewerkt mogen zijn.
Wat vinden wij dan nu hier, dat den tot hiertoe oningewijden een denkbeeld van de grondslagen dezer Leer kan geven, en hem op den weg helpen, om die van toepassing op onze Taal te maken? Eerstelijk de opgave, hoe de montry ons oefent in het bestendig beschouwen van eenige medeklinkers als getallen, namelijk (voor het Fransch):
1,	2,	3,	4,	5,	6,	7,	8,	9.
t,	n,	m,	r,	l,	c,	q,	f,	p.
 terwijl hij voor de 0 of tienheid de S aanneemt, met verklaring der keuze bij deze verwisseling, gegrond, óf op eene zekere overeenkomst tusschen deze letters en getallen, (b.v. n voor 2, en m voor 3, omdat de eerste dier letters uit twee en de andere uit drie zoogenaamde beenen is zamengesteld) óf op taalkundige opmerkingen (b.v. dat in bijna elke taal eene r in het woord vier voorkomt); daarna eene poging, om ons hetzelfde voor het Nederduitsch te geven, dus:
0,	1,	2,	3,	4,	5,	6,	7,		8,	9
s of z,	t of d,	n,	m,	r,	l,	b of p,	k,	v,	w of f,	g of ch.
 met verantwoording der redenen voor deze keuze, en een ophelderend voorbeeld, gelijksoortig aan het door de mon-
{==530==} {>>pagina-aanduiding<<}
try in zijne eerste les gegevene; bij welk een en ander van der voo de aanmerking voegt, dat men de vrijheden (volgens onze grootste Taalgeleerden is dit het juiste woord niet) van het gewone spraakgebruik bij deze Leer zal moeten vaarwel zeggen, en woorden zoo als jon-gen letterlijk en lettergrepig uitspreken.
Nu volgt de reeds vermelde eerste toepassing, op het onthouden zelfs van de grootste getallen, waartoe men: a. de getalmerken door de daarmede overeenkomstige medeklinkers moet vervangen; b. daarna, met behulp dezer medeklinkers, het getalwoord, of liefst, voor een groot getal, in eene zekere versmaat, eenige zamenhangende woorden vormen, welker hoofdbeteekenis gemakkelijk kan onthouden worden. Ten voorbeelde ontvangen wij:
wij leven vrij, wij leven blij op Neêrlands dierbren grond, dat deze klanken oplevert:
w, l, v, n, v, r, w, l, v, n, b, l, p, n, r, l, n, d, s, d, r, b,

r, n, g, r, n, d.



die, naar den gelegden grondslag, deze aaneengeschakelde getallen geven:
8, 5, 8, 2, 8, 4, 8, 5, 8, 2, 6, 5, 6, 2, 4, 5, 2, 1, 0, 1, 4, 6,

4, 2, 9, 4, 2, 1.
Dit kan dienstig zijn, als het slechts te pas komt een getal uit één of meer versregels te maken. Hoe in het omgekeerd en meer noodzakelijk geval te handelen, wordt vooralsnog niet duidelijk opgehelderd. Het behoort misschien tot volgende lessen, in welke, is de Verslaggever (die alleen eene openbare les, met bewondering van 's mans vlugheid, bijwoonde) wél onderrigt, de montry eene andere, zeer vernuftige wijze aan de hand gaf, om oordeel en geheugen tevens te hulp te komen: het vaststellen, namelijk, der namen van bepaalde plaatsen of Stadsgebouwen, welke, ééns voor altijd in zekere volgorde aangenomen zijnde, en het eerste woord der formulen uitmakende, daaraan, als ware het, een nommer geven, waardoor de verdeeling van het groote getal bij het memoriseren gemakkelijk wordt gemaakt en verwarring bij de herhaling voorgekomen.
Bij de behandeling der tweede toepassing der Geheugenleer, t.w. die op Tijdrekenkunde, wordt gezegd, dat wij

{==531==} {>>pagina-aanduiding<<}
daarbij, a. het getal in de overeenkomstige medeklinkers moeten veranderen; b. van deze medeklinkers een woord of woorden zamenstellen, die men getalwoorden kan noemen, en c. eene zoogenaamde formule (volzin) maken, de geschiedkundige daadzaak zoo beknopt mogelijk voorstellende, in zoodanig verband, dat het getalwoord (of de vereenigde getalwoorden) altijd aan het eind komt (of komen) te staan. Zie hier het voorbeeld, door van der voo gegeven:
Geschiedkundige daadzaak: Dood van Willem I, in 1584.	Zamenstelling: 5, 8, 4 (*) l, v, r, dat de klanken geeft, (o.a.) voorkomende in heel vrij.	Formule (of getalwoord): Willem I werd vermoord, maar het Land bleef heel vrij. 5, 8, 4. (1) 5 8 4.

Op soortgelijke wijze zou men (tot nader voorbeeld) zich het jaar, waarin de gedenkwaardige slag van Waterloo geleverd is, door herinnering dezer drie woorden kunnen te binnen brengen:
Gedenk aan WaTerLoo,



daar, volgens den gegeven grondslag der letter- en nommerverwisseling, de w 8, de t 1, de l 5, en dus deze drie letters vereenigd het getal 815, alzoo, met voorplaatsing van het in gedachte bijgevoegde duizendtal, 1815 aangeven. In dit door ons bijgebragt voorbeeld ziet men, dat alleen de eerste letter van elke lettergreep gebruikt is. De Heer van der voo schijnt zelf in bedenking te geven, of zulks, bij de toepassing op het Nederduitsch, niet beter ware; en, in aanmerking nemende, hoe vele medeklinkers, ook op het einde der lettergrepen, en hoe vele zamengestelde, in vele onzer woorden voorkomen, zou ons dit ver verkieslijk toeschijnen. Beproeven wij, zulks aannemende, het sterfjaar van Willem I te vinden, met andere woorden dan de door hem gekozene te bezigen:

{==532==} {>>pagina-aanduiding<<}

Osschoon Willem I vermoord werd, behield hij zijn' LeVensRoem.

5, 8, 4 (1) 584.
Vooralsnog onthoudt zich de Schrijver van nadere opheldering wegens het gebruik der Tafel van herinneringspunten, bij het in het geheugen brengen der naamlijsten van Koningen enz. Hij zal het ons echter niet ten kwade duiden, wanneer wij, ten behoeve der koopers van zijn boekje, met weinige woorden opgeven, wat wij voor het eigenlijk doel dezer Tafel, tot opgemeld einde, houden.
Bij elk zelfstandig naamwoord in zoodanige Tafel vindt men een getal, zamengesteld uit de in een getal verwisselde eerste letter van het algemeen zelfstandig naamwoord, voor den regel, waarop dat woord voorkomt, en uit de insgelijks verwisselde eerste letter van het algemeen bijvoegelijk naamwoord, boven de kolom, waarin het gevonden wordt. Door deze vereenigde letters denkt men aan die beide woorden, en hun zin herinnert aan dien van genoemd zelfstandig woord, dat, trouwens, door oefening, te gelijk met het getal zelf voor den geest komt. Om nu, met behulp hiervan, een' korten zin te vormen, welks herinnering ons in staat stelt, terstond de vraag te beantwoorden, de hoeveelste der Graven van Holland Floris V was, (namelijk de 16de) en tevens in welk jaar hij omkwam (1296), gaat men dus te werk: Voorondersteld dat Tijd, welks t ons, als boven opgegeven, de 1, en blij, welks b ons de 6 aangeeft, de hier vereischte algemeene woorden voor en aan het hoofd der Tafel zijn, en Feest (een blijde tijd), het in beteekenis overeenkomstig woord, bij het getal 16, dan brenge men Feest vooraan in den volzin, en één, twee of hoogstens drie woorden, de eerste medeklinkers van wier lettergrepen 296 opleveren, geheel aan het slot, b.v. dus:
16

Op het jagt-feest van Floris V waren 's Lands Edelen niet gul blij,

2, 9, 6 (1)296,



en men ziet de beide opgegevene vragen voldoende beantwoord.
En hiermede meent de berigtgever, zijne aanprijzende aan-
{==533==} {>>pagina-aanduiding<<}
kondiging van dit boekje besluitende, tevens eenigermate aan vroegere uitnoodiging der Redactie van dit Tijdschrift voldaan te hebben, om wegens de toepassing van de montry's stelsel nog iets naders mede te deelen. De Heer van der voo of iemand anders der leerlingen van dien Meester zou het Publiek met de vervaardiging en uitgave van een uitvoerig en wèl zamenhangend werk over dit, der aandacht ten volle waardig, onderwerp hoogelijk verpligten. (*)

{==534==} {>>pagina-aanduiding<<}


0 Zout.	0. Zoet.	1. Taai.	2. Naar.	3. Mal.	4. Rond.
1. Tijd.	10. Zomer.	11. Oorlog.	12. Oproer.	13. Kermis.	14 Jaar.
2. Nood.	20. Wandeling.	21. Hongersnood.	22. Operatie.	23. Likdoorn.	24. Draaikolk.
3. Mond.	30. Suiker.	31. Schar.	32. Leugen.	33. Geklap.	34. Kanon.
4. Rijk.	40. Holland.	41. China.	42. Siberië.	43. België.	44. Wereld.
5 Last.	50. Leven.	51. Takkebos.	52. Houtenbeen.	53. Kiespijn.	54. Atlas.
6. Band.	60. Huwelijk.	61. Goud.	62. Slavernij.	63. Kindervrijaadje.	64. Strik.
7. Kunst.	70. Banketbakker.	71. Geheugenleer.	72. Bedrog.	73. Malmolen.	74. Dans.
8. Vuur.	80. Punch.	81. Pek.	82. Koudvuur.	83. Dwaallicht.	84. Zon.
9. Geld.	90. Belooning.	91. Lederenmunt.	92. Woeker.	93. Pietjes.	94. Gulden.


5. Lang.	6. Blij.	7. Kort.	8. Vroeg.	9. Groot.
15. Eeuw.	16 Feest.	17 Seconde.	18. Morgenstond.	19. Geschiedenis.
25. Beenbreuk.	26. Arbeid.	27. Neusbloeding.	28. Pap.	29. Dood.
35. Babbelaar.	36. Gezang.	37. Vloek.	38. Ontbijt.	39. Haai.
45. Portugal.	46. Frankrijk.	47. Denemarken.	48. Egypte.	49. Rusland.
55. Tering.	56. Dankbetuiging.	57. Baard.	58. Pijn.	59. Centenaar.
65. Borgtogt.	66. Verloving.	67. Knoop.	68. Oudermin.	69. Eed.
75. Touwslaan.	76. Muzijk.	77. Buiteling.	78. Eten.	79. Schilderstuk.
85. Bliksem.	86. Vuurwerk.	87. Stoppels.	88. Twistvuur.	89. Brand.
95. Banknoot.	96. Geschenk.	97. Stuiver.	98. Pillegift.	99. Rijksdaalder.






{==535==} {>>pagina-aanduiding<<}

Bloemlezing uit de Werken van Pater Abraham van St. Clara; benevens eene Verhandeling over zijn Leven, Karakter en Schriften. Door J.P. Arend. Te Deventer, bij A. ter Gunne. 1837. In kl. 8vo. 246 Bl. f 1-90.

Men moge van de kanselwelsprekendheid denken wat men wil; die een aasje gevoel heeft voor de heiligheid der Christelijke Godsdienst en de waardigheid van den Redenaar, die haar tot zijn onderwerp heeft, kan de Preken van den bekenden Pater abraham van st. clara niet anders dan onwaardig en ongepast vinden; en al kon men met honderd voorbeelden (*) bewijzen, dat het een gebrek van zijnen leeftijd was - hij is en blijft, wat hij door sommigen genoemd is, uit dit oogpunt, een geestelijke hansworst, wiens koddige invallen nergens minder, dan in eene kerk, te pas komen. Doch beschouwt men den man niet als Kanselredenaar, maar als Schrijver, dan moet het wijdstrekkende zijner kunde, het goedhartige zijner satyre, het fijne zijner menschenkennis, het onbeschroomde zijner taal, het luimige zijner invallen, het populaire zijner uitdrukkingen, het onuitputtelijke van zijn vernuft waarlijk bewonderd worden. Rec. althans, die de meeste werken van den Pater las, legde hem nooit uit de hand van verveling, en vond altijd op iedere bladzijde nieuw genoegen - zoodra hij maar vergeten kon, dat het Preken waren. De onderhavige bloemlezing kon gemakkelijk tienmaal zoo groot gemaakt worden. Tot het vervolgen - want de stof is rijk - moedigen wij gaarne den Uitgever aan. Schoon anders onze ruimte hoe langer zoo minder wordt, om staaltjes te geven, dienen wij hier eene uitzondering ten aanzien van een paar korte te maken.
‘Tafelvrienden zijn gelijk de visschen, die slechts dan den kop uit het water steken, wanneer men hen brokken toewerpt; anders laten zij zich weinig zien.’
‘Mozes hield eene roede in de hand. Zoolang hij haar vasthield, bleef zij schoon en groen; zoodra hij haar echter op den grond wierp, werd zij in eene slang veranderd.

{==536==} {>>pagina-aanduiding<<}
Het ware beeld der kindertucht. - Zoolang ouders de roede handhaven, en gepast gestreng zijn, gaat alles goed; zoodra zij echter de roede neêrleggen, verandert deze in eene slang, en de kinderen worden vergistigd.’
‘Welk een ellendig uurwerk is de echtestaat, wanneer de wijzer niet op een staat! Waarlijk, waar het orgel van den echtenstaat ontstemd is, daar is de duivel balkentrapper.’
‘Echtelieden moeten eene goede keel hebben, om alles te kunnen slikken; zij moeten goede vingers hebben, omdat zij er dikwijls door moeten zien; eenen goeden rug, om alles te dragen; eene goede maag, om de hardste brokken te kunnen verduwen; goede schouders, om ze dikwijls te kunnen ophalen; goede voeten, omdat hen de schoen dikwijls knelt.’
Als Rec. deze vier aanhalingen uitgaf voor eene ‘Bloemlezing uit Pater abraham,’ zou hij gelijk staan met den Uitgever, die de 24 eerste bladzijden van dit werkje noemt: ‘eene Verhandeling over...’ de schriften van den man. Eene groote bloemlezing, boven aangeprezen, zou nabij komen aan een ontdekken van de bron der aardige zetten van vele hedendaagsche Schrijvers. Uw dienaar, Mijne Heeren!

De Egoïst. Een Verhaal uit de tegenwoordige Eeuw. Door C. Spindler. Uit het Hoogduitsch. II Deelen. Te Amsterdam, bij C.L. Schleijer. In gr. 8vo. 511 Bl. f 5-50.

Dit boek heet in het oorspronkelijke Boa-Constrictor. Schrikte de Vertaler voor dien ontzettenden titel, zoodat hij daarvoor Egoïst koos, dan heeft hij - immers naar den inhoud van het boek - eene allerongelukkigste keus gedaan; want wij kunnen toch niet gelooven, dat hij Boa-Constrictor door Egoïst zal hebben willen vertalen, of dat hij eenig verband tusschen den Boa-Constrictor en den Egoïst voorondersteld heeft. Egoïsten zijn meest alle menschen, en moeten zulks, in zekere opzigten, zijn; ofschoon ieder zijn eigen manteltje heeft, waarmede hij zijn egoïsme vrij knapjes weet te bedekken. Maar daarom is een Egoïst nog geen uitvaagsel van de menschheid, geen laaghartig moordenaar, geen koelbloedig verwoester van het geluk zijner medemenschen, zoo als die george, welke hier de hoofdrol speelt, en die door

{==537==} {>>pagina-aanduiding<<}
spindler met den Boa-Constrictor bedoeld wordt. Doch de gepastheid of ongepastheid van den veranderden titel daargelaten, over het boek zelv' hebben wij iets meer te zeggen.
Toen in Frankrijk de ultra-romantieken, met name victor hugo, sue, janin, dumas en anderen, in hunne romans en tooneelstukken - wie herinnert zich hier niet een le Roi s'amuse, Lucrèce Borgia, Han d'Islande, Atar Gull, La Vigue de Koat-Ven enz. enz.? - eenen toon aansloegen, die den niet geheel verbeesten mensch de haren te berge deed rijzen, was het wel te verwachten, dat die toon elders - Gode zij dank, niet in ons vaderland! - weerklank zoude vinden; want de imitatores servum pecus (het ras van slaafsche naäpers) zijn nog niet uitgestorven; en dit kon dan ook wel inzonderheid van zulke Romanschrijvers te gemoet worden gezien, die, in zichzelve geen fonds genoeg bezittende, om iets waarlijk goeds en deugdelijks te leveren, doorgaans op de leest van anderen moesten schoeijen. Maar een spindler, die door zijn' Jood, en vooral door zijn' Jezuit getoond heeft, wat hij als Romanschrijver kan, moest zich zoo ver niet vernederen, om van anderen datgene te borgen, wat hij zelf in staat is veel beter te leveren. Intusschen, het ligt er toe! Wij hebben thans van spindler eenen roman à la sue en consorten; eenen roman, vol van de gemeenste schurkerijen en gruwelijkste misdaden, waarvan de lezing walging en afgrijzen moet verwekken.
Zullen wij onze lezers met den inhoud bekend maken? Uit eenige weinige trekken kent men hem. - George, een jong koopman, beminde een jong, rijk, Engelsch meisje (eugenia) en werd door haar weder bemind. Zij zwoeren elkander eeuwige trouw, doch wegens zijne niet zeer gunstige financiéle omstandigheden kon hij haar niet huwen, en begaf zich, om zijn fortuin te maken, naar Indië, waar hij eenen rijken planter (descharpes) door vergift vermoordde, en, na nog meer wandaden, naar Europa terugkeerde. - Hier begint de roman. George heckdey is teruggekeerd. Eugenia heeft intusschen, gedurende zijne afwezigheid, eenen anderen persoon gehuwd, en wel den vriend van george's jeugd, leopold, die echter niets van eugenia's en george's voormalige betrekkingen weet. Ofschoon nu george zich sedert vijftien jaren niet heeft laten zien, en al dien tijd met eene Mulattin (diana) geleefd heeft, welke hij zelfs als zijne matres

{==538==} {>>pagina-aanduiding<<}
naar Europa heeft medegebragt, vordert hij echter, dat eugenia hem getrouw had moeten blijven, en wil zich nu aan haar wreken. Dat doet hij op eene echt-duivelsche wijs, namelijk daardoor, dat hij twist tusschen haar en haren echtgenoot zaait, dat hij leopold aan zijne Mulattin koppelt, en hem vervolgens tot allerlei ondeugden, tot bigamie, ja zelfs tot gemeenen diefstal verleidt; voorts nog daardoor, dat hij leopold's dochter wellustige lagen legt, haren bruidegom, een' jongeling van een edel karakter, door eenen laaghartigen medestander laat doodschieten, en zich zelf aan haar als minnaar opdringt, doch, de toestemming harer moeder niet kunnende verkrijgen, haar diets maakt, dat hij haar vader is, ten gevolge waarvan het ongelukkige meisje, hetwelk hij wezenlijk liefde had weten in te boezemen, ten laatste eene zelfmoordenares wordt en zich verdrinkt; terwijl hij eindelijk de maat zijner gruweldaden daardoor vol meet, dat ook leopold's onschuldige zoon (rudolf) van diefstal beschuldigd en eerloos verklaard wordt. Na aldus een gelukkig huisgezin diep ongelukkig gemaakt te hebben, blijft hij alleen over, en keert naar Indië terug; naar de kusten, zegt de Schrijver, waar de scharpes' geest onder tamarinden ronddoolt, en diana's dreigende stem (ook deze Mulattin had hij vermoord) uit elken palmboom in het oor haars moordenaars kermt.
Ziedaar nu de Boa-Constrictor, of, zoo als hij bij ons moet heeten, de Egoïst! - Dat spindler zulk een boek schreef, mag, om de hierboven aangevoerde reden, verwondering baren; dat hij ten zijnent eenen uitgever voor zulk een boek vond, baart ons minder verwondering, daar wij weten, wat er niet al in Duitschland gedrukt wordt; maar dat er in ons land van zulk een boek eene vertaling verschijnt; dat een anders achtenswaardig boekhandelaar met zulke waar speculeert - dit, wij bekennen het, bedroeft ons; en wij moeten wenschen, dat het eene mislukte speculatie moge zijn, opdat noch hij, noch andere uitgevers immer verleid worden, om dergelijke producten aan ons letterlievend publiek te leveren.
De vertaling is redelijk wel, doch riekt hier en daar wat sterk Germaansch. Onbevangenheid, bij voorbeeld, (Iste D. bl. 57. 133. 205) is een woord, hetwelk wij in onze taal niet kennen, immers niet in de beteekenis van het Hoog-
{==539==} {>>pagina-aanduiding<<}
duitsche Unbefangenheit, waarnaar het dus letterlijk, zonder zin, is vertaald.

Zeeplanten, of Voorlezingen uit het Noorden. Te Sneek, bij F. Holtkamp. 1837. In gr. 8vo. 208 Bl. f 2-25.

Een bundeltje, behalve uit een paar Gedichten, bestaande uit Voorlezingen, gehouden in het Nut van 't Algemeen, Departement op het Eiland..... niet genoemd, maar dood gemakkelijk met den vinger te wijzen. De Schrijver had zich gerustelijk kunnen noemen, zonder vrees voor schande. Hoogelijk roemen wij in alles het juiste vatten van den geest der achtingwaardige Maatschappij, en als zoodanig mogen zeer vele Redenaars in aanzienlijker Departementen aan deze Zeeplanten wel een lesje nemen. Die over de zucht om nut te stichten is een zeer goed uitgewerkt, belangrijk en voor de gelegenheid (uitreiking van eereblijken) zeer doelmatig opstel; de vergelijking tusschen de Departementsvergaderingen en het menschelijke leven (de ballotage met de geboorte - de intrede met de kindschheid - de voorlezing met het onderwijs - de werkvergadering met de bestemming van den man - het nanut (gezellig verkeer en goede sier) met de uitspanningen - het scheidingsuur met den dood) een aardig stuk, dat ons, bij al het te locale, bijzonder geviel. De natuurlijke en zedelijke waarde van het rooken zou beter zijn zonder het met de haren bijslepen van de 1, 3, 4de aanmerking in het tweede gedeelte. De spreekwoorden van zee en scheepsleven ontleend zijn magtig afgezaagd, schoon geschikt voor dat Departement; even als de beantwoording der vraag: is het de laatste vergadering? Doch daarom is iets nog niet algemeen belangrijk. Vermits echter de inteekenaars, onder welke wij met bevreemding den Boekverkooper uitgever zelven voor 116 Exx. vonden, voor het meerendeel waarschijnlijk zullen weten, wat zij in dit bundeltje ontvangen, zien wij geene reden, om daarop te vallen. En voor de niet-inteekenaars kan het, als gezegd, nuttig zijn, eens te zien, dat spreken in het Nut
geheel iets anders is, dan voorlezingen houden in eene letterkundige of geleerde Maatschappij. Wij prijzen het werkje aan, als eene geschikte bijdrage tot de Nuts-leesbibliotheken. De Schrijver heeft gemakkelijkheid in het stellen, zoo in proza, als in dichtmaat.


{==540==} {>>pagina-aanduiding<<}

Drietal Verhalen, op Godsdienst en Deugd gegrond. Niet vertaald. Te Leeuwarden, bij L. Schierbeek. 1837. In gr. 8vo. 198 Bl. f 2-20.

Dat van een eenvoudig drietal zedelijke verhalen het: niet vertaald, op den titel tot aanprijzing moet wezen, strekt onze Letterkunde juist niet tot eer. Het drietal is in den smaak der zedelijke Verhalen van loosjes. Wij lazen ze met genoegen. Het eerste, de Vondeling op het slagveld van Waterloo genoemd, is de geschiedenis van een' vondeling, niet, zoo als men denken zou, op dat slagveld gevonden, maar wiens afkomst daar aan het licht komt. Het laat zich lezen, maar is het minste der drie. Veel beter is het tweede: henriette, of de edele stiefdochter. Zij handelde edel, in den volsten zin des woords, en werd door een gelukkig huwelijk beloond. De verhaler bedenke echter, dat niet de toeziende voogd, maar vondels zelf het beheer over het landgoed der minderjarige henriette moest hebben. Hij was haar eigen vader. Ook draagt men in den zwaarsten rouw geene zijde. Zie bladz. 60. Het derde verhaal: charlotte estendorp en sara ter walde, schetst hoofdzakelijk de rampen, die een edel Joodsch meisje ondervond ten gevolge van hare overhelling tot het Christendom. Het is, dunkt ons, het beste van alle. De reis naar Engeland en de ontmoetingen aldaar zijn wat boven het waarschijnlijke. Maar het moet ook niet al te dagelijksch zijn. Ook hier eindigt - even als in de beide vorige - alles met een gelukkig huwelijk. Zoo klapt de zweep gewoonlijk. Wij beamen ten volle een gezegde van saartje: ‘Indien slechts ieder Jood, elke Jodin, eens bij het afsterven eens vromen Christens tegenwoordig ware; inderdaad, ik geloof, dat dan allen overtuigd zouden zijn, dat in jezus de gelofte, (belofte) door jehova aan
israël gedaan, vervuld is geworden.’ Of nog liever: dat het Christendom alleen onder alle levensomstandigheden en bij het naderen van den dood ware gemoedsrust schenkt en schenken kan. Dat is overal in dit bundeltje de hoofdwaarheid.





{==541==} {>>pagina-aanduiding<<}

Boekbeschouwing.

Verhandeling over het eigenlijke wezen des Christendoms, door P. van der Willigen, Predikant te Thiel. Uitgegeven door teyler's Godgeleerd Genootschap. XXXIIste Deel. Te Haarlem, bij de Erven F. Bohn. 1836. In gr. 4to. 218 Bl. f 2-80.

Deze Verhandeling is het antwoord op de volgende belangrijke Prijsvraag: ‘Daar, van wege de groote vorderingen, welke de Oordeel- en Uitlegkunde des Bijbels gemaakt hebben, eene meerdere onderlinge toenadering plaats heeft der verschillende Protestantsche Gezindheden, doch desniettegenstaande eene groote verscheidenheid blijft plaats grijpen van begrippen, juist niet omtrent die stukken der Christelijke leere, die voorheen meer bijzonderlijk betwist werden, maar veeleer omtrent den waren oorsprong en den eigenlijken inhoud dier leere, en het echter, ter geruststelling der gemoederen, van hoog belang schijnt, vooral in onze dagen, bij de aan vele oorden der Christen-wereld heerschende neiging tot het zoogenaamd Rationalisme aan den eenen kant, en tot het Mysticisme aan de andere zijde, en bij de zoo zeer uiteenloopende gevoelens der Protestantsche Godgeleerden, daaromtrent eenige vastigheid te hebben; zoo wordt gevraagd: eene duidelijke opgave van datgene, hetwelk jezus en de Apostelen uitdrukkelijk geleerd hebben, zoo ten aanzien van het geheele stelsel van de Godsdienst, als met opzigt tot den persoon des Heilands en den aard der weldaden, door Hem aan het menschdom aangebragt, hetwelk volgens die leer moet beschouwd worden als het eigenlijke wezen des Christendoms, dat voor alle tijden geschikt en voor alle menschen behoefte is.’ Teregt is de Schrijver, blijkens zijne Inleiding, bl. 8, met het tweeledige der vraag en met hetgene, dat naar de motiven derzelve scheen gevorderd

{==542==} {>>pagina-aanduiding<<}
te worden, eenigzins verlegen geweest, maar de waarschijnlijkste bedoeling gevolgd. Immers, daar ‘de persoon des Heilands en de aard zijner weldaden’ ook tot het geheele stelsel van Godsdienst behoort, kan men aan eene afzonderlijke melding daarvan niet wel eenen anderen zin toeschrijven, dan dien van ‘vooral en in het bijzonder.’ Volgens de motiven schijnt men ook een onderzoek naar den waren oorsprong der leer van jezus en zijne Apostelen, volgens hunne eigene verklaring, te moeten verwachten; maar, vermits dit punt in de vraag zelve niet aangeroerd wordt, heeft de Schrijver zich daarmede niet opgehouden.
Een breedvoerig verslag van den inhoud dezer Verhandeling te geven, laat onze ruimte niet toe: wie dit verlangt, mogen wij verwijzen naar hetgene, dat daarvan in de Godgeleerde Bijdragen, XIde D. 3de St., gegeven is. In eene omstandige beoordeeling van een stuk te treden, waarover reeds, vóór de uitgave, door erkende Regters voor het Publiek uitspraak gedaan, en waaraan de hoogste eereprijs toegewezen is, achten wij evenmin gepast, ten ware (wat hier het geval niet is) het oordeel des Referents zeer aanmerkelijk van het hunne mogt verschillen.
Tot regte waardering van deze Verhandeling willen wij uit de Voorrede der genoemde beoordeelaars kortelijk iets overnemen. Teyler's Godgeleerd Genootschap heeft geen antwoord verwacht, dat aan allen zou voldoen, en de zaak als afgedaan doen beschouwen; en de Schrijver zelf toont mede meer dan eens en ten duidelijkste niet in dat begrip te staan. Het Genootschap vindt echter in dit opstel ‘zeer gewigtige bijdragen ter beantwoording der opgegevene vraag, een aantal zeer gegronde aanmerkingen, en hoogst belangrijke wenken tot regt verstand der Bijbelsche Openbaring, dienstig tot staving van derzelver Goddelijken oorsprong, en vooral uitmuntend geschikt om tot het gewenschte doel te naderen. De Schrijver toch (wordt hier gezegd) heeft met groote scherpzinnigheid den weg aan-
{==543==} {>>pagina-aanduiding<<}
gewezen, langs welken ieder Protestantsch Christen, te midden van de zoozeer uiteenloopende stelsels der Godgeleerden van onzen tijd, kan kemen tot de kennis van datgene, hetwelk, afgescheiden van den vorm der voordragt, zoo wel als van het plaatselijke en tijdelijke in de schriften des Nieuwen Verbonds, voor de eigenlijke leere van jezus en de Apostelen moet gehouden worden.’ Voorts nemen de Leden van het Genootschap alle de bijzondere gevoelens van den Schrijver, vooral die in het tweede Hoofddeel, wel niet als de hunne over, en ‘vinden daarin het een en ander, dat van hunne inzigten der Christelijke waarheid afwijkt;’ maar, volgens Protestantsche grondbeginselen en de spreuk hunner Stichting, (ware Godsdienstkennis bloeit door vrijheid) meenen zij deszelfs vrijheid, na hem hunne bedenkingen medegedeeld te hebben, te moeten eerbiedigen. - Met dit oordeel kan Ref. zich over het geheel zeer wel vereenigen: alleen is het hem onbekend, of het een en ander, dat in deze Verhandeling van de inzigten des Genootschaps in de Christelijke waarheid afwijkt, hetzelfde is, als waarin hij deze
afwijking van de zijne vindt: zoo hij voor zichzelven hiervan rekenschap geven moest, zou hij oordeelen, dat de Schrijver nog eer te veel dan te weinig tot het eigenlijke, altijd en voor allen geldende wezen des Christendoms gebragt, en dus nog wel eens iets daarvoor gehouden heeft, dat misschien met meer regt tot de inkleeding en tot het tijdelijke en plaatselijke moet gerekend worden; doch wilde Ref. zulks behoorlijk uiteenzetten, dan zou hij met zijn verslag de grenzen verre overschrijden, en in onderzoekingen komen, waartoe het hier de plaats niet is. Hij moge er alleen nog bijvoegen, dat de hoofd- en onder-verdeelingen dezer Verhandeling doorgaans zeer eenvoudig, natuurlijk en doelmatig zijn; dat de manier van behandeling zeer duidelijk en bevattelijk, en de stijl daarmede overeenkomstig is; en vooral, dat de denkwijze des Schrijvers zich daarin door ware Christelijke libera-
{==544==} {>>pagina-aanduiding<<}
liteit en verdraagzaamheid kenmerkend en vereerend onderscheidt.
Om ten minste eenigzins te doen kennen, wat en hoe het hier behandeld wordt, wil Ref. het volgende opgeven. - Het eerste Hoofddeel bevat, in de eerste Afdeeling, een onderzoek naar en bepaling van de kenmerken van hetgene, dat in de leer van jezus en zijne Apostelen voor inkleeding, alsmede voor tijdelijk en plaatselijk te houden is: dit geschiedt bijzonder in het 2de Hoofdstuk, nadat in het 1ste gehandeld was over den aard van Godsdienstig onderwijs van jezus en zijne Apostelen, ons medegedeeld in de schriften des N.V., en het doel, waartoe hetzelve, en wel zóó, is medegedeeld aan de volgende eeuwen. (Bij hetgene, dat de Schrijver, ten opzigte van dit laatste, over het doel der bewaring van de schriften des N.V., bl. 42. e.v. zoo wel gezegd heeft, mag men nog voegen, dat zij dienen konden als vaste leggers, waartoe men, bij de verbastering van het traditioneel onderwijs, altijd kon terugkomen, om te weten, wat de oorspronkelijke Christusleer was: van daar is de Hervorming uitgegaan, en van daar zal zij verder moeten voortgaan.) - Op dezelfde wijze, eenvoudig en natuurlijk afgedeeld, bevat de tweede Afdeeling een onderzoek naar de regelen, om het wezen der Christelijke leer van zijne inkleeding te ontdoen, en uit het tijdelijke en plaatselijke het altijd en voor allen geldende af te leiden: dit geschiedt bijzonder in het 2de Hoofdstuk, nadat in het 1ste voorgesteld was de verschillende aard van de inkleeding en van het tijdelijke en plaatselijke in de leer van jezus en zijne Apostelen, en de schriften des N.V., die dezelve bevatten. Te regt onderscheidt de Schrijver hier (bl. 92.) twee soorten van het tijdelijke en plaatselijke: tot de eerste brengt hij ‘alles, wat na het wegvallen van de omstandigheden, betrekkingen, personen enz., voor welke het oorspronkelijk bestemd, en naar welke het
oorspronkelijk berekend was, geheel ophoudt van eenige noodzakelijkheid of toepassing te zijn, omdat

{==545==} {>>pagina-aanduiding<<}
het zoo min naar de daarbij ten grond liggende beginselen als naar den vorm, zoo min naar den geest als naar den letter op andere betrekkingen, omstandigheden, personen enz. kan worden overgebragt;’ tot de laatste ‘alles, wat, schoon naar den vorm en de letter tijdelijk en plaatselijk, echter, naar de daarbij ten gronde liggende beginselen en den geest, van algemeene en altijd durende toepassing is.’ - Hier, even als in de eerste Afdeeling, worden de gegevene regels door voorbeelden opgehelderd; en alles getuigt van des Schrijvers goeden exegetischen en Christelijk liberalen zin. Mogt iemand meenen, dat deze en andere hier opgegevene regels wel op zichzelve goed zijn, maar dat het op de toepassing, wat daartoe behoort, altijd aankomen zal, en dit verschillend beschouwd zal worden; de Schrijver stemt dit gaarne toe, en zegt er te regt van, bl. 97, 98: ‘Het natuurlijk verschil van vorming en begrippen bij elk niet napratend, maar zelfdenkend mensch, brengt het van zelf mede, dat dit niet anders zijn kan, en er geen regelen, hoe goed en voldoende ook, kunnen worden opgegeven, dan die in de bijzonderheden voor verschillende toepassing vatbaar zijn. Doch tevens schijnt het mij, dat wij het wel zeker mogen achten, dat hetgeen bij eene, niet willekeurige en onbezonnene, maar bedaarde en waarheidlievende toepassing van goede regelen, door onderscheidene bevoegden en deskundigen, uit hun verschil van begrippen zelve, blijkt aan gegronde bedenking onderhevig te zijn, of het wel tot het wezenlijke en algemeen geldende der Christelijke leer, en niet maar misschien tot de inkleeding en het tijdelijke en plaatselijke van die leer behoort, dat, zeg ik, dit niet met regt tot het wezenlijke, altijd en algemeen geldende, op goeden grond, kan geacht worden te behooren,’ enz. - Dit geheele eerste Hoofddeel komt Ref. voor, het meest voortreffelijk en voldoend bewerkte gedeelte dezer Verhandeling te zijn.
In het tweede Hoofddeel vindt men eene ‘opgave van

{==546==} {>>pagina-aanduiding<<}
datgene, hetwelk (naar de meening des Schrijvers) jezus en zijne Apostelen uitdrukkelijk geleerd hebben, zoo ten aanzien van het geheele stelsel van Godsdienst, als met opzigt tot den persoon des Heilands, en den aard der weldaden, door hem aan het menschdom aangebragt, hetwelk, volgens die leer, moet beschouwd worden als het eigenlijke wezen des Christendoms, dat voor alle tijden geschikt en voor alle tijden behoefte is.’ - In de eerste Afdeeling geeft hij eenige voorafgaande aanmerkingen over den voet, waarop deze opgave hem toeschijnt het best te zullen worden ingerigt. Te regt schrijft hij hier wel, in de 1ste aanmerking, dat ‘de Prijsvraag niet verlangt eene opgave van de leer aangaande God en zijne dienst, met uitsluiting van jezus christus;’ maar wanneer hij hier voorloopig reeds het een en ander omtrent laatstgenoemden aanvoert, dat op zijn zachtst gesproken zeer disputabel is, dan zou het Ref. voorkomen althans hier niet te behooren. - Zoo zou Ref. ook niet zoo onbeperkt met hem, volgens de 2de aanmerking, van gevoelen zijn, dat hetgene, waarover de meeningen verschillen, het uitvoerigst moet behandeld worden; want hetgene, dat algemeen erkend wordt, is nog zeer onbepaald, en in verschillende tijden verschillend: ook blijkt het, volgens het later door den Schrijver te regt opgemerkte, (bl. 130, 131) dat hij aan het laatstgenoemde eene ondergeschikte belangrijkheid toekent; en is dit zoo, zou het dan wel tot het algemeen en altijd geldende en voor ieder noodige behooren? - In de 3de aanmerking, oordeelt hij met reden, dat, naar het doel der Prijsvraag, hier niet alles ten toets behoeft gebragt te worden, wat ooit, met hoeveel onregt ook, tot de Christelijke leer gebragt is: maar dan zou Ref. ook meenen, dat, om consequent te zijn, van hetgene, dat door den Schrijver niet erkend wordt tot het wezen des Christendoms te behooren, eigenlijk niets moest gemeld zijn geworden;
want anders heeft het een te eenzijdig en polemisch aanzien, hetwelk mede met het doel

{==547==} {>>pagina-aanduiding<<}
der Prijsvraag niet schijnt overeen te komen; gelijk de Schrijver zelf, bij eene 4de aanmerking, te regt meent, dat zij ‘niet vereischt eene vermelding en wederlegging van alle, hoe zeer ook ongerijmde en losse redeneringen, om sommige wezenlijke en altijd geldende punten der Christelijke Godsdienstleer van dezelve uit te monsteren.’ - Zeer juiste opmerkingen vindt men, in de 5de aanmerking, over het gebruik van Bijbelsche bewoordingen, als alleen en op zichzelve niet genoeg zijnde, om een Bijbelsch en wel een Christelijk leerstelsel te hebben, hetwelk veeleer Bijbelsche zaken moet bevatten, in zulke bewoordingen, als men tegenwoordig gebruikt, om die zaken duidelijk en bepaald uit te drukken.
Bij dit algemeene, dat genoeg zal zijn, om de waarde dezes werks te schatten en aan te prijzen, meent Ref. het te moeten laten; want wilde hij nu bij het eerste Hoofdstuk der tweede Afdeeling, bevattende (naar zijne meening, wat al te kort) alles, wat algemeen en op goede gronden in de Christelijke leer wordt gebragt tot het wezenlijke en voor alle tijden en personen geldende, en bij het tweede, (naar zijn inzien, wat al te uitvoerig) waarin datgene, waaromtrent verschil van meening bestaat, zoo als dit te voren nader omschreven is; wilde Ref. bij dit alles even lang en wel beoordeelend stilstaan, dan zou hij (gelijk boven gezegd is) tot eene uitvoerigheid en eene Exegetisch-Theologische behandeling van zaken moeten komen, waarvoor het hier de plaats niet is. Ieder onderzoeke en behoude het goede; maar wat niet als goed houdbaar is, late hij varen, en vergenoege zich liever met wat minder, maar degelijker; en hiertoe zal ook voor den nadenkenden rijke stof zijn in deze welgeschrevene Verhandeling, die met de ontwikkeling van twee aanmerkingen besloten wordt, waarin veel waars en goeds gezegd is, deels over de betrekkelijke waarde der inkleeding en der tijdelijke en plaatselijke voordragt van de Christelijke leer, deels over de vraag, ‘of en in hoe ver het mogelijk is te bepalen, wat algemeen, voor alle tijden en personen, als blijvend en

{==548==} {>>pagina-aanduiding<<}
geldend moet worden beschouwd, en in dien zin moet worden geacht haar wezen uit te maken.’








Waarheid in Liefde, een Godgeleerd Tijdschrift voor beschaafde Christenen. Onder medewerking van een Godgeleerd Gezelschap, tot zinspreuk hebbende: Gods Woord is de Waarheid, uitgegeven door J.F. van Oordt, J.W.Z., P. Hofstede de Groot, L.G. Pareau, J.J. Swiers, J. Sonius Swaagman. Jaargang 1837, Iste en IIde Stuk. Te Groningen, bij J. Oomkens, In gr. 8vo. 476 Bl. f 4-: bij Inteek.

Zoodra het eerste Stuk van dit nieuwe Godgeleerde Tijdschrift het licht zag, hebben de Nederlandsche Stemmen zich over hetzelve laten hooren. Het is, in vergelijking met de Godgeleerde Bijdragen, naar het oordeel dier roepers, nog al ernstiger, inniger. Och ja! men kan zich er beter bij neêrleggen; (het echte woord voor hen, die in het Christendom liever liggen dan werken.) Maar Christelijk is het Tijdschrift daarom nog niet. De Redactiën van beide deze Godgeleerde Tijdschriften mogen, indien dit noodig geoordeeld wordt, over dit Christelijke (?) oordeel, zich verklaren; wij zwijgen op dit geroep, en zeggen, dat zulke voorproevers meer willen dan kunnen. Deze is de eenige kennis, welke wij van de Nederlandsche Stemmen op dit punt meenen te moeten nemen.
De Verzamelaars van dit Tijdschrift zijn van oordeel, ‘dat een naauwkeurig en duidelijk onderzoek, wat in het Christendom voor hoofdzaak, voor begin, midden en einde, voor doel en strekking te houden zij, en wel zulk een onderzoek, uit belangstelling in de waarheid en ter opbouwing der gemeente in geloof en liefde ondernomen, meer dan ooit dringende behoefte in de Nederlandsche Kerk is. Om dit doel te

{==549==} {>>pagina-aanduiding<<}
bereiken, hebben zij een Tijdschrift geopend, om eene geheele reeks van onderzoekingen neder te leggen. Het middelpunt van dezelve zullen de gewijde bladen des Nieuwen Verbonds uitmaken, welker verklaring en opheldering zij, zoowel uit die bladen zelve, als ook uit hetgeen het Oude Verbond, en in het algemeen de Oudheid vroeger en de Christelijke Kerk later oplevert, zullen beproeven.’ Wetenschap en geleerdheid zullen evenwel geen doel maar middel zijn, om de Christelijke waarheid, ook ten dienste van niet-geleerde, maar beschaafde Christenen, zooveel mogelijk, te vinden en op te helderen.
De inrigting van dit Tijdschrift is dezelfde als van de Theologische Studiën und Kritiken van ullmann en umbreit. Van de twee Hoofdafdeelingen behelst de eerste Verhandelingen en Gedachten, de tweede Beoordeelingen en Berigten. Van hetgeen in de twee eerste stukken, die voor ons liggen, vervat is, moge een beknopt verslag volstaan.
De volgende Verhandelingen komen hier voor: 1. van Prof. pareau, over Waarheid in Liefde, bl. 11-79. a, wordt over de Waarheid in het algemeen gehandeld, om des te duidelijker in te zien, wat Waarheid en Liefde zij in het Christendom; b, wordt aangetoond, dat Waarheid en Liefde onmisbaar tot het wezen des Christendoms behooren; c, wordt aangewezen den wederkeerigen invloed van Waarheid en Liefde. Hier doet zich tweederlei vraag op: wat is Waarheid in Liefde? en: wat is Liefde in Waarheid? d, wordt de vraag beantwoord: van waar is Waarheid in Liefde te verkrijgen? e, hoe de verkrijgbare Waarheid in Liefde ons zelve toe te eigenen? Deze Verhandeling, welker lezing en herlezing wij ten hoogste aanbevelen, opent zeer gepast dit Tijdschrift. - 2. van Prof. hofstede de groot, over het onderscheid tusschen de voorstelling en uitdrukking van Jezus en van Johannes, in het Evangelie van Johannes op te merken, bl. 80-110. Voor beschaafde Christenen, nog iets anders dan Chris-
{==550==} {>>pagina-aanduiding<<}
tenen van den beschaafden stand, eene hoogstbelangrijke proeve van de naauwkeurigheid van Johannes, en tevens eene bijdrage tot de geloofwaardigheid van zijn Evangelie. Ook geleerden zullen dit stuk op zijnen regten prijs stellen, al stemmen zij niet in met 's mans gevoelen over hetgeen door den Evangelist bij de woorden van jezus of van den Dooper zal gevoegd zijn, bl. 86 volgg. 3. van Ds. j. sonius swaagman, Beschouwing van Jacobus, bijzonder met betrekking tot zijn denkbeeld van Geloof, bl. 111-130. ‘Zoo onveranderlijk het Christendom in zijn wezen is, zoo zeker is het ook, dat de vormen, waarin menschen het opvatten en aan anderen
mededeelen, van elkander kunnen verschillen.’ - Het Geloof is bij jacobus van dien aard, dat men vooral moet letten op 's mans eigendommelijke geaardheid en bijzondere omstandigheden, als waaruit die eigene denkwijze is ontsproten en dus ook verklaard moet worden. Daartoe wordt men, a, gewezen op jacobus en het standpunt, waarop hij zich bevond, b, op de daarmede overeenkomstige, hem eigene beschouwing van het Geloof. Rec. meent, dat men het oog evenzeer moet vestigen op de menschen, aan wie die Brief geschreven werd. Volgt men b.v. bij paulus die verklaringwijze, welke hier aanbevolen wordt, dan verschilt paulus in den eenen Brief merkelijk van paulus in eenen anderen. Men onthoude zich toch van alles, wat eenzijdig is!
Het tweede Stuk behelst drie Verhandelingen en twee opstellen onder de Rubriek Gedachten. - 1. Over het verband tusschen vergeving van zonden en de heiliging des menschen. Een belangrijk stuk van Prof. van oordt, bl. 239-293. ‘Is de bekeering door de vergeving der zonden, of de vergeving der zonden door de bekeering?’ Een beslissend antwoord op deze vraag is niet gemakkelijk te geven. Welk gedeelte dier vraag men toestemmend beantwoorde, men heeft dan wel ééne waarheid: de waarheid vindt men daar, waar beide de gedeelten afzonderlijk beantwoord worden.

{==551==} {>>pagina-aanduiding<<}
Het geheele stuk is eene gewigtige bijdrage, en meer dan poging, om tegen het eenzijdige in de beschouwing te waken, en bij het opnemen en vereenigen van de onderscheidene zijden eenheid te bewaren, en helderheid, zuiverheid en bestemdheid van begrippen te bevorderen. - 2. Ds. j.j. swiers deelt, bl. 294-328, mede zijn Onderzoek, wat het zij: In God zijn - Christus, God in ons - één zijn met Christus en God. ‘Wij wenschen (bl. 298.) daarbij eenvoudig het Evangelie zelf te laten spreken, en te geven, wat eene beschouwing en onderlinge vergelijking der plaatsen, hiertoe betrekkelijk, oplevert. Zoo hopen wij tot een resultaat te komen, hetwelk de diepte, welke men van de eene zijde zoekt, met de verstaanbaarheid, die men van de andere zijde wenscht, vereenigt. Slechts in de schriften des Nieuwen Verbonds willen wij bij ons voorgesteld onderzoek opheldering zoeken. Want, ofschoon ook bij sommige ongewijde Schrijvers der oudheid de uitdrukkingen worden aangetroffen: in iemand zijn, één zijn met iemand, zoo behoeven wij hunne schriften hier veelligt minder, dan ergens elders, tot opheldering der gewijde bladen. De schriften des Nieuwen Testaments verklaren hier genoegzaam zich zelve. Ja wij zouden bijna kunnen zeggen, dat het den geheelen inhoud der Evangelieschriften uitmaakt, te ontvouwen, wat het zij: in Christus en God zijn, Christus en God in ons, één zijn met Christus en God. Hetgene door deze uitdrukkingen wordt bedoeld, is, als 't ware, het brandpunt, waarin alle stralen van het Christelijk leven zich vereenigen, en van waar zij ook alle wederom uitgaan.’ Rec. gelooft niet, dat deze de regte manier is, om deze spreekwijzen naar behooren op te helderen. Het moet ons niet om diepte te doen zijn, maar om de eenige ware
beteekenis der woorden en spreekwijzen. Hiertoe is vooral vergelijking der onderscheidene plaatsen dienstig en noodig. Als dit goed en rigtig geschiedt, zal op elke plaats verband en zamenhang het overige wel aan-
{==552==} {>>pagina-aanduiding<<}
wijzen. - 3. De Leer van den Apostel Paulus in eenige van hare Hoofddenkbeelden voorgesteld, bl 329-350. Dit stuk, geteekend T., behelst opmerkingen en wenken. Over hetzelve wordt men verzocht, zijn oordeel op te schorten, bl. 335. Wij beschouwen deze eerste proeve als eene Inleiding voor de volgende, ‘die veel zullen ontwikkelen en nader aanwijzen, wat hier slechts wordt aangestipt.’
Alleen in het IIde Stuk vindt men de Rubriek Gedachten, bl. 351-368. Men treft daar aan, 1o. van Prof. pareau een opstel, ten titel hebbende: de aard van het Evangelie, volgens den Apostel Johannes, 1 Br. I:1-3a. 2o drie opstellen van Ds. swiers. Vrijheid, Afhankelijkheid. Het slot van beide bijeenhoorende stukjes is: ‘Volkomen afhankelijk van God, en overeenstemmende met God zijn, - dit is de heerlijke vrijheid van Gods kinderen (Rom. VIII:12).’ Hoe is het vaak met der menschen verschillen? Tegen de eenzijdigheid in het oordeel over de waarheid eener zaak. Met geringe verandering hebben wij over dezelfde zaak bijna dezelfde vertelling elders gelezen. Doch dit schaadt niet. Gaarne hadden wij evenwel de laatste regels op bl. 368 weggelaten gezien: ‘Zouden paulus en jacobus ook zulke bittere twisten over het geloof hebben gevoerd, hetwelk zij zoo verschillend en schijnbaar regtstreeks strijdig voorstellen?’ Die vraag kan ook, en misschien beter, dan hier de bedoeling schijnt te zijn, ontkend worden op grond, dat beide Apostelen, over Geloof voor zichzelven eenstemmig, naar de verschillende behoeften van onderscheidene lezers, hetzelfde Geloof van eene andere zijde voorstellen. Nog eens, men drijve geene subjectiviteit, waarbij het objective, zoo niet alles, dan toch zeer veel zou verliezen!
De tweede Hoofdafdeeling van dit Tijdschrift behelst, onder de Rubriek Beoordeelingen, 1, Verslag, door Ds. swiers gegeven, van twee geschriften, door den Berlijnschen Hofprediker theremin vervaardigd, en

{==553==} {>>pagina-aanduiding<<}
in onze taal uitgekomen te Groningen, namelijk over het wezen der mystieke Godgeleerdheid, eene Proeve uit theremin's Avondstonden, en adalbert's Bekentenissen. Voor Geschiedenis van eenig belang, maar daarom ook voor beschaafde Christenen?.... 2. Voor hen achten wij veel belangrijker hetgeen van de hand van Prof. van oordt voorkomt, ter mededeeling van den hoofdinhoud eener belangrijke Latijnsche Verhandeling, door Doctor j.h. scholten, Onderzoek getiteld: omtrent Gods liefde jegens de menschen, als de hoofdleer van de Christelijke Godsdienst. - 3. wordt door Prof. pareau verslag geleverd van de Leerredenen van samuel muller. Men vindt dit in het 1ste Stuk, bl. 132-223; voortzetting hiervan treft men aan IIde Stuk, bl. 371-439. - 4. Verslag van het werk van d.f. strauss, Dr. der Philosophie: Das Leben Jesu kritisch bearbeitet. Dit verslag is gedaan door Ds. busch keiser. - 5. worden eindelijk beschouwd de Leerredenen nagelaten door l. egeling; zoodat eerst de inhoud wordt opgegeven, en dan derzelver geest en strekking eenigzins nader aangewezen. Steller hiervan is Ds. j.j. metzlar.
Onder de Rubriek Berigten ontmoet men, bl. 224-233; 1. Wenken van eenen Roomsch-Katholijke en van eenen Jood ter verbetering van hunne Kerk. Beide erkennen de behoefte aan verbetering in hunne Kerk. De Steller heeft het oog op: De Roomsch-Katholijke Kerk in Oud-Nederland gelijk zij is, zijn kon en zijn moest. Amst. 1833, en: Der Jude. Gezeichnet und gestochen von einem Juden. Marburg, 1834. Dit stukje behelst berigt over De openlijke Geloofsbelijdenis van de nieuwe Ledematen der Gemeente, nu ook in de Israëlitische Kerk ingevoerd. Darmstadt, den 13 Mei 1836, en over een' herderlijken Brief van den Bisschop van Trier, jozef von hommer, sedert overleden, van den 11 Jan. 1836; 2, bl. 233, 4, Regtvaardiging en Heiliging, betreft een naïf gezegde van den Predikant rowland hill. - Het tweede Stuk deelt, bl. 440-
{==554==} {>>pagina-aanduiding<<}
476, iets uitvoeriger berigten mede; 3, Bijdrage tot de kennis van het wezen van het Rationalismus en van deszelfs tegenwoordig verval in Duitschland. ‘Twee bijdragen uit den laatsten tijd worden bijgebragt, waardoor zoo wel de eigenaardigheid, als de spoedig op handen zijnde ondergang dezer denkwijze, te weten in zoo verre zij een uitsluitend stelsel is, duidelijk wordt aangewezen.’ a, een opstel, uit de Allg. Kirchenzeitung April 1836 ontleend, en getiteld: De bekeeringen onder de Godgeleerden van onzen tijd, levert een geschiedkundig getuigenis, dat en waarom zoovele Predikanten in Duitschland de Rationalistische denkwijze laten varen. Bretschneider, hoewel voorstander en verdediger van dat stelsel, erkent in de Allg. Kirchenzeitung Oct. No.
171, de boven vermelde daadzaak. b, behelst eene ‘Oorlogsverklaring tegen het gewone Rationalismus van den Jenaschen Hoogleeraar karl hase.’ Zoo wordt diens geschrijf genoemd bl. 458. Gewigtiger zouden dergelijke begrippen zijn, indien tevens naar waarheid kon worden getuigd, dat men in Duitschland tot de eenige kenbron der waarheid was wedergekeerd. Of het beter zij, dat het gevoel-vermogen dan het ken-vermogen zegeviere, zal de tijd leeren. Met het veranderen van stelsel is de zaak niet aanstonds geholpen. God verschoone ons land van de eene kwaal zoo wel, als van de andere! Meer zeggen wij thans niet. - 4, wordt eene geschiedkundige schets medegedeeld omtrent den voortgang van het onderscheid tusschen Roomsche en Katholijke Kerk. In deze schets zijn de sprongen wat groot. Paolosarpi, 1605-1607 - Gallikaansche geestelijkheid, 1682 - johannes nicolaus von hontheim, 1763- de woelingen in het Roomsche Europa sedert 1830 - Doctor crosby, wiens misse-lezen in de landtaal tot dit opstel aanleiding heeft gegeven. Als men op het oog houdt, hoeveel de Politiek aan dit roepen deel hebbe tegen de magt des Pausen, en hoe ligt die roepers het zwijgen aannemen, dan loont het de moeite niet, iets

{==555==} {>>pagina-aanduiding<<}
daaromtrent op te teekenen, al ware er nog meer van te zeggen. Dit zal aan ieder blijken, die het laatste stukje (5) leest, getiteld: Eenige blikken in de Christelijke denkwijze en Kerk van Italië, ontleend uit f.f. fleck's wissenschaftliche Reise durch das südliche Deutschland, Italien, Sicilien und Frankreich. Leipsig, 1835.
Hiermede leggen wij de pen neder. Ons verslag is uitvoeriger geworden, dan wij ons hadden voorgesteld. Wij hebben het min voegzaam geacht, over geest en strekking van dit Tijdschrift in het onze uit te weiden, dat nu ook den verderen gang van hetzelve niet vermag te volgen, veel min Recensiën van Recensiën te geven.




Handleiding of Leerboek der Likeurstokerij, bereiding aller soorten van Parfumeriën en Chocolade-bereiding; of opregte, op veeljarige ervaring, gegronde handleiding enz. enz. enz., (*) bewerkt door Dominicus Horix. Naar den tweeden druk uit het Hoogduitsch overgebragt en met vele aanmerkingen en bijvoegsels vermeerderd door Th.G. Entrup Bavink, Apotheker. Te Groningen, bij J. Oomkens. (Zonder jaargetal.) In gr. 8vo. XVI. 419 Bl. f 3-:

De Schrijver deelt in het Voorberigt de redenen mede, die hem tot het zamenstellen van dit werk bewogen hebben. Hij beschouwt het onderwerp, waarover hij zal handelen, als vooral gewigtig uit het practisch oogpunt, en eene juiste kennis van hetzelve alleen mogelijk door ervaring; deze ontbreekt grootendeels, of rust op geene zuivere gronden, of wordt door geene voldoende theoretische kennis gesteund. Wat in Duitschland over dit vak geschreven is, heeft meer theoretische dan practische waarde. De hulpmiddelen, welke Frankrijk biedt, missen doorgaans beide deze vereischten. Een en ander heeft

{==556==} {>>pagina-aanduiding<<}
den Schrijver opgewekt, naar zijne krachten, volgens zijne ervaring, in deze behoefte te voorzien. De Vertaler oordeelde, dat de Schrijver zich grootendeels wel van zijne taak gekweten heeft; hier en daar echter heeft hij nog veel te wenschen overgelaten. Het eerste deed den Vertaler dit werk beschouwen als een niet geheel onnut hulpmiddel tot de bevordering van dezen tak der Industrie ook in Nederland, vooral omdat men hierin bij Frankrijk achterstaat; in het tweede heeft hij gemeend, welligt door zijne verworvene kundigheden en ervaring te kunnen voorzien. Hij zegt, met dit oogmerk niet bloot vertaald, maar ook omgewerkt te hebben, waarvan dit werk vele bewijzen oplevert. Welligt had de Heer entrup bavink een meer verdienstelijk, voor hem misschien minder moeijelijk werk verrigt, wanneer hij, naar aanleiding van het geschrift van horix, een meer oorspronkelijk boek over deze kunst geschreven had, hij zou dit boek beter naar de behoefte en gebruiken van onzen landaard hebben kunnen inrigten, en het eigenaardige der producten van onzen bodem, of door onze fabrijken voortgebragt, tot eene voordeeliger toepassing beter uiteenzetten. Nu zou men zeggen, dat doorgaans voorschriften, voor Duitschland en Frankrijk geldig, niet zoodanig alhier bruikbaar zijn, en meestal gewijzigd moeten worden. Dit blijkt onder anderen uit het 15de hoofdstuk, of bijvoegsel van den Vertaler. Hier handelt deze over voorschriften van in ons land veelvuldig in drank- en likeurwinkels voorkomende voorwerpen, welke (spreekt dit niet van zelf?) door den Duitschen Schrijver niet opgegeven worden. Hier nu, leest men van proefhoudenden jenever, een voornaam fabrikaat van ons land; terwijl in andere voorschriften doorgaans van wijngeest gesproken wordt.
Door de bijvoeging van dit hoofdstuk heeft de Vertaler vooral een verdienstelijk werk verrigt. Moeten er nu eenmaal maagbitter, maagelixer enz. wezen, dan behooren de ingrediënten tot dezelve uit de minst schadelijke gekozen te worden; hetwelk evenwel niet altijd de bedoeling der winzucht is.

{==557==} {>>pagina-aanduiding<<}
Dit wordt door den Vertaler zeer juist aangemerkt in zijne Voorrede bl. XII, waar hij niet slechts de Joden en Marskramers doorhaalt, maar wel degelijk ook de seilen der Apothekers blootlegt. Hij onderscheidt zich hier ook op eene loffelijke wijze van degenen, welke met regt kunnen gezegd worden Gomma, Levenselixer, onfeilbare tinctuur tegen de Cholera enz. enz. enz. uit te venten. Men kan toch het Kwakzalvers bedrijf vertoonen, al loopt men met deze wondermiddelen het land niet af. - Bij de bekortingen, welke men zich heeft veroorloofd, had men ook de uitweidingen over de geneeskundige werking de Parfumeriën enz. gerust kunnen weglaten; b.v. bl. 280, bij de bereiding der uitstekend heilzaam werkende, onvergelijkelijke zoogenaamde Boule d'acier dite de Nancy: wel geen universeel of een algemeen middel, maar toch zoodanig een, dat het naauwelijks te gelooven is, dat er nevens dit nog een ander middel bestaat, dat in zoo onderscheidene en zoo vele gebreken en kwalen zulke heerlijke en voortreffelijke diensten bewijst als dit. Men behoeft geen Geneeskundige te zijn, om, bij het lezen van § 193, 194 en 195. deze met eene zware tint van kwakzalverij gekleurd te vinden. Deze aanmerkingen zouden ook op meer andere gedeelten van dit boek toepasselijk zijn. Ofschoon de uitvoering van dit werk goed en de prijs matig is, had het, bij meerdere beknoptheid, zich door goedkoopheid nog meer kunnen aanbevelen, en zoude de nuttige werking uitgebreider worden. Wat de voorschriften betreft, hiervan zouden vele eerst aan eigene ondervinding behooren getoetst te worden, vóór men over derzelver doelmatigheid en juistheid konde oordeelen. Het valt dus moeijelijk, eene beoordeeling te schrijven, welke noodwendig in
zeer vele bijzonderheden zoude moeten treden. Wij bepaalden ons derhalve meer tot aankondiging dan tot beoordeeling van dit boek, en wenschen, dat deskundigen, in dit vak werkzaam, zich, bij eene beproeving der voorschriften, zullen opgewekt gevoelen, om de vruchten en resultaten hunner

{==558==} {>>pagina-aanduiding<<}
werkzaamheden, aan deze voorschriften ten toets gebragt, mede te deelen.




De Koninklijke Wurtembergsche School van Landhuishoudkunde te Hohenheim, beschouwd met betrekking tot den Landbouw in ons Vaderland, door J.G.J. van den Bosch, Corresponderend Honorair Lid der Landhuishoudelijke Vereeniging in de Pruissische Rijnprovinciën. Te Middelburg, bij de Gebr. Abrahams. 1837. In gr. 8vo. 69 Bl. f :-80.

Verbeterde Cultivatie van woeste Veen- en Zandgronden. Door N.J. Mulder. Te Veendam, bij T.J. Mulder. 1837. In gr. 8vo. 24 Bl.

Dat de Landbouw een bedrijf van het hoogste belang voor den Staat uitmaakt, behoeft inderdaad geen betoog; evenmin zal iemand ontkennen, dat dit bedrijf voor voortgang en verbetering vatbaar is. De beoefening der Landhuishoudkunde, als eene toegepaste natuurkundige wetenschap, kan dus niet anders dan voordeelig werken op het welzijn des lands. In ons Vaderland zijn wij in dit opzigt achterlijk. Het onderwijs der Landhuishoudkunde aan onze Hoogescholen kan in de bestaande behoefte niet voorzien. Vroeger waren toekomstige Leeraars van de Godsdienst tot het gebruikmaken van dit onderwijs verpligt; een maatregel, die eenige nuttigheid kon gehad hebben, zoo daarbij tevens het onderwijs in de voorbereidende kundigheden, vooral in natuur-, schei- en plantkunde, gevoegd ware. Maar, daar de Studenten in de Godgeleerdheid van al deze dingen niets wisten, (enkele uitzonderingen, als gevolgen van eigene vrije keus, kunnen hierbij niet in aanmerking komen) moest hun een onderwijs weinig belang inboezemen, 't geen zij, ook zoo het wetenschappelijk en dus goed ware ingerigt geweest, toch meerendeels niet verstaan konden. Ook werd er, niettegenstaande het voor-
{==559==} {>>pagina-aanduiding<<}
schrift, weinig gebruik van gemaakt, en, na weinige jaren, werd de verpligting tot het aanhooren der landhuishoudkundige lessen wederom opgegeven. Van meer nuttigheid zou het houden dezer lessen voor aanzienlijke jongelieden zijn, wier familiën in het bezit van landgoederen waren, hoedanige er, vooral onder de groote menigte van regtsgeleerde Studenten, vele gevonden worden. Vóór er evenwel eene geheele hervorming in de bestaande orde of liever wanorde van zaken is ingevoerd, vleije men zich ook hiermede niet. Het zoogenoemd studeren van aanzienlijke en vermogende jongelieden is over het geheel in ons Vaderland armzalig, en bestaat in een liederlijk tijd- en geldverkwisten, somtijds zelfs in het geven van een ergerlijk voorbeeld aan zwakke en onervarene medgezellen. Het is ongeloofelijk,
met hoe weinige kundigheden toegerust, met welk een verward brein, en dikwerf met welk eenen bedorvenen aanleg, vele jongelieden de Hoogescholen verlaten, die voor aanzienlijke posten in ons gezegend Vaderland als 't ware reeds in de wieg zijn gelegd! Maar, al waren onze Hoogescholen ook voor de hoogere standen de beste kweekscholen van kennis, al ware in één woord alles anders dan het is, ook dan nog kan enkel akademisch onderwijs aan de belangen der Landhuishoudkunde niet voldoen. Onderwijs en oefening moeten elkander de hand bieden; en het eerste moet dus gegeven worden op eene plaats, waar gelegenheid is voor het laatste, in een opzettelijk daartoe ingerigt Instituut, 't welk in het bezit is van genoegzamen grond, om de cultuur van verschillende gewassen op verschillende wijzen te beproeven, om de veeteelt te leeren kennen, enz. Zulk een Instituut is het Wurtembergsche gesticht te Hohenheim, welks belangrijke inrigting ons de Heer van den bosch, na eigen onderzoek, leert kennen. Het is geenszins eene ferme modèle; het geeft geen voorbeeld van het beste, tot navolging van anderen; maar het leert zoeken, het leert alle dingen beproeven, ten einde het goede te behouden, zoo als elke wetenschappelijke

{==560==} {>>pagina-aanduiding<<}
inrigting, van welken aard ook, tot dit zoeken moet opwekken. Mogt in ons Vaderland ook spoedig eene dergelijke School worden opgerigt! Kon zulks veelligt niet met de groote ondernemingen der Maatschappij van Weldadigheid in verband worden gebragt? Wij wenschen het welgeschrevene werkje vele lezers en eenen weldadigen invloed op de bemoeijingen van de Regering onzes lands!
Van eenen anderen aard is het werkje, 't welk wij in de tweede plaats boven hebben aangekondigd. Het is moeijelijk, de denkbeelden van den Schrijver te volgen, dien het aan de noodige opleiding en oefening ontbreekt, om zich duidelijk uit te drukken. Zijn hoofddenkbeeld is, om de zandgronden met zwart veen te vermengen, in hetwelk hij eene bijzondere vruchtbaarheid vooronderstelt. Hij voert een voorbeeld aan, waar men, zonder bemesting, op die wijze drie achtereenvolgende jaren aardappelen verbouwd heeft. Als een proefje van den stijl des Schrijvers, kunnen wij ons niet onthouden, zijn Voorberigt af te schrijven: Het doel van den Schrijver zal elk lezer in het volgende kunnen vinden.
Vindt men dit niet naar smaak gesteld, denkt dan, dit een gebrek is, die bij den Schrijver meer uit den kunst om schoon of duidelijk te stellen, dan in den wil ontstaat.
Is het eenvoudig, denk dan aan onzen grooten boerhave, die zegt: Het eenvoudige is het kenmerk der waarheid.

De ware vriendschap zegt: kan niet gelukkig zijn, zoo lang gij ongelukkig zijt, 
Een ware vriend van 't Vaderland, is niet gelukkig, zoo lang zijn Vaderland nog lijdt. 

En hiermede zullen wij tot het volgende overgaan.





Volledig Grieksch-Nederduitsch Woordenboek voor de Gedichten van Homerus, enz. van G.Ch. Crusius, bewerkt door H. Pol.


{==561==} {>>pagina-aanduiding<<}

(Vervolg en slot van bl. 528.)

De tot proeven medegedeelde voorbeelden zullen, meenen wij, op zich zelve genoegzaam zijn, om den lezer een voldoend en, naar wij veronderstellen, niet ongunstig denkbeeld van dit werk te geven. Ook erkennen wij gaarne, dat er over het algemeen ten aanzien van de verklaring der woorden niets van belang gemist wordt, wat in zoodanig Woordenboek kan verlangd worden. Treedt men echter in bijzonderheden, dan kan het wel niet missen, of men zal hier en daar kleine feilen en onnaauwkeurigheden aantreffen, welke in zoodanig een werk, vooral bij eene eerste uitgave, onvermijdelijk zijn. Eenige proeven, die wij bij het doorbladeren opmerkten, mogen hiervan ten blijke strekken:
‘α privativum, voor een' klinker gewoonlijk ἀν.’ voeg hierbij: Soms ἀνα, gelijk in ἀνάεδνος, ἀνάποινος.
‘ἄημι ... waaijen, blazen, suizen,’ enz. voeg er bij: stormen, jagen. Het daarbij aangehaalde voorbeeld, δίχα δὲ (δὲ) σϕιν ἐνὶ ϕρεσὶ θυμὸς ἄητο, Il. 21, 386, is niet juist vertaald door: ‘tweevoudig sloeg hun het hart in den boezem, d.i. zij waren besluiteloos.’ Het beteekent: naar tegengestelde zijden joeg hunne drift, d.i. zij raakten met elkander in strijd.
‘ἀμϕηρεϕής, rondom bedekt, welbesloten; van den pijlkoker,’ enz. De beteekenis van vol, die andere Uitleggers hieraan geven, had wel vermelding verdient.
‘ἀνόπαια.’ Zoude dit woord ook afgeleid zijn van ἀνὰ en ὄψ of ὤψ, ἀνόπη, (gelijk Ἡλιόπη) ἀνόπαιος, eigelijk opwaarts ziende, vervolgens opwaarts vliegende; in welke beteekenis ook ἀνόπαιον voorkomt. Cf. eustathius in Odyss. l.l.
‘ἀργέστης, bijv. nw. van den zuidenwind; misschien snel wegrukkend (albus Notus, horat).’ enz. Dit albus Notus bij horatius beteekent, die den hemel helder maakt, de ophelderende zuidenw.. Ook dit schijnt de eigenlijke beteekenis van ἀργέστης te zijn (v. ἀργός); hetgeen vervolgens welligt als epitheton perpetuum den zuidewind bijgebleven zij, zelfs dan, wanneer hij geen helder weder, maar regen en storm aanbrengt.
‘αὐτὸς, zelf.’ Hier lezen wij onder anderen: ‘Bij homerus geeft αὐτὸς dikwijls eene tegenstelling van eenen persoon of eene zaak (waartegen?) te kennen. Zoo heet

{==562==} {>>pagina-aanduiding<<}
het ligchaam αὐτὸς in tegennoverstelling der ziel, Il. 1, 4.’ Die zelfde opmerking lezen wij onder ψυχή, alwaar de Schrijver, op dezelfde plaats der Ilias wijzende, zegt, ‘dat ψυχὴ in den zin van schim staat tegenover het ligchaam (αὐτὸς), dat de oude Griek zijn ik noemde.’ Wij kunnen niet gelooven, dat eenig volk van natuur zoo materialistisch is, dat het zijn ik, zijn eigen-zelf alleen in het ligchaam stelt. Ook blijkt dit uit de aangehaalde plaats geenszins. Wanneer wij bijv. zeiden: Gij hebt hem zelf niet gezien, maar zijn' geest, zoude men daaruit kunnen afleiden, dat wij door ons zelf, d.i. ons ik, het ligchaam verstonden? Veeleer beteekent αὐτὸς den geheelen persoon, in tegenstelling tot eenig deel deszelven.
‘ἐλελίξω,’ In dit artikel is meer dan ééne onnaauwkeurigheid ingeslopen. Wij lezen hier onder anderen: ‘1) in het alg. doen sidderen, ὄλυμπον ... pass. sidderen, beven, (zonder voorbeeld.) 2) Snel omwenden, op de vlugt slaan; Il. 17, 278. pass. Il. 6, 106. Med. 1) in kronkelingen voortslingeren enz. 2) even als pass. beven, sidderen, ἔγχος ἐλέλικτο,’ enz. Vooreerst beteekent het pass. ἐλίσσεσθαι, Il. 6, 106, aldaar geenszins, gelijk de Schrijver onder No. 2 opgeeft, op de vlugt geslagen worden, maar het wordt integendeel gezegd van vlugtenden, die zich omkeeren om aan te vallen. Vervolgens is het blijkbaar, dat in het laatste voorbeeld, ἔγχος ἐλέλικτο, geenszins het medium staat als passivum; het is het passivum zelf: weshalve dit voorbeeld had moeten staan onder No. 1, achter het woord sidderen.
‘δαίω.’ Onder dit artikel vinden wij twee verschillende verba, δαίω, verdeelen, en δαίω in brand steken, als een en hetzelfde werkwoord, zamengevoegd. Met even veel regt had de Schrijver ook δάω, leeren, hiermede kunnen vereenigen, daar toch ook de vorm δαίω van δάω gemaakt is. Daarentegen vinden wij:
‘εἴρω, aan een rijgen, en εἴρω, spreken,’ als twee verschillende verba opgegeven. Zonder juist dit stellig te willen tegenspreken, moet men echter erkennen, dat de beteekenissen aaneenvoegen en spreken, d.i. woorden aaneen voegen, zeer ligt als wijzigingen van hetzelfde woord kunnen worden aangemerkt. Omgekeerd weder vinden wij:
‘λέγω, leggen, en λέγω, lezen, spreken,’ tot hetzelfde woord teruggebragt, ofschoon het blijkbaar twee verschillende verba zijn, gelijk de Schrijver zelf aan het slot van

{==563==} {>>pagina-aanduiding<<}
dit artikel te kennen geeft, door er bij te voegen: ‘de wortel λέχω voor de beteekenis leggen, ... voor de overige de wortel λέγω.’
‘δε, enklit. part. Om de rigting waarheen aan te duiden.’ Hierbij had niet onopgemerkt moeten blijven, dat dit soms per pleonasmum achter een woord gevoegd wordt, waar εἰς reeds is voorgegaan, als: εἰς ἅλαδε.
Gelijk de Schrijver dit zoogenaamde suffixum δε, alsmede ϕι, of ϕιν vermeldt, zoo bestond er geene reden, om ook niet het woordeken θε of θεν (ἀγρό θεν) op te nemen.
‘τανύω, spannen.’ Hier lezen wij onder anderen het volgende: ‘Overdragt. hevig bewegen, gaande maken, ἔριδα πολέμοιο ... μάχην ... (ἔριδος πεῖραρ &c.z. ἐπαλάσσω).’ Vooreerst komt ons de opgegevene beteekenis, hevig bewegen, gaande maken, hier minder juist voor; τανύειν μάχην beteekent den strijd spannen, (met inspanning doen voeren, aanzetten) in denzelfden zin als wij zeggen: het staat gespannen; het spant er. Verder worden wij bij de laatst aangehaalde plaats verwezen op ἐπαλάσσω (ἐπαλλάσσω). Dit artikel naslaande, vonden wij er diezelfde woorden breeder aangehaald en verklaard op deze wijze: ‘Il. 13, 359: ἔριδος κρατερῆς καὶ ὁμοΐου πολέμοιο πεῖραρ ἐπαλλάξαντες ἐπ ἀμϕοτέροισι τάνυσσαν, den
strik van den schrikkelijken strijd... trokken zij afwisselend naar beide zijden, d.i. zij gaven dan den Archiven, dan weder den Trojanen de zege. Zij trokken den valstrik des strijds beide, welke over beide volken was uitgespreid.’ Deze verklaring komt ons niet zeer gelukkig voor. Naderbij komt de verklaring van den Scholiast, door den Schrijver vervolgens aangehaald: ‘Volgens den Schol. is het beeld van een touw genomen, dat nu op deze, dan weder op gindsche zijde wordt getrokken. Anderen verklaren πείρατα πολέμοιο den uitslag des oorlogs, Z. πεῖραρ, en vertalen: zij spanden den uitslag van den ... oorlog afwisselend over beiden.’ Onzes bedunkens moeten die woorden dus verklaard worden: Gelijk homerus op eene andere plaats, Il. 11, 336, zegt: κατὰ ἶσα μάχην ἐτάνυσσε Κρονίων, jupiter spande den strijd gelijkelijk; d.i. maakte, dat er aan beide zijden met gelijke kracht (dus ook gelijke kans) gestreden werd; in dien zelfden zin heet het hier: de Goden spanden den strijd afwisselend aan de beide zijden, maakten dat er afwisselend nu aan deze dan aan gene zijde met meer kracht gevochten werd, en alzoo de overwinning nu naar

{==564==} {>>pagina-aanduiding<<}
deze, dan naar gene zijde neigde. Meer letterlijk: Zij trokken bij afwisseling aan de beide kanten de koord des strijds aan; want dat men hier met den Scholiast aan eene koord moet denken, toonen de bijgevoegde woorden van homerus, ἄῤῥηκτόν τ᾽ ἄλυτόν τε, vrij duidelijk aan.
‘ἀμϕαγερέθομαι, beter ἀμϕηγερέθομαι, w.m.z. (wat men zie).’ Het woord ἀμϕηγερέθομαι is echter niet vermeld, ofschoon het voorkomt in tmesi, Od. 17, 34. Ook het eenvoudige ἠγερέθομαι is wel vermeld, doch zonder aanwijzing van plaatsen.
Zinstorende drukfeilen zijn ons niet voorgekomen, ten zij men hieronder wilde rekenen b.v. ἀνεμόεις voor ἀνθεμόεις, gelijk de volgorde der letters genoegzaam aanwijst, en onder αὖος het adv. αὖ voor αὖον. Ten aanzien der accenten zijn hier en daar enkele kleine fouten ingeslopen, waarvan wij er slechts ééne vermelden: ‘ἄν, 1) episch afgekort voor ἀνὰ ... 2) poët. afgekort voor ἄνα, d.i. ἀνέστη,’ enz. Hier moet men lezen 1) ἀν, en 2) ἄν.
Overigens, daar ook beknoptheid tot de vereischten van een Woordenboek mag gerekend worden, hadden 1o. de nevenvormen van werkwoorden slechts vermeld, en verder, ten aanzien der beteekenis, tot de hoofdvormen kunnen verwezen worden. 2o) Ongebruikelijke woordvormen, als ἀέω, ἀνέω, en dergelijke, die grootendeels slechts voorondersteld worden, hadden zeer wel kunnen weggelaten zijn. In een etymologisch Woordenboek mogen dergelijke woorden, als wortels, waarvan anderen afgeleid worden, hunne plaats vinden; hier schijnen zij overtollig. Ook is de Schrijver zich te dien aanzien niet gelijk gebleven. 3o) woorden als ἀγορῆθεν, ἀγορήνδε, ἀγρόθεν, ἀγρόνδε, enz. hadden niet in de alphabetische volgorde behoeven te worden opgenomen, maar konden gevoegelijk onder ἀγορή, ἀγρὸς enz. vermeld zijn. Daarentegen ware het mogelijk niet overbodig geweest, bij woorden, welke oorspronkelijk bij homerus de digamma Aeolicum hadden, waarvan men bij thiersch, Grammat. Homer. en anderen opgave vindt, zulks kortelijk te vermelden.
En hiermede zeggen wij: claudite jam rivos. Wij vertrouwen, dat deze aanmerkingen, hoedanig dan ook, genoegzaam zullen zijn, om den Heer pol te toonen, dat wij het boek, door hem bewerkt, met verdiende belangstelling hebben doorloopen, en den lezer te overtuigen, dat, zoo wij dit Woordenboek in de ruimste mate aanprijzen, zoo wij het, als een uitstekend

{==565==} {>>pagina-aanduiding<<}
hulpmiddel tot het verstaan van homerus en het beoefenen der Grieksche taal, zoo wel aan leerlingen als onderwijzers aanbevelen, deze onze aanbeveling geenszins als eene ongegronde of ondoordachte lofspraak is aan te merken.
De uitvoering strekt den Uitgever tot wezenlijke eer. Deugdelijkheid van papier, duidelijkheid en keurigheid van druk, gelijk men het van den Heer spin gewoon is, en zorgvuldigheid van correctie, vereenigen zich met geringheid van prijs bij dit nuttige boek.




Geschiedenis van het Nederlandsche Zeewezen, door Mr. J.C. de Jonge. IIIden Deels 1ste Stuk. Van den Bredaschen tot den Westmunsterschen Vrede. Te 's Gravenhage, enz. bij de Gebr. van Cleef. 1837. In gr. 8vo. 418 Bl. f 3-80.

Over de Belastingen, het beheer der Geldmiddelen, de Staatsonkosten, en de bezoldiging der Ambtenaren, staande de Republiek der Vereenigde Nederlanden, door Mr. D.... Te Amsterdam, bij J.G. Bentinck. 1837. In gr. 8vo. 216 Bl.

Iets over de kleine gebreken in ons Staatsbestuur, die echter ligtelijk uit den weg te ruimen zijn; meestendeels gegrond op, of getrokken uit de Redevoeringen en Beraadslagingen van de Leden der Tweede Kamer van de Staten Generaal; alsmede onderscheidene Vertoogen over verschillende staatkundige onderwerpen, waarvan eenige getrokken zijn uit onze geachtste staatkundige Tijdschriften. Alles vrijmoedig, maar bescheiden tevens medegedeeld. Een Volksschrift, toegewijd aan het Nederlandsche Volk, door A. van G.......n. Voor rekening van den Schrijver. Te Groningen, bij P. van Zweeden. 1837. II Stukken. In gr. 8vo. 201 Bl. f 1-50.

Staat het herstel of de slooping van het Koningrijk der Nederlanden in verband met de vrijheid of de slavernij van het grootste gedeelte van Europa? Te Utrecht, bij L.E. Bosch. 1837. In gr. 8vo. 45 Bl. f :-40.

Met even veel onpartijdigheid als kennis van zaken zet de

{==566==} {>>pagina-aanduiding<<}
Heer Archivarius de jonge, in een' deftigen historischen stijl, zijne Geschiedenis van het Nederlandsche Zeewezen voort. Het tijdvak, in dit stuk behandeld, vindt men op den titel aangewezen; maar op welk eene bedaarde, doch mannelijke wijze de geachte Schrijver zulks verrigt heeft, moet door den lezer zelven worden onderzocht. Zoo uit dit eerste stuk van het derde, als uit de beide vorige deelen dezes werks, ziet men telkens, in weerwil van al het lofwaardige en groote, hoe veel kleins en verkeerds er ook bij onze Vaderen plaats had, waartoe de gebrekkige en onzekere vorm van 's Lands Bestuur, ja de ontstentenis eener vaste Staatsregeling, niet weinig medewerkte.
Niet ongeschikt schijnt het ons daarom, de nu volgende vlugschriften hier tevens aan te kondigen.
Mr. D.... geeft een overzigt van de Belastingen, het beheer der Geldmiddelen, de Staatsonkosten, en de bezoldiging der Ambtenaren, staande de Republiek der Vereenigde Nederlanden. Telkens staaft hij zijne beweringen door afdoende bescheiden, staten en tabellen. Men ziet, dat de hooggeroemde zuinigheid onzer Vaderen in het uitschrijven van belastingen dikwijls niet meer was dan verkeerd berekende karigheid, of ook wel aan partijdig voorstaan van eigene Stad of eigene Provincie moet geweten worden; dat echter in 't algemeen de belastingen zoo gering, de bezoldigingen zoo laag niet waren; dat sommige lasten op de schouderen der gemeente geweldig drukten, en dat men, hoe zuinig op het eene, weder verkwistende was op het andere. Ook ontmoet men hier eenige wenken voor de toekomstige regeling der belastingen; wenken, die ten minste overweging verdienen.
Trouwens, indien het in de Republiek der Vereenigde Nederlanden nimmer volmaakt was, tegenwoordig is het zulks even weinig. Men leze slechts de hier boven aangekondigde stukjes, getiteld: Iets over de kleine gebreken in ons Staatsbestuur. In den vorm eener briefwisseling, deelt de vaderlandlievende, doch jeugdige, door staatkundige droombeelden wel eens weggesleepte, en daardoor veelal ontevredene Sophron, aan den bejaarden en bezadigden Charicles, zijne aanmerkingen op Staatsbestuur, beheer der Geldmiddelen en dergelijke mede. Charicles zoekt hem telkens neder te zetten, hem meer te bepalen tot getrouwe pligtsbetrachting in eigenen kring, verspreiding van geluk onmiddellijk om hem henen, vertrouwen op Gods voorzienig Bestuur, en toege-
{==567==} {>>pagina-aanduiding<<}
vendheid jegens de gebreken zijner medemenschen. Alles is met smaak en in eenen gemakkelijken, somtijds sierlijken, maar nooit overladenen stijl geschreven. In het algemeen schijnen ons evenwel de bedenkingen van Sophron krachtiger, dan de gedeeltelijke oplossingen en vrome teregtwijzingen van Charicles. Het is hier even als bij voltaire omtrent een ander onderwerp: de tegenwerpingen zijn met meer kiem van redenen voorgesteld, dan er in de beantwoording te vinden is. Wij houden dus het werkje als gesteld in den toon eener gematigde en heilzame Oppositie, die echter steeds Oppositie blijft, en waarbij men dus altijd in het oog moet houden, dat, even als een Recensent, uit gewoonte, soms onwillekeurig critiseert, waar een ander er niet aan denken zou, zoo ook een man, van andere denkbeelden dan de Ministers, ter goeder trouw al spoedig bezwaren vindt, waar een ander die niet zou opmerken. Sommige grieven zijn wel onafscheidelijk van alle regering door menschen, omdat alle menschen feilbaar zijn. Maar veel is er zeker, dat zou kunnen verbeterd worden. Veel bezuiniging vooral zou,
zonder onregtvaardigheid of verwaarloozing der staatkundige belangen, nog kunnen plaats grijpen. Wij meenen dus dit werkje aan het aandachtig onderzoek en de bedaarde toetsing, zoo der Staatsdienaren, als der Leden van de beide Kamers der Algemeene Staten, te mogen aanbevelen.
Geheel in den geest der zoogenaamde Oranjepartij in België is het boeksken, tot beantwoording der vraag nopens het herstel van het Koningrijk der Nederlanden (in deszelfs vorige uitgestrektheid.) Eenige artikelen uit de Utrechtsche Courant heeft derzelver Opsteller bijéénverzameld, en als brochure in het licht gezonden. Op de bekende onwederlegbare gronden wordt er in betoogd, dat de Koning, zoo veel in Hem was, alle verbindtenissen jegens Europa steeds vervuld heeft; dat het Rijk der Nederlanden dus beantwoord heeft aan de verwachting, die men bij deszelfs oprigting, d.i. bij onze vereeniging tot denzelfden Staat met België, er van koesterde; dat de opstand der Belgen schandelijk was; dat België onder leopold geen voormuur tegen Frankrijk is, enz.; waaruit tot de noodzakelijkheid onzer hereeniging met België besloten wordt. Één ding schijnt der aandacht des Schrijvers ontsnapt te zijn, dat namelijk een Volk niet als zoodanig bestaat, zonder een doorgaand nationaal karakter; dat de Noord-Nederlanders dit bezitten, de Belgen of

{==568==} {>>pagina-aanduiding<<}
niet, of althans geheel onderscheiden van het onze, zoodat wij met de Belgen wel gedwongen aan hetzelfde Bestuur kunnen gehoorzamen, maar nimmer ons met hen als bewoners van één land kunnen aanmerken, nooit met hen door eenen zelfden nationalen geest kunnen worden bezield. Men doe dus met de Belgen wat men wil, de Nederlanders zullen steeds eene afzonderlijke natie blijven uitmaken.




H.A. Hamelberg, Hoogduitsche Spraakleer voor Nederlanders, met raadpleging van de beste en nieuwste taalkundige Werken, ten gebruike bij het bijzonder onderwijs, en voor zelfoefenaren bewerkt. Te Zutphen, bij W.J. Thieme. In gr. 8vo. 650 Bl. f 2-:

Reeds bij het inzien van het Voorberigt voor deze Spraakkunst werden wij gunstig voor dezelve ingenomen, daar de Schrijver regt laat wedervaren aan hetgeen zijne voorgangers in dezen geleverd hebben. Met dat al hoopt hij, dat men, zijn werk met dat van anderen vergelijkende, de uitgave deszelven niet als nutteloos en overtollig zal afkeuren en veroordeelen. Wat ons betreft, heeft hij geene beschaming dezer hoop te vreezen; want wij moeten erkennen, dat hij iets degelijks geleverd heeft, dat zich zelf aanprijst, zoodat hij ook geenszins zijne toevlugt behoefde te nemen tot het verguizen en verlagen van anderen, ten einde daarop zichzelven te verheffen, gelijk wij daarvan dezer dagen een veel geruchtmakend voorbeeld zagen. Wij hebben deze Spraakkunst met belangstelling en opmerkzaamheid doorbladerd, en kunnen, ook na de vergelijking met andere bij ons bekende, niet anders, dan den Onderwijzeren en Leerlingen der Hoogduitsche sprake gelukwenschen met dit geschenk, hetwelk overal de duidelijkste sporen draagt van met lust en kennis van zaken bewerkt te zijn.
De gang, dien de Schrijver gehouden heeft, is, zegt hij, over het geheel de bij ons gebruikelijke, en wij moeten zulks volkomen goedkeuren, daar dit niet alleen het gemak van den Onderwijzer bevordert, maar ook voor den Leerling van wezenlijk belang is, die dus op den weg, bij het onderwijs in zijne moedertaal ingeslagen, slechts behoeft voort te gaan, bij de beoefening van andere talen voor verwarring bewaard blijft, en niet weder genoodzaakt wordt, een ander

{==569==} {>>pagina-aanduiding<<}
veld te betreden. - De Syntaxis is hier met de Etymologie verbonden, zoodat bij de behandeling van ieder taal- of rededeel alles wordt bijeengesteld, wat daaromtrent aan te merken valt.
Nadat eerst over de letters en de uitspraak op eene allezins voldoende wijze gehandeld is, wordt een overzigt van de onderscheidene soorten van woorden of taaldeelen gegeven, waarbij de noodige verklaringen van zaken en benamingen voorkomen, om den leerling in staat te stellen, de daarop volgende nadere en gebijzonderde beschouwing van elke soort of klasse van woorden behoorlijk te kunnen nagaan en verstaan. De Schrijver neemt vier declinatiën aan, welke door den uitgang der woorden in het meervoud bepaald worden, en hij stemt dus hierin overeen met meidinger, schoon hij, meer consequent dan deze, ook de vrouwelijke woorden op el en er tot de derde declinatie gebragt heeft. In de bepaling en opgave der woorden, die tot elke declinatie behooren, heerscht, naar ons oordeel, de meestmogelijke naauwkeurigheid en volledigheid; want ons kwam geen woord voor den geest, omtrent welks verbuiging wij in het onzekere bleven. Vooral behaagde het ons ook, dat ten aanzien van de verandering van a, o, u in ä, ö, ü de regelen en opgaven zoo voldoende zijn, en men te dezen niet, gelijk in andere leerboeken plaats heeft, op het gebruik gewezen of met onvolledige aanwijzingen afgescheept wordt. Ook de regelen voor de geslachtsbepaling vinden wij met zorg opgegeven, en, zoo het ons voorkomt, zullen zij ten aanzien der volledigheid wel weinig of niets te wenschen overlaten. Het aangemerkte over de onderscheidene betrekkingen, waarin de zelfstandige naamwoorden kunnen voorkomen, achten wij ten hoogste belangrijk, daar het eene duidelijke en allezins bevattelijke voorstelling oplevert van de verschillende naamvallen, aan welker grondige kennis zoo veel gelegen ligt. Het voorgedragene over het gebruik en de uitlating van het lidwoord, welks verbuiging vroeger opgegeven is, doet het afwijkende en
overeenstemmende in het Hoog- en Nederduitsch naar behooren kennen. Bij de adjectiven wordt met klaarheid en de vereischte uitvoerigheid over de afleidingslettergrepen en derzelver beteekenis gesproken. Even zoo voldoende wordt over de trappen van vergelijking, de verbuiging en de regering dezer soort van woorden gehandeld; vele opmerkelijke bijzonderheden komen hier voor. Hierop wor-
{==570==} {>>pagina-aanduiding<<}
den de onderscheidene voornaamwoorden beschouwd, waarbij overal de noodige aanwijzingen tot het regt gebruik derzelven, en de bijzonderheden, welke zij opleveren, voorkomen. Desgelijks worden de telwoorden in al derzelver eigenheden behandeld, met invlechting van vele belangrijke en ter zake dienende aanmerkingen.
Bij de werkwoorden wordt eerst over derzelver oorsprong en vorming, dan over derzelver vervoeging, en eindelijk over derzelver gebruik en beheersching gehandeld. Het is ons ondoenlijk, al de kenmerkende bijzonderheden op te geven, waardoor zich deze behandeling onderscheidt. Wij kunnen echter niet af zijn, hoogen lof te geven aan de naauwkeurigheid en volledigheid, waarmede de vervoeging der ongelijkvloeijende werkwoorden is opgegeven, en met welke over het gebruik der tijden en wijzen zoowel, als over de regering der werkwoorden in het algemeen gehandeld is. Daarbij is de regel, welke gewoonlijk tot onderkenning van de echtheid of onechtheid der zamenstelling in sommige zamengestelde werkwoorden gegeven wordt, zoo practisch verklaard, en door een zoo groot aantal voorbeelden opgehelderd, dat, naar ons gevoelen, de Leerling niet ligt in de toepassing deszelven zal dwalen. Ook de gevallen, waarin de vorming der zamengestelde tijden door het hulpwerkwoord hebben of zijn moet plaats hebben, vonden wij met juistheid aangewezen. In 't kort, de geheele behandeling van het werkwoord, aan hetwelk ruim 170 bladzijden gewijd zijn, achten wij geheel overeenkomstig met de waarde van dit belangrijk rededeel, hetwelk niet ten onregte le mot par excellence genoemd wordt, en wij gelooven, dat ook Nederduitsche Taaloefenaars hieruit nog al iets kunnen leeren.
In de beschouwing der bijwoorden vinden wij al de bijzonderheden, die op het wél gebruiken derzelven betrekking hebben, opgegeven, en tevens het noodige aangemerkt over de zamengestelde bijwoorden of zoogenoemde bijwoordelijke uitdrukkingen. Daar de beheersching der voorzetsels eene der grootste moeijelijkheden en een gedurig struikelblok is voor den Leerling der Hoogduitsche spraak, en de vraag waar of waarheen, welke gewoonlijk ter onderscheiding van den derden en vierden naamval gegeven wordt, hem weinig of geen hulp verschaft bij het oneigenlijk gebruik der voorzetsels, zoo zagen wij met een bijzonder genoegen, dat de Heer hamelberg, na reeds bij de werkwoorden vele derzelven

{==571==} {>>pagina-aanduiding<<}
met de voorzetsels, die zij vereischen, en den naamval, dien deze vorderen, aangevoerd te hebben, bij de opzettelijke behandeling van de genoemde soort van woorden dezelve zooveel mogelijk ten aanzien van de beteekenis en beheersching bepaalt, maar vooral zoo vele voorbeelden geeft, dat hij zijn onderwijs als 't ware erschöpft - gelijk de Duitschers zeggen, en dat letterlijk in het Nederduitsch uitgeput beteekent - heeft, zoodat men in een twijfelachtig geval wel niet ligt vruchteloos naar een gelijksoortig voorbeeld zal zoeken, om zich daarnaar te regelen. Ook de voegwoorden zijn met zorg behandeld. Wij vinden hier geene weinig nut aanbrengende onderscheiding of klassisicatie dezer woorden, maar daarentegen zooveel te meer gepaste regelen, die in de keuze en het goed gebruik derzelven kunnen geleiden. Het gezegde van de tusschenwerpsels achten wij insgelijks ten volle geschikt, om deze soort van woorden, in derzelver aanwending te leeren kennen.
Overal vinden wij de goed en bepaald voorgedragene regels door vele welgekozene voorbeelden, met bijgevoegde Nederduitsche vertaling, opgehelderd, en de 236 allezins doelmatige opstellen, welke hier voorkomen, geven den Leerling overvloedige stof, om die regels toe te passen en tot een' eigendom van zijnen geest te maken. In de opstellen zelve, zoowel als in de onder dezelve geplaatste noten, hebben herhaalde aanwijzingen op de voorstaande regels plaats, en, deze, overeenkomstig de bedoeling des Schrijvers, naslaande, zal men volkomen in staat zijn, eene zuivere en van fouten vrije overzetting te leveren. Deze inrigting bevalt ons, gelijk wij vertrouwen dat zij het elken Onderwijzer zal doen, wien er aan gelegen is, dat zijne Leerlingen met oordeel en bewustzijn leeren werken; terwijl het boek hierdoor ook eene bijzondere geschiktheid gekregen heeft voor het gebruik van diegenen, die zich door eigene oefening met de Hoogduitsche taal willen of moeten bekend maken.
Van harte wenschen wij dus den Schrijver geluk met zijne welvolbragte taak, waardoor hij in eene tot dusverre nog altijd bestaande en wezenlijke behoeste op eene hoogst loffelijke wijze voorzien heeft. Wij vertrouwen dan ook, dat zijn werk, tot welks bekendmaking en behoorlijke schatting wij hopen door dit verslag iets bij te dragen, algemeen zal ingevoerd worden op de scholen, waar goed onderwijs gegeven wordt. Mogt het gebruik, dat wij voornemens zijn van

{==572==} {>>pagina-aanduiding<<}
hetzelve te maken, ons aanleiding geven tot eenige aanmerkingen, dan zullen wij dezelve gaarne, met een paar aanteekeningen, die wij onder het doorlezen gemaakt hebben, aan den Schrijver mededeelen en aan zijn oordeel onderwerpen, opdat hij bij eene tweede oplage, die wij verwachten dat spoedig noodig zal zijn, er gebruik van kunne maken, wanneer en voor zoo verre hij dezelve zal bevinden gegrond te wezen.
Druk en papier zijn zeer goed, en de prijs van het werk, deszelfs omvang in aanmerking genomen, is ten hoogste billijk gesteld.




De Ondergang van Jeruzalem. Dichtstuk. Door L. van den Broek. Te Rotterdam, bij A. Wijnands. 1836. In gr. 8vo. 26 Bl. f :-60.

Ernst en Luim. Poëtische Verscheidenheden. Door L. van den Broek. Te Rotterdam, bij A. Wijnands. 1836. In kl. 8vo. 111 Bl. f 1-30.

De Heer van den broek, wiens lust in Bijbelsche Poëzij niet ongunstig bekend is, heeft in het eerste der bovengemelde stukken een onderwerp gekozen, dat voor dichterlijke behandeling zeer wel geschikt is, den ondergang namelijk van der Joden Hoofdstad en Staat, ten tijde der Romeinen. Hetzelfde is, onder den titel van Jeruzalems verwoesting, reeds door hem behandeld, maar korter, in zijne Nieuwe Gedichten, zie Letteroef. voor 1835, No. XII, bl. 530, 531. - In den eersten Zang vermeldt hij de oorzaak van die ramp, namelijk der Joden trotschheid en oproerigheid, de aannadering des vijands, en den eersten wederstand. De tweede Zang stelt den nacht voor, waarin men zich weêrzijds ten strijde gereed houdt, over den uitslag bij de Joden verschillend gedacht wordt; maar zekere annas den val van Jeruzalem stellig vooruitziet. De derde Zang gewaagt van de ellenden der stad, de ijdele hoop op redding, en eindelijk van de verovering van stad en tempel. Een Slotzang, ter eerbiediging van het Godsbestuur enz., eindigt dit dichtstuk. - Dit is nagenoeg de inhoud en het beloop van dit stuk. Het geheel is niet verwerpelijk, maar wat eentoonig, en de zamenhang overal niet even duidelijk: het ontbreekt

{==573==} {>>pagina-aanduiding<<}
niet aan dichterlijke plaatsen; maar er is voor zulk een onderwerp niet genoeg kracht en leven in; men leest het, ja, met zekeren bedaarden weemoed, maar men wordt er niet magtig door aangegrepen. Wij verlangen daarom dien brommenden en bulderenden, wilden en woesten dichttrant niet, welken sommigen hierbij ligtelijk zouden gebruiken, maar die, bij alle hoog- en hardklinkende en hoogdravende bewoordingen, dikwijls niet veel meer dan zinledige bombast is; maar nogtans zou een onderwerp, als dit is, met meer vuur, met meer diep gevoelde en diep voelbare uitdrukking, in krachtiger tafereelen kunnen voorgesteld worden: doch er is verscheidenheid van gaven. - De episode van annas is, hoewel hier wat lang, op zichzelve niet kwaad; maar is die taal waarschijnlijk in een hoofd der Zeloten van dien tijd, die zich door hunne dolzinnigheid onderscheidden? wat uitwerking doet zij hier, daar zij niet anders dan door hemzelven in de eenzaamheid van eene ruime tempelzaal gesproken wordt? - Eene episode daarentegen in den derden Zang, welke den Hoofdman voorstelt, die weleer bij het kruis van Jezus stond, en nu het lot van Jeruzalem met den dood van dien Godszoon in verband brengt, is in vinding gansch niet ongepast. - De Slotzang is in zamenhang en overgang van de eene spraakwending tot de andere eenigzins duister, en sommige uitdrukkingen, zoo als tot de gezaligden: ‘de zeven zeeglen zijn ontsloten: het zuivrend bloed heeft u bespat;’ en: ‘de hand, die eenmaal straffen zou, (?) zal paarlen op uw paden strooijen, gevormd uit tranen van berouw,’ zou men helderder en gelukkiger mogen wenschen. Andere kleine aanmerkingen willen wij thans terughouden.
Gelijk de Heer van den broek in zijne boven aangehaalde Nieuwe Gedichten ook eenige kleine en ligte stukjes gevoegd heeft, in welke soort van Poëzij het Rec. t.a.p. voorkwam dat de Dichter het gelukkigst geslaagd is; zoo bestaan ook bovengenoemde Poëtische Verscheidenheden uit 25 dergelijke stukjes, die Rec. niet twijfelt, of zij zullen insgelijks over het algemeen bijval vinden. Gaarne stemt hij ook toe, dat vele derzelven, wegens hunne naar inhoud en voordragt ernstig zedelijke en godsdienstige strekking, onder de rubriek ernst zeer goed behooren. In hoeverre eenige onder die van luim zouden kunnen gerangschikt worden, hierin wil hij niet treden, daar hij over de ware beteekenis

{==574==} {>>pagina-aanduiding<<}
van dit woord in werken van kunst, en over het onderscheid van hetzelve met scherts, ironie en satyre, te breed zou moeten uitweiden. Onder de beste van den geheel ernstigen trant zijn hem bijzonder de volgende voorgekomen: Elize, eene Vertelling van eene hulpbehoevende moeder, die met haar kind door eenen boer en zijne vrouw in huis genomen wordt, welke haar voor het oogenblik verzorgen, en, op het hooren van hare geschiedenis, gelegenheid zoeken en vinden, om haar met haren vader te verzoenen en met haren beminde te vereenigen; dit stuk, het uitgebreidste van dit bundeltje, (bl. 5-25) ware het hier en daar niet wat keuvelend en lang, zou reeds hieronder te rekenen zijn, wegens het eenvoudig lieve, waardoor men eenige plaatsen van hetzelve met genoegen en deelneming leest. Maar althans behoort hiertoe het Lied der Armen, wegens den eenvoudig godsdienstigen toon, die er, overeenkomstig het onderwerp, in heerscht. - Het stukje, getiteld de Slaap, bevat eene aardige toespeling op de ruste des doods en het herleven. Alleen zou men mogen vragen, of het kinderlijk onnoozele knaapje, dat vraagt: ‘O zeg mij, moeder! zeg, wat is de slaap?’ enz. zulk een antwoord der moeder wel verstaan en voldoende vinden zal. - Eenvoudig hartelijk is het stukje, dat Ouderlijk Geluk ten onderwerpe heeft. - Schoon en statig is de Avond, waarin verhevenheid en zachtheid, naar het onderwerp gepast, elkander afwisselen.
Onder de meer geestige stukjes munten uit: Levensvreugde, Levenswijsheid, Winterlied, Kinderspel, grootendeels ook de oude Zeeman en de oude Krijgsman; doch wij kunnen er geene proeve van geven, daar zij in hun geheel willen gelezen zijn. Hetzelfde zou men misschien kunnen zeggen van het Jagen, hetwelk op het bejagen van voordeel, hetzij met regt of met onregt, schijnt te doelen, maar bij de aardigheid toch hier en daar wat duister is. Behalve eenige drukfouten, trek vr. voor m., schondt voor schond, lachtte voor lachte, leest men hier, bl. 61: ‘Het kruid, dat meenig (l. menig) een verspildheid, wijkt voor mijn pulver ver in kracht’: wat dit woord verspildheid beteekenen moet, is duister; of is het ook voor het platte verspild heit, voor verspild heeft, om te rijmen op mildheid? maar!....? - In het volgende Danklied, dat ook over 't geheel niet onaardig is, vindt men ‘zich naar de wrongen van 't opgelegde wigt voegen’: is dit niet gewrongen zamengevoegd? In

{==575==} {>>pagina-aanduiding<<}
‘wier begeeren... het goed in gif verkeeren,’ is dit laatste alleen om het rijm aangenomen, daar het verkeert zijn moest; en in de regels: ‘Wij bidden voor die dwazen, op d'allerlaagsten trap,’ is de constructie dubbelzinnig, daar de laatste woorden schijnen te behooren bij de genen, die bidden, en niet, gelijk zeker de meening is, bij ‘die dwazen, die op d'allerlaagsten trap staan.’ - Zoo is het ook, in het volgende minder gelukkige stukje, Bij het eindigen der Wintervergaderingen enz., te sterk, ‘ons loflied’ op de schoonheid der Natuur ‘een lasterlied’ te noemen, alleen omdat het die schoonheid niet genoeg uitdrukt. - Wij zouden nog wel meer dergelijke kleine aanmerkingen kunnen mededeelen; maar wij willen liever eindigen met eene kleine proeve te geven uit bovengemeld dichtstukje de Avond, dat wel niet tot het luimige behoort, maar dat in eene gelukkige dichtluim des Auteurs gesteld is. Aldaar wordt van de Natuur, zoo als zij des nachts schijnt te slapen, gezegd:

‘Als de avond neigt, dan is haar sluimren waken! 
En als de slaap den stervling de oogen sluit, 
Dan zet ze alom haar heldre wachters uit. 
Die vonklen daar aan 't vlekkeloos azuur, 
Als dienaars van 't oneindig Opperwezen, 
Wiens liefde waakt in 't rustverspreidend uur, 
Wiens majesteit in 't duister is te lezen, 
Wiens naam wij zien aan de ongemeten' baan, 
Bij 't licht der zon en bij den glans der maan. 
Maar 't zoet der rust streelt d'afgematten mensch. 
Hij ligt en slaapt en draagt een rozenketen; 
Hij slaakt geen zucht, geen onvervulbren wensch; 
Hij kan het lief en 't leed van de aard' vergeten, 
En 't pinkend oog, van 't rustloos weenen moê, 
Luikt voor den last, die zachtkens neêrzinkt, toe.’ 





Mijn Scheepsjournaal. Zonderlinge Lotgevallen en Ontmoetingen van Thomas Cringle. Naar het Engelsch van J.M. Wilson, door G.H. Nagel. III Deelen. Te Amsterdam, bij H. Frijlink. 1835. In gr. 8vo. 744 Bl. f 7-80.

Een verhaal, dat, eenigermate in den vorm van een scheepsjournaal, hetwelk men vóór de uitgaaf wat bekort en om-
{==576==} {>>pagina-aanduiding<<}
gewerkt heeft, de lotgevallen van een' jong zeeman in Britsche dienst afmaalt, tot dat hij, na den rang van Kapitein bekomen te hebben, gelukkig gehuwd is. Hier en daar is het nog al belangwekkend. De schilderingen van onderscheidene tooneelen aan den wal en aan boord zijn natuurlijk en levendig; wij gelooven zelfs, wat de schets van zeden en leefwijze betreft, juist en getrouw. Als Roman beschouwd, bezit het werk bijna geene intrigue. Er is wel eene uitkomst, maar geene ontknooping, omdat er te voren geene verwikkekeling plaats greep. Tusschen beiden leest men dan ook dit journaal met zekere deelneming, maar blijft er nog al bedaard bij. Dikwijls vindt men het wat eentoonig en slaperig; doch pikanter bladzijden volgen wel ras weder op de kronijkmatige. Over het geheel zal men het werk aan het einde met een gematigd welgevallen nederleggen, zonder ergens bijzonder geschokt of geroerd te zijn. Eerst in den zomer van 1837 is het werk aan Recensent geworden; vandaar de late aankondiging, nu het denkelijk bij de massa der lezers reeds vergeten, en door den stortvloed van later uitgekomene Romans, verhalen en werkjes voor de groote menigte verdrongen is.




Struensee, of de Koningin en de Gunsteling. Romantisch Deensch Geschiedverhaal uit den jare 1769. Naar het Fransch. II. Deelen. Te Amsterdam bij G.M.P. Londonck. 1836. In gr. 8vo. 588 Bl. f 5-80.

De hoofdpersoon van dit ‘Romantisch Geschiedverhaal,’ de Staatsminister struensee; zijne - zeker goeddeels onbedachte - hervormingen; zijne beschuldigingen, en zijn ongelukkig uiteinde: dit alles is uit de Geschiedenis bekend. Dit werkje omvat den geheelen tijd van 's mans diplomatische loopbaan, en dus niet enkel het jaar 1769, gelijk de titel aanduidt; want in 1768 kwam struensee aan het hof, en in 1772 werd hij ter dood gebragt. Doch die van de ware toedragt en zamenhang der gebeurtenissen aan het hof van Koppenhagen in dien tijd, gelijk ook van het karakter des Konings christiaan VII, van Koningin karolina mathilda, van den Graaf van ranzau, van struensee zelven en andere hooge personaadjen kennis wil hebben; dien kunnen wij daartoe de lezing van dezen Roman in geenen deele aanraden; want zoowel de meeste personen, als

{==577==} {>>pagina-aanduiding<<}
hunne lotgevallen, worden hier op de jammerlijkste wijze, met echt Fransche onbeschaamdheid en oppervlakkigheid, verknoeid en verwrongen. Daarom had de Vertaler beter gedaan, bij zijn eerste voornemen te blijven, en eene levensbeschrijving van den held des verhaals achter het tweede Deel te voegen. In alle bijzonderheden het verschil aan te wijzen tusschen de geschiedenis, zoo als zij heeft plaats gehad, en zoo als zij hier verhaald wordt, daartoe hebben wij noch plaats, noch roeping. Wij zeggen alleen, dat de overspelige betrekking tusschen de Koningin en struensee, al ware die schildering naar waarheid, ons van dien aard schijnt, dat het min kiesch is, die opzettelijk tot het onderwerp van eenen Roman te maken; inzonderheid, wanneer men in aanmerking neemt, dat de Schrijvers van het oorspronkelijke, de Heeren fournier en arnould, daardoor, in eene door gansch Europa bekende taal, de nagedachtenis verguizen van eene in vele opzigten voortreffelijke Vorstin, de moeder van den, onder de tegenwoordige Vorsten van Europa, met eere genoemden Deenschen Koning frederik VI. Al ware alles waar, dan zou het ons nog stuiten, het zoo breed te schilderen; en waarlijk, vreemd luidt het op de laatste bladzijde, dat ‘de arme mathilda, met smaad overladen, van de wereld verstooten, en verre van hare beide vaderlanden verwijderd, in eenen hoek van Duitschland haar leven eindigde. De nakomelingschap echter, vaak veel regtvaardiger in hare beoordeeling, dan de tijdgenooten, heeft de balans hersteld. De dwaling der jonge, wel schuldige, doch weldoende Vorstin is vergeten, en hare nagedachtenis wordt geliefd en vereerd,’ enz. En hinderde dat de Schrijvers? Of waarom haalden zij dan de misstappen van mathilda, met honderd bijvoegselen, van welke de Geschiedenis
niets weet, weder op? Nu, dat verknoeijen van de Geschiedenis moge in een' Roman aangaan, die den lezer eeuwen terugplaatst; maar in eenen, als dezen, hindert het ons op elke bladzijde. Zoo is ook wat van struensee gezegd wordt, inzonderheid van zijn gedrag omtrent den Koning, verre bezijden de waarheid, en hier zeker aldus voorgesteld, om de doodstraf, aan hem voltrokken, en die zijnen regteren tot blijvende schande verstrekt, te regtvaardigen. Het overige gaan wij, als gezegd, stilzwijgend voorbij.
Maar, Recensent! hooren wij den Vertaler en den Uitge-
{==578==} {>>pagina-aanduiding<<}
ver uitroepen: het is geene Geschiedenis; het is een Roman! Ik weet het wel; Mijne Heeren! maar ook als zoodanig is het niet veel. Dit vak van Letterkunde staat tegenwoordig op eene hoogte, waarbij dit product in allerlei opzigten vrij wat ten achtere is. Wij zien dus geene de minste reden, waarom dit verhaal ook al ‘in een Nederduitsch gewaad gestoken’ moest worden. Onzentwege had het gerust in een' Franschen rok kunnen blijven. Ook is het Hollandsche pakje niet eens bijzonder sierlijk uitgevallen. De snede is niet elegant; het laken grof en gevlekt. Om eigenlijk te spreken, de uitvoering is niet meer dan redelijk. Hebt gij berouw over dit uitstel? D. I. bl. 109, voor: bedroeft u dit uitstel? - gedweeje, D. I. bl. 247, voor gedweeë; kadrielje, D. II. bl. 143 enz. voor quadrille; dit zijn juist geene sieraden; evenmin als weder hetzelfde vignet op de titels van beide deelen. Hoe dikwijls moeten wij onze klagten daarover herhalen?

De Bohemer en de Zeeroover, of de verschillende lotsbedeeling; door den Schrijver van Atar-Gull [Eugène Sue.] Te 's Gravenhage, bij A. Kloots. In gr. 8vo. 296 Bl. f 2-80.

Wij moeten herhalen hetgeen wij bij de aankondiging van atar-gull gezegd hebben, dat wij ons niet kunnen begrijpen, hoe iemand lust kan gevoelen, om zulke ijselijke en menschönteerende gruwelen te verzinnen en te beschrijven. Het spijt ons, dat de Uitgever die twee vreeselijke boeken van sue zoo keurig netjes op velin-papier heeft laten drukken; want noch atar-gull, noch de Bohemer en de Zeeroover zijn zulks waardig. Diep bedroeven wij ons over de Fransche Letterkunde, die, eertijds zoo bloeijend, thans vervallen is tot eene dienaresse van den grofsten wansmaak en de verstgaande onzedelijkheid; over een volk, dat zijne toejuiching schenkt aan, ja niet te verzadigen is van tooneelen vol wreedheid, brand, roof, moord- en Godslastering; wij bedroeven ons over eenen, anders van aanleg niet misdeelden Schrijver, die zijne pen tot zulke walgelijkheid en ijselijkheden leent; maar verontwaardigd zijn wij over den Nederlander, die zulke letterkundige wanschepsels kan vertalen. Het is waar, in het eerste der twee in dit boekje ver-
{==579==} {>>pagina-aanduiding<<}
vatte verhalen worden hier en daar de zeden der Spanjaarden levendig geschilderd; maar het is niet minder waar, dat men niet weet of men moet meesmuilen, schouders ophalen, dan boos worden, wanneer men in het Voorberigt leest van eenen geestigen (!) sue, welke, uit hoofde van den fikschen, krachtigen en levendigen stijl, geheel in den geest van den alom beroemden cooper valt. Lieve hemel! Waarheid is dit, indien fiksch de beteekenis heeft van ruw; krachtig, die van ijselijk; levendig, die van zedeloos; en in den geest van iemand te vallen, die van zijne gebreken te overdrijven en zijne voortreffelijke
eigenschappen te parodiéren. Hebben deze uitdrukkingen dien zin niet, dan is dit alles letterlijk gelogen. Men vergelijke eens de waarlijk fiksche, krachtige en levendige beschrijving van een scheepsgevecht b.v. in den Loods van cooper met de ellendige misgeboorte van sue, en leze, wat wij uit het tweede verhaal ons verpligt achten over te nemen, ten einde onzen lezeren te doen zien wat het fiksche, krachtige en levendige is, dat zij hier vinden kunnen. Het tooneel is aan boord van eenen zeeroover, even nadat die een Spaansch koopvaardijschip genomen en geplunderd heeft.
‘Wijn, Satans! wijn!’
‘De flesschen stieten tegen elkander, de glazen rinkinkten, men hoorde gevloek en gezang van alle kanten.
Nu hoorde men het dof gerucht van den val van eenen zeeroover, die, door den wijn bedwelmd, op het verdek nederstortte; dan weder de bevende stem van hen, die hun glas nog in de eene hand hielden, terwijl zij zich met de andere aan de tafel vastklemden.
- Wijn! hier, scheepsjongen, wijn! of ik vermoord u.’
‘En er zijn er, die met elkander worstelen, voet tegen voet, voorhoofd tegen voorhoofd. Zij prangen elkander, zij slingeren zich door elkander heen; de eene glijdt uit, en valt; een zijner beenderen kraakt en breekt, en verwenschingen vervangen het gelach.
Er zijn er ook, die nederliggen, bloedende, met opene hersenpan, aan de voeten van vrolijke gezellen, die een ijlhoofdig Bacchus-lied krassen.
Er zijn er insgelijks, die, op den hoogsten trap van beestachtigheid en dronkenschap, zich vermaken, met de hand van eenen dronken matroos tusschen twee kogels te verpletteren.

{==580==} {>>pagina-aanduiding<<}

Er zijn nog vele andere spelen en aardigheden (!) meer te zien.
Het gekerm en de kreten van woede en uitgelatene vreugde vermengen zich onder elkander en vereenigen zich,
Het verdek is rood van wijn en bloed. Doch wat komt dat er op aan! de tijd vervliegt snel aan boord van den Sperwer! alles is dwaasheid, verrukking, ijlhoofdigheid. (Ja wel!) Welaan! welaan! geniet het leven, het is zoo kort! De kwade dagen zijn zoo menigvuldig; wie weet, of heden voor u een morgen zal hebben. Vermaakt u dan, parbleu! grijpt het pleizier, in alles en overal!
Niet dat stille, zedige vermaak, met gouden en azuren vleugelen, hetwelk op een zachtaardig en schroomvallig meisje gelijkt; - dat kiesche vermaak, hetwelk behagen schept, in het jeugdige en blonde hoofd, voor de duizende spiegels van een afgezonderd kamertje, heen en weder te bewegen, - of in het eventjes aanraken, met de rozenroode lippen, van eenen beker, met schitterend likeur gevuld; - dat verwijfde vermaak eindelijk, hetwelk niets rondom zich wil hebben dan bloemen, welriekende geuren en edelgesteenten, jonge en levendige vrouwen, welluidende muzijk en uitgezochte wijnen! - neen, waarachtig niet! maar dat ruwe en stevige vermaak, met een satersoog, eenen duivelenlach, dat de wijn- en speelhuizen bezoekt, dat drinkt en zich dronken maakt, bijt en verscheurt, slaat en doodt, zich vervolgens wentelt en zich kromt, te midden der overblijfselen van eenen ruwen maaltijd, en zich in een schaterend gelach uitlaat, hetwelk naar het reutelen van eenen jakhals gelijkt.
Welaan! welaan! geniet het leven; het is zoo kort, zeg ik u! Dus geniet men het leven aan boord van den Sperwer.’
Dat is eerst fiksch, krachtig en levendig, niet waar, Lezer? Welk een fijn gevoel behoort er toe, om zulke schoonheden zoo uitvoerig te schilderen! Nog meer:
‘Er bleef nu aan boord van het Spaansche vaartuig niets over, dan deszelfs bemanning, op het verdek gebonden en gekneveld.
- Alles is klaar, zeide zéli; wanneer de tweede vuurpijl opgaat, Kapitein, dan is de lont genaderd tot aan’..........
‘- Het is wel, antwoordde kernok, hem in de rede

{==581==} {>>pagina-aanduiding<<}
vallende. ‘Kinderen, ik heb u eene verrassing beloofd, als gij u wel gedraagt. Uwe wijsheid en uwe gematigdheid hebben mijne verwachting overtroffen; gij zult er voor beloond worden. Gij ziet daar dien Spaanschen driemaster; opgetuigd en uitgerust, zoo als hij is, is hij wel .... dertig duizend piasters .... waard; ik betaal denzelven tegen veertig duizend; ik, kinderen! ik koop hem, op mijn aandeel aan den buit, ten einde het vermaak te hebben, aan het scheepsvolk van den Sperwer een vuurwerk, met accompagnement van muzijk, aan te bieden. Daar, zie hier het teeken. Kom aan, neemt uwe plaatsen in!’
‘En al de schepelingen, ten minste zij, die in staat waren om naar boven te klimmen en te zien, schaarden zich op de stengen en in het want.
De tweede vuurpijl was nu van den San-Pablo opgegaan; het vuur begon er zich te ontwikkelen.
Dit was de verrassing, welke kernok zijn scheepsvolk bespaard had; hij had meester zéli aan boord van het Spaansche schip gezonden, om het weinige kruid, hetwelk er op kon gebleven zijn, er af te halen, en de brandbare stoffen in het ruim en tusschendeks te rangschikken, en vervolgens de ongelukkige Spanjaarden, die nog volstrekt geen vermoeden hadden van hetgene hen wachtte, op de hechtste en stevigste wijze te knevelen.
Het was dus de San-Pablo, die brandde, de nacht was duister, de lucht kalm, de zee als een spiegel.
Eerst kwam er eene dikke lijmachtige rook, met eene wolk van vonken, uit de paneelen van het vaartuig.
En een doordringend ..... afgrijselijk.....geschreeuw, hetwelk zich in de verte deed hooren, verhief zich uit de inwendige deelen van den San-Pablo; want deszelfs bemanning zag nu, voor welk lot zij gespaard was geworden.
- Daar is de muzijk reeds, zeide kernok.
- Zij zingen duivelsch valsch, zeide zéli.
Weldra werd de rook meer gekleurd; dezelve werd helder rood, en maakte eindelijk plaats voor eene kolom van vuur en vlammen, die, zich verheffende en uit het groote luik ronddwarrelende, op het water, in eene lange, breede en bloedige streep, terugkaatste.
- Hourrah!!! riep het scheepsvolk der brik.
Vervolgens nam de brand al meer en meer toe; het vuur,

{==582==} {>>pagina-aanduiding<<}
uit drie luiken te gelijk komende, vereenigde zich, en spreidde zich als een groot brandend gordijn uit, op hetwelk het mast- en touwwerk van den San-Pablo eene zwarte schaduw wierp.
Toen werd ook het geschreeuw der, te midden van dezen vurigen oven, geknevelde Spanjaarden zoo verschrikkelijk en ijzingwekkend, dat de zeeroovers, als ondanks henzelven, een woest gehuil aanhieven, om de hartverscheurende stem dier ongelukkigen te smoren.’
Dit alles moge een ander fraai vinden; Rec. is, in zijne eenvoudigheid, van gedachte, dat het vol wansmaak is, en oneindig verre van dat καλον κᾳγαθον, waarop de Grieken, die toch ook nog al eenig gevoel voor het schoone hadden, zoo veel prijs stelden. En die Grieken waren nog Heidenen! Moet men de handen niet van verwondering ineenslaan, wanneer men zulke dingen in een Christelijk land ziet uitkomen? o, Franschen! hoe diep zijt gij gevallen!
Wanneer dergelijke wansmaak onze vaderlandsche Letterkunde, gelijk zij dreigt te doen, besmette, dan zouden wij onzen landgenooten met antonides moeten toeroepen:

Wat tuimelgeest beheerscht het land, wat bastaerdij 
Valt in ons eigendom, en smet, als een harpij 
Tot ons schandael geteelt, met haer vergifte pennen 
De gansche lucht, zelfs eer wij 't gruwzaam monster kennen, 
Dat, reukeloos het hooft verheffende als vorstin, 
De tael van Neêrland schopt, en dringt er Vrankrijk in 
Met hare bastertspraek en dartele manieren! 

Wij meenden dan ook tegen zulke schriften niet scherp genoeg te kunnen waarschuwen. Zucht voor de eer der vaderlandsche Letterkunde gaf ons deze - anders voor zulk een wanschepsel veel te lange - beoordeeling in de pen, en deed ons eenige zinsneden, hoewel met weêrzin, afschrijven.

De kleine Pligten, eene oorspronkelijke zedelijke voorstelling, in Brieven, uit het begin der 19de Eeuw. IV Deeltjes. Met eene Plaat. Derde Druk. Te Amsterdam, bij M.H. Schonekat. In 8vo. f 7-50.

Voor de geëerde Schrijfster niet alleen, maar ook voor het

{==583==} {>>pagina-aanduiding<<}
beschaafde Publiek, ja zelfs voor den geest des tijds in Nederland, noemen wij het een vereerend verschijnsel, dat een derde Druk van de Kleine Pligten, door een aanzienlijk getal Inteekenaren ondersteund, in het licht verschijnt. Men verwachte alzoo geene aanprijzing, veel minder nog eene beoordeeling van dit werkje. Het eerste toch is overbodig; het andere voorlang reeds geschied. Wij beschouwen hetzelve als eene weldadige vrucht van geest en hart, in de vrije lucht gekweekt en gerijpt, en juist daardoor geuriger en smakelijker, dan die door kunst zijn uitgebroeid. Maar al te dikwijls worden onze beste Schrijvers, door den ontijdigen aandrang eens Uitgevers, in verzoeking gebragt ter vermenigvuldiging hunner geestvruchten, welke, zonder zulk eene beweegreden, of niet, of althans niet alzoo, zouden zijn in 't licht verschenen. Het Publiek, door een vroeger verdienstelijk werk opgewonden, vordert, te regt of te onregt, telkens al meer uitmuntends van eenen geliefkoosden Schrijver. Uiterst bezwaarlijk is het vaak, aan die hooggestemde verwachting eenigermate te beantwoorden. Zij moge vereerend zijn voor den Schrijver, niet zelden wordt zij voor hem eene klip, op welke zijn voormalige roem ten deele schipbreuk lijdt. Heil den onafhankelijken Schrijver, die te dezen alleen behoeft zorg te dragen, dat eerzucht of goedhartigheid hem niet verschalke, maar eigene aandrift of ingeving hem uitsluitend beziele! - Wij wenschen dit voortreffelijk werkje een blijvend ruim vertier, vooral onder onze beschaafde Jongelingen en Jongedochters, die van het hedendaagsche vreemde, en met name Fransche, letterkundige ontuig evenzeer mogen verwijderd blijven, als van dier vreemden zeden!
De Uitgever heeft allezins eer van de uitvoering; alleen dunkt ons de anders goede letter wat te kloek voor dit kleine formaat. Een weluitgevoerd Plaatje ontvangt men, zoo wij ons niet bedriegen, als een erkentelijk geschenk van hem voor de verleende aanmoediging.

Moed en tegenwoordigheid van geest. Eene Verzameling van merkwaardige en buitengewone Voorvallen uit het menschelijk leven in den nieuwsten tijd. Naar het Hoogduitsch van G.H. Retorch. IIde of laatste Deel. Te Deventer, bij A.J. van den Sigtenhorst. 1836. In gr. 8vo. 230 Bl. f 2-40.


{==584==} {>>pagina-aanduiding<<}

Den titel af te schrijven en op onze aankondiging van het eerste deel ons te beroepen, ware hier voldoende. Het vreemde en wonderbare is ook hier schering en inslag. Het akelige en afgrijselijke houdt, naar onzen smaak, wat veel den boventoon. Dit is echter eene aanprijzing te meer voor het gros der lezeren, die (en wij erkennen, dat het ons even zoo ging) het boek gewis, met zekere gretigheid, ten einde toe zullen lezen. Niet alles moge, voor hen zoo min, als voor ons, nieuw zijn; wie zal dit van soortgelijke verzameling wachten of zelfs vergen?




De eenendertigste October. Eene huiselijke Zamenspraak, over de voornaamste bijzonderheden der Kerkhervorming, door J. Verwijs, Onderwijzer in de Godsdienst te Hoorn, [thans te Middelburg.] Te Hoorn, bij J. Vermande. 1836. In kl. 8vo. 43 Bl. f :-30.

Het was eene zeer gelukkige gedachte van den Heer verwijs, de voornaamste bijzonderheden der gezegende Kerkhervorming in een populair, kort en daardoor onkostbaar geschrift voor te dragen. Wij hebben het boekje met opmerkzaamheid en meestal met genoegen gelezen. Over de bijzonderheden der Hervorming in ons Vaderland is de Schrijver wat al te kort. Aan den eenen kant zouden wij hem daarom wel durven opwekken, daarover een gelijksoortig stukje te schrijven; doch aan den anderen kant hangt in ons Vaderland de geschiedenis der Hervorming zoo naauw zamen met de staatkundige historie des lands, dat het meeste bekend kan geacht worden. Echter ware de arbeid misschien niet overtollig. Taal, voordragt, geest, alles draagt onze goedkeuring weg. Het hoofd van den aflaathandel in Duitschland, albert van Brandenburg, wordt bladz. 23 Keurvorst van Mentz genoemd; het moet zijn Aartsbischop. Zie o.a. mosheim, Kerk. Gesch., D. VI, bl. 47. (*) Andere misstellingen herinneren wij ons niet. Wij wenschen aan het stukje een goed vertier; waartoe iets moge bijdragen, dat wij het thans, schoon anders wat laat na de uitgave, aankondigen.








{==585==} {>>pagina-aanduiding<<}

Boekbeschouwing.

Jodoci Heringae Elisae f. Disputatio de Ludovici Caspari Valckenaerii sententiâ, quâ Interpretes Novi Testamenti Belgae doctorum virorum conjecturas, nullo etiam Codice confirmatas, in versionem suam recepisse dicuntur. Lecta die XIX M. Octobris, Anni MDCCCXXXV. Ex Volumine vito Commentationum Latinarum Classis Tertiae Instituti Regii Belgici. Formâ 4tâ. Pagg. 22.

Deze Verhandeling verdient, ook buiten de werken van het Koninklijk Nederlandsch Instituut, bekend te worden. Slechts weinige exemplaren zijn van dezelve afzonderlijk gedrukt. Één daarvan, ons ter hand gesteld, wekte bij ons dadelijk de begeerte op, om een betrekkelijk uitvoerig verslag te leveren, in de Vaderlandsche Letteroefeningen, aangaande dit hoogstbelangrijk opstel. De Lezer zal onze kennisneming van hetzelve, hopen en verwachten wij, in dank opnemen.
De groote valckenaer had, ten jare 1745, bij het nederleggen van zijne waardigheid als Rector Magnificus aan de Akademie te Franeker, in zijne Oratie, de Sacra N.F. Critice a Literatoribus, quos vocant, non exercenda, beweerd, dat onze Nederlandsche Overzetters van het N.T. eenige oordeelkundige gissingen van Geleerden ontleend en in hunne verklaring opgenomen hebben, schoon dezelve in geen Handschrift gevonden werden. Enkel het gezag van valckenaer scheen genoeg te zijn voor mannen, als J.H. verschuir en c. segaar, om, zonder nader onderzoek, in zijn gevoelen te berusten. Later, ten jare 1784, heeft valckenaer zijn gevoelen zoeken aannemelijk te maken, met dat gevolg, dat met 's mans oordeel genoegen werd genomen door ij. van hamelsveld, j. van voorst, p. abresch,

{==586==} {>>pagina-aanduiding<<}
w.a. van vloten, j. kantelaar en anderen. Vroeger had Prof. heringa, in eene beoordeeling der tweede uitgave van wetstein's Prolegomena in N.T. door Prof. lotze, zijne meening omtrent valckenaer's gevoelen te kennen gegeven met deze woorden: ‘Ook de Heer lotze is nog van meening, dat de Nederlandsche Overzetters sommige kritische gissingen in hunne vertaling hebben opgenomen. Ik durf hem en allen, die de waarheid liefhebben, uitnoodigen, om alwat hiervan door den grooten valckenaer gezegd, en door andere voortresselijke en middelmatige mannen nagezegd is, te toetsen, en tevens in aanmerking te nemen, wie de Overzetters en Herzieners waren, in welken tijd zij leefden, aan welke voorschriften zij gebonden zijn geweest, en welke regelen zij zichzelven hebben voorgeschreven; en ik ben verzekerd, dat men eindigen zal met het besluit, dat zij zich nergens, willens en wetens, van kritische gissingen hebben bediend.’ Deze meening wordt nu door Prof. heringa in het onderhavige stuk met zulke bewijzen omkleed, dat geen twijfel kan overblijven. Het tweehonderdjarig bestaan onzer Staten-Overzetting geeft misschien aanleiding, dat valckenaer's meening weder hier of daar ter sprake komt. Van eenig belang zal het dan wel te achten zijn, dat de hier aangevoerde bewijzen kortelijk ontvouwd worden. Eerst worden, pag. 7-18, de bewijzen getoetst, welke valckenaer voor zijne meening heeft aangevoerd. De volgende vijftien plaatsen komen hier in aanmerking: Luk. I:72, 73, II:11, II:15, 1 Cor. IX:10, 2 Cor. I:4, 1 Thess. III:3, Hebr. VIII:10, X:11, X:34, jac. IV:2, Openb. VII:10, IX:19, XVI:5,
XVI:16, XVII:5. Ter aanbeveling van valckenaer's gevoelen zijn door Prof. p. abresch hierbij nog gevoegd 1 Cor. XV:26, 1 joan. II:1 en Openb. XII:4. (pag. 18, 19.)
Van al deze plaatsen verdient jac. IV:2 daarom het eerst behandeld te worden, omdat op deze plaats alleen

{==587==} {>>pagina-aanduiding<<}
in de Staten-Overzetting eene kritische gissing is opgenomen. Vooraf gaan nog omtrent de overige plaatsen de volgende algemeene opmerkingen: ‘dat door valckenaer geen Geleerde met name is genoemd, wiens gissing door de Bijbelvertalers zou zijn opgenomen; dat, zoover men weet, nog geen Uitlegger is ontdekt, die hun in deze gissingen is voorgegaan; dat eindelijk, betrekkelijk het verlaten van de gewone lezing, geene aanteekening door de Herzieners der Bijbeloverzetting op die plaatsen gemaakt is, schoon deze Geleerden zeer dikwijls den Lezer iets gezegd hebben, aangaande de gedane keus bij verscheidenheid van lezing. Boven dit alles strijdt tegen de meening van valckenaer vooral het handschrift van jac. rolandus, een' der drie mannen, aan wie door de Dordsche Synode van 1618 de last ter Bijbelvertaling was opgedragen. Dit handschrift, door 's mans nakomelingen tot den huidigen dag zorgvuldig bewaard, bevat den Griekschen tekst tegenover de vertaling, en geeft nergens die lezing op, welke valckenaer geloofde, dat door de Overzetters, bij enkele gissing, boven de gewone lezing gekozen is.’
Jac. IV:2 wordt dan ook het eerst in overweging genomen. Al de Handschriften lezen daar ϕονεύετε, gij doodt; en de Staten-Overzetting vertaalt: ghij benijdet, met afwijking van den aangenomen tekst, volgende de lezing, welke in sommige Uitgaven des N.T. voorkomt, ϕθονεῖτε. Deze laatste lezing, door erasmus naar kritische gissing opgenomen in zijne tweede uitgaaf van het N.T. (1518), is naderhand door onderscheidene Uitgevers en Uitleggers overgenomen. Hierdoor waren de Vertalers van het N.T. van meening, dat die lezing in vele Grieksche boeken te vinden was, blijkens de Randteekening. Hoezeer men dus moet toestemmen, dat valckenaer met regt verklaart, dat die Bijbelvertalers eene lezing gevolgd zijn, welke aan gissing haar bestaan te danken heeft, zoo volgt daaruit nog niet, dat zij zich willens en wetens van die kriti-
{==588==} {>>pagina-aanduiding<<}
sche gissing, als zoodanig, hebben bediend. - Hierop komen de overige plaatsen ter sprake. Met de meestmogelijke naauwkeurigheid, zoo als men die bij Prof. heringa gewoon is te vinden, wordt iedere bewijsplaats dus behandeld, dat er geen twijfel meer overig blijft, aangaande de ongegrondheid van valckenaer's gevoelen. Ons bestek gedoogt niet, dat wij vertalen; daarom vergenoege zich de Lezer met enkele trekken, waardoor wel de voortreffelijkheid van het geheel niet volkomen wordt erkend, maar toch de begeerte daarnaar levendig wordt. De plaatsen, zoo als zij naar het beloop der Bijbelboeken in deze Verhandeling voorkomen, zullen hier, onder enkele hoofdpunten gebragt, iets meer dan aangestipt worden. 1. Verandering van naamval meent valckenaer dat plaats heeft volgens oordeelkundige gissing
luk. I:72, 73. De Genitivus zal in plaats van den Accusativus gekozen zijn, omdat in de vertaling voorkomt: ‘(Ende) des eedts.’ Doch reeds de Randteekening: ‘Gr. den eedt’ toont het ongegronde van dit gevoelen duidelijk aan. Dat zij in het Grieksch den Accusativus voor zich hadden, met de praepositie κατὰ aan te vullen, bewijst het overige van die Randteekening volledig: ‘hetwelk sommige uytleggen volgens den eedt, ofte om den eedt.’ - Hier behoort ook 2 Cor. I:4, waar de Vertalers volgens hunne gissing den Dativus van het pronomen relativum boven den Genitivus zouden gekozen hebben. Intusschen heeft hun bij het vertalen het Grieksche taaleigen ten geleide gediend (*). - 2. Invulling van het bepalend lidwoordje volgens kritische gissing vindt valc-
{==589==} {>>pagina-aanduiding<<}
kenaer bij de Vertalers luk. II:11. Dat deze Bijbeltolken niet overal naauwgezet in dit opzigt gehandeld hebben, bewijst eene menigte van plaatsen, door Prof.
heringa gedeeltelijk bijgebragt. Vrij in hunne vertaling, lieten zij den tekst onverlet. Dit is ook het geval met 1 joan. II:1. Hier is de afwijking opzettelijk, opdat het blijken zou, dat regtvaardig niet tot voorspraak, zoo als in de oude vertaling (‘eenen rechtveerdigen voorbidder’) geschied was, gebragt moet worden. - 3. Uitlating van een woord zou plaats hebben luk. II:15. In de vertaling lieten zij, op voorgang van de oude Overzetting, het woord menschen, lieden, weg, zoo als ook geschiedt matth. XIII:45, XX:1, XXI:33, Hand. XVI:37. De Randteekening: ‘Gr. de menschen, de herders,’ bewijst, dat zij den tekst niet hebben gemoeid. - 4. Verandering van de orde der woorden zou zich openbaren 1 Cor. IX:10. De zaak is, dat deze nu nog niet eens duidelijk genoeg ontwikkelde plaats op het geleide van erasmus en op voorgang van de oude Overzetting aldus vertaald is. Hebr. X:34 heeft de vertaling duidelijkheidshalve de orde der Grieksche woorden verlaten, op voetspoor van beza en de oude Overzetting. - 5. Een ander woord, dan de Grieksche tekst heeft, zou gekozen zijn 1 Thess. III:3, hetzelfde woord namelijk, dat voorkomt 2 Thess. II:2. Van hetgeen heringa hiertegen aanvoert, kiezen wij het laatste bewijs, dat de vergelijking der tweederlei Randteekening de verscheidenheid der woorden genoegzaam aantoont. Ieder zal dit met een oogopslag inzien.

1 Thess. III:3.	2 Thess. II:2.
‘Namelick, om van het geloove te wijcken, ofte te twijfelen. Siet 2 Thess. cap. 2. vs. 2. Het Grieks woort beteekent herwaerts ende derwaerts beweeght te worden.’	‘Een gelijckenisse genomen van de baren der zee, die door verscheyden winden herwaerts ende derwaerts worden gedreven.’


{==590==} {>>pagina-aanduiding<<}

Hiertoe behooren nog twee plaatsen uit de Openbaring, H. XVI:5. Ook door de Randteekening: ‘Andere lesen, ende de Heylige,’ geven de Vertalers te kennen, dat zij eene andere lezing met opzet hebben gekozen. Beza heeft niet door gissing, maar op gezag van één oud handschrift den gewonen tekst meenen te verbeteren. Hierin is hij door de Staten-Overzetting gevolgd. Openb. XVII:5 is geen nieuw woord in den tekst opgenomen. Dat hier verscheidenheid van vertaling, niet van lezing te vinden is, blijkt door de Randteekening: ‘Ofte, de moeder der hoeren.’ Bij verscheidenheid van lezing werd het woord: anders, gebezigd (*). - 6. Zouden, volgens valckenaer's gevoelen, bij kritische gissing, op meer dan ééne plaats, de tijden der werkwoorden veranderd zijn. Hebr. VIII:10 wordt het participium: gevende, veranderd in den bepaalden tijd: Ik zal geven; zoo ook, Openb. VII:10, ende roepende, in: ende sy riepen. Doch dit verschijnsel treft men ook duidelijkheidshalve in de Overzetting meermalen aan, zonder dat hieruit het gevolg mag worden afgeleid, dat de tekst door kritische gissingen veranderd is. - Hiertoe behoort misschien ook Openb. XVI:16, waar valckenaer van gevoelen was, dat het enkelvoud in den tekst veranderd werd in
het meervoud. Zekerder is het, dat onze Vertalers het goed geleide van piscator op het oog gehouden, de drie geesten vs. 13 niet voorbijgezien, en daarom naar het Grieksche taaleigen, volgens welk een neutrum plurale cum verbo singulari voorkomt, vertaald hebben: ‘Ende sy hebbense vergadert.’ Op deze drie plaatsen was hun hierin de oude Overzetting reeds voorgegaan. Tot deze drie behandelde plaatsen kan ook gebragt worden Hebr. X:11, waar de vertaling stont, in plaats van staat, tot bewijs zou kunnen verstrekken, dat de

{==591==} {>>pagina-aanduiding<<}
Vertalers het plusquam perfectum, in plaats van het perfectum, volgens kritische gissing gekozen hebben. Met de zaak meer overeenkomstig is het, dat, op voorgang van de oude Overzetting, den Vertalers iets menschelijks overkomen is. Dergelijke misvatting treft men in hunne vertaling ook aan joan. VIII:44, Openb. VIII:2, XII:4. Hierdoor vervalt ook de aanbeveling, welke Prof. abresch uit de laatste plaats zoekt af te leiden. - 7. Eindelijk heeft valckenaer nog aangevoerd Openb. IX:19, waar de Vertalers den tekst bij gissing zouden hebben aangevuld met de woorden: ‘Ende in hare steerten.’ Doch reeds de oude Overzetting drukte die woorden uit. Ook beza heeft dezelve in zijne vertaling opgenomen, en ze zijn ook door piscator erkend. Rolandus had dezelve eerst overgeslagen, maar naderhand op den kant bijgevoegd, met deze aanteekening: ‘sic habent alia exemplaria.’ Door Prof. abresch is nog aangevoerd 1 Cor. XV:26, waar de woorden: ‘Als laatste vijand wordt te niete gedaan de dood,’ eenigzins vrij worden vertolkt: ‘De laetste vyant, die te niete gedaen wort, is de doot.’ Doch, behalve dat de Vertalers van het N.T. ook elders dit pronomen gebruikt hebben, waar het in den tekst niet is te vinden, b.v. marc. XII:6, Col. III:4, 1 petr. II:6, vindt men het ook in de oude Overzetting: ‘De doot is de laetste vyant, die vernieticht wort.’
Uitvoeriger vindt men dit alles bij Prof. heringa ontwikkeld, en waar het pas geeft telkens gestaafd met het Handschrift van rolandus, zoodat er geen twijfel is, of valckenaer zelf zou zijn gevoelen, na het ontvangen van deze inlichtingen, bereidwillig hebben ingetrokken. Hetgeen bl. 19-22 voorkomt, moet tot vaste overtuiging op dit punt leiden. Ook dit gedeelte zal hoofdzakelijk opgegeven worden. De Geleerden toch, zoo vervolgt heringa, wien het werk der Bijbelvertaling werd toevertrouwd, waren door de Synode van Dordrecht aan voorschristen gebonden, en had-
{==592==} {>>pagina-aanduiding<<}
den daarom ook geene vrijheid, om kritische gissingen zonder uitwendig gezag in hunne vertaling op te nemen. Want, ofschoon de leden van die Synode in hunne achtste zitting eenparig oordeelden, dat de oude Nederlandsche Overzetting, welke uit het Hoogduitsch van luther was voortgevloeid, langer niet kon worden geduld, en dat daarom eene geheel nieuwe Overzetting behoorde vervaardigd te worden, zoo hebben zij echter besloten, ‘dat uit die Overzetting dat alles moest behouden blijven, wat behoudens de waarheid en de zuiverheid der Nederduitsche tale kon worden geduld, om niet, door te veel te veranderen, aanstoot te geven.’ Dit moest hun van zelf de gelegenheid wel benemen, om kritische gissingen zonder uitwendig gezag bij hunne vertaling toe te laten, bijaldien zij daartoe lust en neiging gevoeld hadden. De Vertalers hebben zich naar deze geuite meening der Synode geschikt, en in die oude Overzetting onaangeroerd gelaten wat maar geduld kon worden; terwijl de Reviseurs van oordeel waren, dat er genoeg gedaan werd, indien de vertaling wel niet van alle,
maar van het grootste aantal fouten gezuiverd werd. - Om juist te oordeelen over gelijkvormigheid en verscheidenheid tusschen de Overzetting en den gewonen tekst, dient men te weten, welke uitgaaf van het N.T. door de Vertalers gevolgd is. Zij hadden voor zich, zoo als renesse opgeeft, niet den tekst der elzeviers, maar de uitgaaf van h. stephanus van 1589, met de Aanteekeningen van beza. Deze uitgaaf van het N.T. volgden zij, zoo echter, dat zij, vrij in het vergelijken van andere uitgaven, die lezing bij verscheidenheid verkozen, welke de meeste gronden voor zich had. - Uit vrees teekenden zij al de verschillende lezingen niet aan. Met angstvalligheid stipten zij in de Randteekening aan de merkwaardige lezingen, welke zij gunstig onderscheidden (*). Deze angstvalligheid hield hen zekerlijk terug

{==593==} {>>pagina-aanduiding<<}
van kritische gissingen in hunne vertaling opzettelijk op te nemen. Hunne afkeerigheid van dergelijke gissingen blijkt uit hunne Vertaling zoo wel, als uit de Randteekeningen. Als Godgeleerden stonden bij hen hoog aangeschreven calvinus, junius, beza en piscator. De groote menigte van gissingen, door dezen beproefd, kon aan de Vertalers van het N.T. niet onbekend zijn gebleven. En toch is er geene van al die gissingen in de Vertaling met opzet overgenomen, noch in de Randteekeningen vermeld, ofschoon zij meer dan eens verscheidenheid van lezing zoo wel als van vertaling daar hebben aangeteekend. Hetgeen zij van die Geleerden bij hun werk niet hebben aangeroerd, zullen zij dit van anderen hebben willen ontleenen? Heeft men om zoo iets te vermoeden eenigen grond, daar zij in de Randteekeningen op al de aangevoerde plaatsen niets daarvan gezegd hebben? Eindelijk waren de tijdsomstandigheden, onder welke de nieuwe Overzetting in het licht kwam, niet van dien aard, dat de Vertalers van het N.T. zoo iets zouden hebben durven of kunnen doen, zonder daaromtrent berisping te vreezen of te ontmoeten. Doch, wat ook tegen deze vertaling van meer dan éénen kant is ingebragt, zulk eene voor die tijden ongehoorde vermetelheid is hun toen door niemand ooit te laste gelegd.
Dit verslag zal wel voldoen, om hen, die dit alles grondiger en beter wenschen behandeld te zien, dan hier kan worden aangestipt, naar de Verhandeling zelve begeerig te maken.

b. van willes.





{==594==} {>>pagina-aanduiding<<}

Tweede viertal Leerredenen, door D.T. Huët, Predikant bij de Walsche Gemeente te Rotterdam. Te Rotterdam, bij Mensing en van Westreenen. 1836. In gr. 8vo. IX en 163 bl. f 1-70.

Ofschoon het eerste viertal Leerredenen, door den Heer huët in 1830 uitgegeven, den steller dezes verslags niet in handen gekomen is, ontving hij nogtans dit tweede met goede verwachting, daar hij den Schrijver, onder anderen uit deszelfs Voorrede voor het Werk van messchaert, Inhoud en wezen des Christendoms, als een' wel en helder denkend Godgeleerde had leeren kennen; en in deze verwachting is hij door deze Leerredenen en haar Voorberigt, dat in denzelfden geest is, over het geheel niet te leur gesteld. Hij zou wel kunnen beginnen met aan te merken, dat zij hem als Leerredenen veel te lang voorkomen, en (gelijk vroegere Beoordeelaars gezegd hebben) over 't geheel meer geschikt, om gelezen, dan om gehoord te worden; maar de Schrijver schijnt dit zelf gedeeltelijk toe te stemmen, door te erkennen, dat zij in dezen vorm voor de mondelinge voordragt niet gediend hebben. Over zulk uitdijen van Leerredenen, door nadere bewerking, zou Ref. nu voor zichzelven wel eenigzins anders denken, dan de Schrijver, en liever Leerredenen lezen, die, zonder vermenging der genera styli, haren oorspronkelijken en eigenaardigen vorm geheel behouden hebben; maar ieder zijne verkiezing en vrijheid, althans indien het geleverde door inhoud en wijze van voorstelling zoo nuttig zijn kan, als dat van den Heer huët.
Het groote onderwerp dezer Leerredenen is christus, en wel uit de vier volgende oogpunten beschouwd, als de Getuige der waarheid (joh. XVIII:37b.), als Gods hoogste Openbaring (joh. XIV:8, 9), als de godvruchtige Lijder (joh. XVIII:11b.), als de Heer van levenden en dooden (rom. XIV:7-9). - Christus is de Getuige der godsdienstige waarheid geweest,

{==595==} {>>pagina-aanduiding<<}
door dat Hij ze in het zuiverste licht gesteld, - op haren Goddelijken oorsprong gewezen, - zich daartoe bevoegd betoond, - ze in zichzelven aanschouwelijk gemaakt heeft. Dat Hij hiertoe in de wereld kwam, was gepast, d.i. der Godheid waardig, - voor de ongenoegzaamheid van den mensch noodig, - bijzonder dat Hij hiertoe als Gods Zoon in de wereld kwam. Het hoofdbeginsel van jezus' echte leerlingen moet dus zijn waarheidsliefde; - hunne heerschende gezindheid, eene eerbiedige erkentenis van zijn gezag. Zietdaar den hoofdzakelijken en belangrijken inhoud der eerste Leerrede! - Christus is Gods hoogste Openbaring geweest, als het beeld van Gods heiligheid, - wijsheid, - magt - en goedheid. Deze overtuiging kan en moet ons genoeg zijn voor onze kennis en vereering van God, - voor ons vertrouwen op Hem, - voor ons verlangen naar zijne gemeenschap (dit laatste is wat duister uitgedrukt; de Schrijver bedoelt de hemelsche gelukzaligheid). Wij leeren er uit, dat men christus kennen moet, om in Hem den Vader te zien, en dus, waarin deze kennis bestaat, - hoe wij dezelve verkrijgen kunnen, - welke hare vruchten zijn. Dit wordt in de tweede Leerrede voorgesteld. - Christus is de godvruchtige Lijder geweest; want de gedachte aan God was bij Hem onder zijn lijden steeds de eerste, - krachtvol en zieldoordringend, - hoogstredelijk. Deze gedachte stond in zulke betrekking tot zijn lijden, dat Hij het beschouwde, als door God over Hem beschikt, - God zich in het lijden als Vader voorstelde, - het beschouwde in betrekking tot zijne bestemming. Deze gedachte had bij Hem ten gevolge eene vrijwillige onderwerping aan Gods bestel, - kalmte en moed, - onwankelbaar vertrouwen. Dit is in de derde Leerrede vervat, welke zich onderscheidt door eene dubbele inleiding, over het volmaakte karakter van jezus, en over de gedachte aan God, hetwelk Ref., als
te zeer overladende, minder goed te keuren acht; - maar gunstiger, door bij elk der opgenoemde deelen

{==596==} {>>pagina-aanduiding<<}
eene korte practische vermaning of opmerking te voegen. - Christus is de Heer van levenden en dooden: dit heeft Hij daardoor verworven, dat Hij gestorven en weder levend geworden is: noch leven noch dood kan ons derhalve aan zijne heerschappij onttrekken: dus zijn levenden en dooden één. Wij mogen uit dien hoofde niet naar eigen lust en neiging ons leven gebruiken en onze daden inrigten. - Den Heere te leven en te sterven, is onze bestemming en onze zaligheid. - Indien wij voor Hem leven, mogen wij geloovig op Hem vertrouwen, - met blijmoedigheid de toekomst tegengaan, - moeten wij waakzaam volharden. Dit behelst de vierde Leerrede, in welker tekst het Ref. voorkomt, dat het den Heer leven en sterven niet is, dat dit van zijnen wil afhangt, maar, volgens den zamenhang en den aard der zaak, voor zijne zaak en als in zijne dienst; dat er door het heerschen over levenden en dooden, dat hier aan christus toegeschreven wordt, niet een zeker algemeen bestuur, maar, volgens dien zelfden zamenhang, zijne beoordeeling van het menschdom in het toekomende leven bedoeld wordt; en houdt men dit onder het oog, dan zal men de zedelijke heerschappij des verheerlijkten Zaligmakers, door den invloed zijner leer, niet zoo ligt met de algemeene en bijzondere Godsregering verwarren, waartoe velen vervallen, en hetwelk ook hier niet overal even duidelijk onderscheiden is.
Men ziet dus uit de bovenstaande korte opgave des inhouds dezer stukken, dat zij een zeer goed geheel met elkander uitmaken, en in elk derzelve de eenheid doorgaans goed bewaard en met verscheidenheid uitgevoerd is; dat zij ook doorgaans in eene geleidelijke orde geschreven zijn, gelijk zij zich tevens door duidelijkheid van stijl aanbevelen. Voor het overige zal elk redelijk en waarheidlievend Christen hierin met genoegen het werk van eenen Man vinden, die (gelijk hij in het Voorberigt hoofdzakelijk zegt) ‘niet behoort tot hen, die aan den mensch alle kracht tot het goede, en aan de

{==597==} {>>pagina-aanduiding<<}
rede alle geschiktheid tot godsdienstig onderzoek ontzeggen; noch tot hen, die wanen, dat kerkelijk gezag reeds onherroepelijk vastgesteld zou hebben, wat al of niet Christelijke waarheid is; en even min tot hen, die de uitspraken der rede boven de leeringen van Gods woord verheffen; maar die in eerbied voor Goddelijke Openbaring en H. Schrift, in geloof aan jezus Goddelijke zending, en in hooge verwachting van het Christendom voor het menschdom, voor niemand verklaart te wijken.’




Verhandeling over de Percussie en Auscultatie, door E.C. Buchner, Doctor in de Natuurlijke Wijsbegeerte en Geneeskunde te Amsterdam. Te Amsterdam, bij S. de Grebber. 1837. In gr. 8vo. 142 Bl. f 1-80.

De Schrijver ontvouwt in een kort Voorberigt de redenen, welke hem tot het schrijven dezer Verhandeling bewogen hebben; behoefte eener handleiding in het Nederduitsch, om tot kennis der Percussie en Auscultatie te komen. Hetgeen daarover in andere talen geschreven is, in verband met hetgeen hij zelf heeft gezien aan de door hem bezochte Hoogescholen in Duitschland en Frankrijk, scheen hem boven anderen daartoe in staat te stellen. Men mist tot dusverre dergelijke handleiding in onze taal, en de Schrijver heeft derhalve in eene wezenlijke behoefte voorzien.
Wat den inhoud van het werk betreft, deze wordt in twee Afdeelingen gesplitst, voorafgegaan door eene Inleiding.
In deze wordt de geschiedenis der Percussie en der Auscultatie zeer kort behandeld; het werktuig van piorry (deszelfs Plessimeter) beschreven; desgelijks de Stetoscopen (*) van piorry en louis. Wanneer

{==598==} {>>pagina-aanduiding<<}
men aan deze eene goede inrigting niet ontzeggen kan, zijn zij evenwel niet als de doelmatigste te beschouwen. Die van laennec is niet zoo gemakkelijk mede te dragen, maar plant, naar ons inzien, door zijne lengte het geluid des te beter voort; de gewoonte zal hier echter ook veel afdoen. In het algemeen wordt het gebruik van de Stetoscoop verdedigd, en wel omdat de herkenning van de ziekten door zoo vele bijkomende omstandigheden bemoeijelijkt wordt; maar, dewijl men van deze methode slechts verlangen zal, wat zij geven kan, (bl. 9) laat zij ook voor de herkenning der ziekten nog veel te wenschen over, omdat zij een' ieder niet even veel geeft en niet overal aanwendbaar is. Dit laatste vooral heeft betrekking tot de aanwending der Stetoscoop bij acute ziekten, waar men de werkende natuur moet ontzien, om haar in hare pogingen niet te storen. Bij meer slepende gebreken staan wij den Schrijver gaarne toe, dat, indien deze methode ook niet alles schenkt, (wie kan dit billijkerwijze verlangen?) zij veel geeft. Intusschen hangt ook veel af van het zintuig des genen, die de Stetoscoop gebruikt. Heeft ook andral (bl. 12) door oefening alleen, zonder eenig onderrigt te hebben genoten, in twee en een half jaar de Percussie en Auscultatie leeren kennen, velen echter zullen, ook bij onderrigt, nimmer behoorlijke vorderingen maken. De Geneeskunde heeft voorzeker door beide gewonnen; maar zij moeten steeds beschouwd worden slechts als hulpmiddelen ter diagnosis, die zich over een ruim veld moet kunnen uitbreiden. Wij zeggen dit niet om zwarigheden op te werpen, derzelver getal te vermeerderen, of des Schrijvers wederleggingen te ontzenuwen (bl. 11 en verv.) Het zij slechts een wenk, om
Percussie en

{==599==} {>>pagina-aanduiding<<}
Auscultatie niet ten koste der overige diagnostische hulpmiddelen te zeer te verheffen.
De eerste Afdeeling zal handelen over de borstingewanden, en de geluiden, welke zij door de Percussie en Auscultatie, zoo wel in den gezonden als zieken toestand, doen hooren. Derzelver eerste Hoofdstuk is aan de borstingewanden gewijd. Men vindt hier eene ten deele ontleedkundige beschrijving of oppervlakkige beschouwing van het natuurkundige en ziektekundige der ingewanden in de borstholte, welke tot bloedsomloop en ademhaling dienen, vooral van hart en longen.
In het tweede Hoofdstuk wordt over de Percussie en Auscultatie der borstingewanden in den gezonden toestand gesproken. De Schrijver zal percussie en auscultatie in hetzelfde Hoofdstuk behandelen, omdat zij steeds met elkander moeten gepaard gaan. Beter zoude er, voor moeten, behooren gelezen worden. Er kan eene zuchtige zwelling onder de bekleedselen, eene roosachtige aandoening of ontsteking der huid bestaan, waardoor de percussie doelloos, moeijelijk, ja zelfs onmogelijk is; evenwel kan de auscultatie met vrucht aangewend worden. De middellijke percussie kan somwijlen ook door de onmiddellijke worden voorafgegaan. Beveelt zij zich ook niet aan, zij is niet geheel verwerpelijk, en kan bij minder gevoeligen met vrucht aangewend worden: de klank door de borstholte wordt op deze wijze wel het helderste gehoord. Daar het hemd, vooral bij het liggen van den lijder, de auscultatie eenigermate belemmeren kan en ontblooting schadelijk is, zoo kan men het ontbloote deel met eene dunne laag watten bedekken. De wijze van percussie, het best te kiezen werktuig, de plaats voor de percussie en hare uitkomst worden breedvoerig beschreven tot op bl. 40, waar de Schrijver op gelijke wijze de auscultatie begint te behandelen. Zullen de ziekelijke geluiden behoorlijk onderscheiden en gewaardeerd worden, zoo dient men vooraf bekend te zijn met die, welke bij den gezonden gehoord worden. Die van long en hart worden op het einde van het Hoofd-
{==600==} {>>pagina-aanduiding<<}
stuk vermeld. Daarlatende, in hoe verre het gevoelen van rouanet, bl. 46 medegedeeld, bevestigd zal worden, zouden wij in bedenking geven, of het geruisch in de groote slagader, door de wrijving en den stoot der bloedkolom tegen de wanden van de slagader
voortgebragt, behoorlijk te verklaren en te bewijzen is uit de inspuiting van eene zekere hoeveelheid water in de slagaderen. Waar blijft hier de levenswerking van het hart, de veerkrachtige levenswerking van den vezelachtigen slagaderrok?
Van hetgeen de gezonde toestand oplevert, zal nu de toepassing worden gemaakt in het derde Hoofdstuk, over de Percussie en Auscultatie der borstingewanden in den zieken toestand. In dit Hoofdstuk beschrijft de Heer buchner de verschillende geluiden, welke longen en hart doen hooren, wanneer derzelver gesteldheid van de natuurlijke afwijkt. Hij schijnt hier vooral raciborsky gevolgd te zijn. Voor de vrij zonderling klinkende Fransche namen zijn doorgaans goede Hollandsche uitdrukkingen gebezigd. Het zoude te verre heenleiden, dit Hoofdstuk in deszelfs bijzonderheden te willen ontleden. Gaarne gelooven wij, dat het den Schrijver door aanleg en oefening voorkomt te kunnen zeggen: ‘Het is inderdaad zeer gemakkelijk, de veranderingen, welke het geluid in ziekten der borstingewanden oplevert, en die op wijzigingen in de digtheid dezer organen berusten, van elkander te onderscheiden.’ (bl. 49.) Hetgeen van bl. 71-74 behandeld wordt, bewijst eerder het tegendeel. Wat onze ondervinding betreft, en naar hetgeen wij bij anderen opgemerkt hebben, wij houden dit nog voor zoo zeer gemakkelijk niet. Ook zagen wij gaarne natuurkundig bewezen, dat in den gezonden toestand slechts een derde deel der longenblaasjes aan de ademhaling deel neemt.
Het vierde Hoofdstuk behelst de toepassing der anormale geluiden ter herkenning van de ziekten der borstingewanden. De ontsteking der luchtpijptakken wordt het eerst behandeld; daarna de longontsteking. De Schrij-
{==601==} {>>pagina-aanduiding<<}
ver gaat hier stellig te verre, door te beweren: ‘Zoo min als men vóór de ontdekking der percussie en auscultatie in staat was steeds deze ziekte te herkennen, even min’ enz. (bl. 88.) Het laatste toestemmende, ontkennen wij het eerste. Percussie en Auscultatie blijven belangrijke hulpmiddelen; maar ook zonder deze is eene juiste herkenning mogelijk. Niet eenige oefening (bl. 92) maar vele wordt er vereischt, om door de percussie de ribbenvlies-ontsteking in derzelver aanvang te herkennen; en ook dan nog.....? Het aanwezig zijn van knobbels in de longen is doorgaans de oorzaak der tering (bl. 98); maar deze stelling van laennec heeft toch hare uitzonderingen. Ook met behulp der percussie en auscultatie is het niet altijd mogelijk, de ontsteking van het hartezakje te herkennen. De op bl. 104 genoemde Schrijvers hebben veel voor de betere diagnosis verrigt, maar niet alle zwarigheden uit den weg geruimd; dit is ook niet mogelijk en te veel gevergd; maar om deze redenen moet een hulpmiddel niet te zeer op den voorgrond gesteld worden. De hartslag, de dyspnoë en andere sympathische verschijnselen (bl. 104) worden te regt in aanmerking genomen, om eene juiste diagnose te stellen. Met de ziekten van het hart en de breuk der groote slagader wordt dit Hoofdstuk en de eerste Afdeeling besloten.
De tweede bepaalt zich tot de buiksingewanden en de geluiden, welke zij door de percussie en auscultatie zoo wel in den gezonden als zieken toestand doen hooren. Deze Afdeeling splitst zich in vier Hoofdstukken: over de buiksingewanden; over de percussie en auscultatie der buiksingewanden in den gezonden toestand; over de percussie en auscultatie der buiksingewanden in den zieken toestand; toepassing der anormale geluiden, ter herkenning van eenige ziekten der buiksingewanden. Dit gedeelte der Verhandeling is betrekkelijk niet zoo uitvoerig als het eerste. Zijn percussie en auscultatie bij het onderzoek naar de ziekten der borstingewanden van hoog belang, minder schijnen zij dit voor

{==602==} {>>pagina-aanduiding<<}
die der buiksingewanden. Hier maakt de geoefende hand voor zeer vele gebreken deze hulpmiddelen minder noodzakelijk. Eene goede diagnosis uit ondervinding en rede brengt het hier al zeer verre. Duisterder dan andere herkenningsmiddelen is ons het vochtgeluid (bruit humorique), om de gesteldheid der galblaas te onderzoeken. Zoo moeten wij ook voor een buitengewoon geoefend oor de volgende onderscheiding overlaten: ‘Bevat de galblaas steenen, dan geeft een eigenaardig geluid, door middel van de Stetoscoop waarneembaar, en dat met het glijden van steentjes over elkander overeenkomt, het middel ter herkenning aan de hand’ (bl. 135). Aanwending van percussie en auscultatie zijn hier voor geringere hulpmiddelen te houden, met uitzondering van derzelver toepassing op de zwangerschap, waarvan bl. 123 en verv. gesproken wordt. Hier schijnt de Stetoscoop met vrucht gebezigd te worden, en mag men van de toekomst nog meer verwachten. Jammer voor ons Vaderland, dat de pogingen van het Provinciaal Utrechtsch Genootschap door het uitschrijven eener prijsvraag over dit onderwerp geen gunstig gevolg gehad hebben! Bl. 141, 42 handelen over de aanwending der auscultatie ter herkenning van beenbreuken.
Deze Verhandeling, voor ons land, in onze taal, als oorspronkelijk te beschouwen, is in eene geleidelijke orde geschreven, en bepaalt de aandacht bij een hoogstgewigtig onderwerp. Indien de Schrijver hier en daar met Percussie en Auscultatie wat te zeer ingenomen schijnt, doet zulks der belangrijkheid van het onderwerp geene afbreuk, en moet des te meer ter toepassing aanzetten, opdat steeds meer naar de erkenning der waarheid gestreefd worde. Het verwonderde ons, in de geheele Verhandeling met geen woord gewag te zien gemaakt van de belangrijke Dissertatie van den tegenwoordigen Hoogleeraar van hall (*) over dit onderwerp.

{==603==} {>>pagina-aanduiding<<}

Wij wenschen den achtingwaardigen, nog steeds zoo werkzamen Geneesheer buchner, te Gouda, geluk met deze lettervrucht van eenen zijner Zonen, voor het vak opgekweekt, hetwelk hij steeds tot een sieraad is geweest.




Archives, ou Correspondance inédite de la Maison d'Orange-Nassau, Recueil publié avec l'Autorisation de S.M. le Roi par M.G. Groen van Prinsterer, Chevalier de l'Ordre du Lion Belgique, Conseiller d'Etat. Ie. Série, Tom. III et IV. 1567-1574. Leide, chez. S. et J. Luchtmans. 1836, 37. CIII, 518, et CVII, 400 et 132 pag. f 16-:

De Geschiedenis is, na in de achttiende en gedeeltelijk ook in de negentiende Eeuw met groote vlijt en uitstekende vrucht beoefend te zijn, ter prooije gevallen aan eene dubbele miskenning en mishandeling. Sommigen, ziende dat vele onderwerpen, vooral uit de oude Geschiedenis, schier uitgeput waren, zoodat er niet veel stellig nieuws over te zeggen viel, meenden niet beter te kunnen doen, dan het oude gebouw af te breken, om een ander naar hunnen smaak daarvoor in de plaats te zetten. Zoo is de echtheid der boeken van mozes, van jesaia, de oude Hebreeuwsche, Grieksche en Romeinsche Geschiedenis aangetast. Gottfried muller heeft het bestaan van lykurgus, niebuhr dat van romulus en numa ontkend; deze laatste heeft ook de Geschiedenis der Tarquiniërs voor een heldendicht verklaard; wolf heeft de Ilias en Odyssée aan homerus ontzegd (wiens bestaan ook al door velen wordt in twijfel getrokken); ook aan willem tell ontzegt men het aanwezen. Deze zucht tot loochening der blijkbaarste historische daadzaken heeft in onze dagen in strauss, door het zoogenoemde Leven van jezus, het toppunt eener aan razernij grenzende hoogte bereikt. Eene andere klasse van Schrijvers, die zoo verre niet in de Geschiedenis opklimt, vindt ze-
{==604==} {>>pagina-aanduiding<<}
kerlijk in de Middeleeuwen en de nieuwere Geschiedenis zoo vele gelegenheid niet, om alles tot Mythen te maken; ook bepalen zij zich, ten einde iets nieuws te kunnen zeggen, om de karakters der gebeurde zaken of der personen in een geheel ander licht te vertoonen, dan waaronder zij in de Geschiedenis tot hiertoe bekend zijn. Dus
worden richard III en christiaan II van Deenemarken, tot hiertoe tirannen geacht, goede Vorsten; gregorius VII en innocentius III, in weerwil hunner Godslasterlijke aanmatigingen, van den hoogmoed des eersten, de bloedige vervolgingen van den tweeden, tot genoegzaam vlekkelooze Heiligen, tot helden der menschheid, verheven; capefigue en lingard hebben den Parijschen moord verdedigd, althans bijzonder vergoelijkt; ja robespierre zelfs heeft in den jongsten tijd warme lofredenaars gevonden! Het zou jammer zijn, dat filips II, alva en de Bloedraad niet ook in sommige Schrijvers onzer dagen warme voorstanders ontmoetten! En inderdaad is dit het geval geweest met twee bekende Schrijvers, waarvan een nog wel tot Nederland behoort. Het zijn bilderdijk, wiens zoogenoemde Geschiedenis des Vaderlands voor een goed gedeelte eene Apologie der Spaansche tirannij en eene schimprede tegen onze Vaderen is, die dat juk hebben afgeworpen, en de Hoogleeraar leo, te Halle, een man, die zijns gelijken niet heeft in het uitventen van paradoxen. Eerst heeft hij op eene schandelijke wijze de Profeten onder het Oude Verbond als woelgeesten en volksopruijers willen ten toon stellen; daarna, tot een ander uiterste overgeslagen, hoezeer een Protestant, zich tot Advocaat der Hierarchie, van den moord der Albigensen, van dien van huss, en nu ook van dien der Nederlandsche Hervormden door alva en den Raad der Beroerten opgeworpen, en, erger nog dan bilderdijk, den grooten stichter van onzen Staat en onzer vrijheid in het licht van een'
booswicht willen doen voorkomen. Tegen zulke schrijvers der Geschiedenis van voren, als ontwikkeling van eenmaal opgevatte be-
{==605==} {>>pagina-aanduiding<<}
ginselen, is geen beter middel, dan echte bescheiden, die tevens, als geheel niet voor den druk bestemd, als brieven aan vertrouwde vrienden geschreven, tot echte bouwstoffen bij de kenschetsing van een karakter dienen kunnen. Daarom zijn wij eensdeels Z.M. den Koning voor de vrijheid tot uitgave, anderdeels den verdienstelijken groen van prinsterer voor de uitgave zelve dezer Archiven, vooral in den tegenwoordigen tijd, hoogen dank schuldig. Van de beide vorige Deelen is vroeger gesproken. In de Voorrede tot het IIIde Deel dezer Iste Série wederlegt hij leo met eene bedaardheid, eene bescheidenheid, maar tevens met eene kracht, die waarlijk dit stuk als Modèl van een tegenschrift kenmerken, en de tegenpartij niet verbitteren, wel verbeteren kunnen. Doch, beschouwen wij deze twee Deelen zelve.
Het tijdvak, daarin behandeld, is een der belangrijkste in de Nederlandsche Geschiedenis, de jaren 1567 tot Mei 1574, en dus het einde der Landvoogdij van margaretha van parma, het geheele tijdvak van alva en het begin der Regering van requesens, het begin van den tachtigjarigen Oorlog, de daden der Watergeuzen en de strijd te lande tot den dood van lodewijk van Nassau op de Mookerheide. Hoe rijk eene stof! Daarin komen de zoo vaak verhaalde en bezongene vervolging van alva, de inneming van den Briel, de slag op de Zuiderzee, de heldhaftige tegenstand, gedurende zeven maanden, van het zwakke Haarlem en de meer gelukkige van Alkmaar voor, grootendeels door den Prins zelven briefsgewijs aan zijne Broeders verhaald. Maar nog veel meer vinden wij hier. De staatkunde van schier geheel Europa is met den worstelstrijd onzer edele Vaderen voor godsdienstige en burgerlijke vrijheid verbonden, hetzij om dien te bevorderen of te weren. De overvloed van zaken is zoo groot, dat wij, om een eenigzins uitvoerig verslag ook van het allermerkwaardigste te geven, dat men hier vindt, ons bestek verre zouden te buiten gaan. Wij zullen ons dus slechts bepalen tot eenige karakters, die hoofdrollen op dit groote tooneel gespeeld hebben, na vooraf iets over de moeite te hebben gezegd, die zich de Uitgever tot het opdoen van nieuwe bouwstoffen heeft getroost, en over zijne manier van bewerking.
Niet tevreden met den rijken schat, dien de geleerde en oordeelkundige Uitgever in de Archiven zelve vond, heeft hij zich naar die plaatsen begeven, waar, tot ontwikkeling

{==606==} {>>pagina-aanduiding<<}
van eenige der groote gebeurtenissen en karakters, gewigtige bijdragen te vinden waren: naar Parijs, naar Besançon (voor de Bibliotheek van granvelle) en naar Kassel, om de naauwe betrekkingen tusschen de Vorsten der Hessische en Nassausche Huizen. Overal werd hij met welwillendheid ontvangen, en ruim in de gelegenheid gesteld, om zijn doel te bereiken. Vandaar, dat het vierde Deel zoo overrijk is in stukken, behoorende tot nog bijkans geheel onbekende handelingen met Frankrijk, waarin de Nassausche Vorsten, vooral lodewijk, waren betrokken, en die, geslaagd zijnde, de geheele gedaante van Europa hadden kunnen veranderen. Van den geheelen schat, in beide Deelen te vinden, wordt vóór elk derzelven, in meesterlijken stijl, een overzigt gegeven, hetwelk het verstand en het hart van den Schrijver eer aandoet, en waarin hij, met warmte, doch met bescheidenheid, de zaak onzer Vaderen, de heilige zaak van echte vrijheid, zoo wel in het burgerlijke als vooral in het godsdienstige, verdedigt. Van elk der hoofdpersonen wordt, uit die brieven, eene korte karakterschets gegeven. Dit heeft vooral omtrent willem I en zijne Broeders, zoo wel in het derde als vierde Deel, plaats. In het laatste vinden wij ook een' oogopslag op de onderscheidene landen, waarheen ons de briefwisseling overbrengt, van de Hoven van Frankrijk, Duitschland (Saksen, Hessen, Paltz, Keulen, Oostenrijk) en Spanje, wier staatkunde met korte, maar fiksche trekken geschetst wordt. - Doch, behalve deze Inleidingen, heeft de Uitgever omtrent deze verzameling nog de grootste verdiensten. Hij heeft
genoegzaam bij elken brief, bij ieder stuk, dat hij mededeelt, eene kortere of langere opgave van den inhoud gegeven, die ons dadelijk op het standpunt brengt om het te verstaan, benevens vermelding der bijkans onleesbaar verminkte woorden, vooral van plaatsen; geleerde aanteekeningen en aanhalingen uit gelijktijdige Geschiedschrijvers, zoo als uit bor, meteren en de brieven van languet. Somtijds vlecht hij zelfs, tot beter verstand van het mede te deelene, vooraf eene soort van kleine verhandelingen in den tekst, die zoo wel van stijl als inhoud meesterlijk zijn (zie b.v. IIIde D. bl. 48-50, 400-405, 496-500. IVde D. bl. 102-105, 108-113), vooral echter over het vertrek en karakter van alva, IVde D. bl. 257-260, en de onderhandelingen des Prinsen en van zijnen Broeder met karel IX (bl. 263-277.) Vele der nieuwe op reis ge-
{==607==} {>>pagina-aanduiding<<}
vondene stukken zijn door den Uitgever (daar het werk reeds tot bl. 257 was afgedrukt) in een Aanhangsel geplaatst, doch meest zonder Inleiding. Inderdaad ziet men, bij al het belang dier stukken voor de Geschiedenis, hier toch slechts eene treurige dooreenwoeling van staatkundige kuiperijen en de schandelijkste dubbelhartigheid van het Fransche Hof, die, helaas! geen Commentarius noodig heeft.
Beschouwen wij thans, zoo als wij boven zeiden, eenige der hoofdpersonen. Vooreerst vestigen zich onze blikken op willem I. Wij betuigen met innige vreugde, dat wij, na het lezen dezer beide Deelen, volkomen bevestigd zijn in de overtuiging, dat de stichter der Nederlandsche vrijheid en onafhankelijkheid niet dan uit de zuiverste beginselen is te werk gegaan, en dat hij, om zoo te spreken, tot vijandelijkheden is gedwongen geworden; terwijl een voorzigtig Vorst, zoo als hij, anders wel nimmer het schijnbaar dolzinnig ontwerp zou opgevat hebben, om, zonder land en geld, den magtigsten Monarch der Aarde te gaan bestrijden. Na langen tijd tusschen de beide uiterste partijen te zijn doorgezeild, en wel hoogelijk de Godsdienstvervolging, maar toch ook de buitensporigheden der beeldenstormers en anderen te hebben afgekeurd, wordt den Prinse een eed afgevergd, om den Koning zonder eenige terughouding of bepaling te dienen. Egmond heeft de onvoorzigtigheid dien te doen (hetwelk toch zijn leven niet redde); maar in dezen tijd zal wel niemand zijn, die den minsten burger het weigeren van zulk eenen eed ten kwade zou duiden. Willem weigert dien ook, en dit wordt de oorzaak zijner ongenade, niettegenstaande hij door het weêrhouden der Hervormden binnen Antwerpen, om den Heer van prolouse buiten de stad ter hulp te snellen, diens onderneming tegen de Regering volkomen had doen mislukken. Zoo zien wij dan 's Mans gehoorzaamheid aan den Koning slechts gewijzigd door het natuurlijk regt, hetwelk alle onbepaalde, onvoorwaardelijke onderwerping aan eenigen sterveling, zelfs al mogt hij Goddelijke en menschelijke wetten eerbiedigen, stellig verbiedt. Den storm vooruitziende, had de Prins op de Duitsche Vorsten, vooral bij zijnen Behuwdoom, Keurvorst augustus
van Saksen, zijnen vriend willem, Landgraaf van Hessen, en zijnen Broeder jan van Nassau, trachten te werken, ten einde hunnen raad en krachtdadige voorspraak voor

{==608==} {>>pagina-aanduiding<<}
de ongelukkige Protestanten te erlangen. Er komt dan ook een Gezantschap dier Vorsten naar de Nederlanden; maar het wordt met eene stellige weigering door de Landvoogdes afgewezen. Oranje, geen nut meer ziende te stichten, en het uit Spanje opkomende onweder willende ontwijken, legt alle zijne waardigheden neder, en vertrekt naar Duitschland. Men heeft te onregte gedacht, dat hij egmond ook tot het vertrek uit de Nederlanden had willen bewegen: hij schreef hem slechts, dat zijn geweten hem den bovengemelden eed verbood. ‘Ik zou moeten veinzen, (schrijft hij aan egmond) en meer nog dan anderen, indien ik of den Koning of der Landvoogdesse wilde behagen. Ik wil dus liever alles dragen, wat een vrij en open handelend persoon kan overkomen, dan anderen behagen ten koste der vrijheid, des Vaderlands en van eigen behoud.’ (p. 70.) In Duitschland gekomen, oefende hij zich in godsdienstige kennis, en werd meer en meer bevestigd in het Protestantsche gevoelen; doch hij was te verlicht, om eenige waarde te hechten aan de verschillen tusschen Lutherschen en Hervormden, zoodat hij zich ook naderhand in Nederland bij laatstgemelde Kerkgenootschap voegde. Eene schuilplaats, die de Koning van Deenemarken hem aanbood, meende hij te moeten weigeren, doch deed noch bij woorden noch met de daad iets tegen den Koning van Spanje, tot dat alva, onder meer ongehoorde geweldenarijen, ook zijne goederen liet in beslag nemen, en zelfs zijnen Zoon van de Hoogeschole te Leuven gevankelijk naar Spanje voeren. Ondertusschen had hij het gevoelen zijner vrienden ingenomen, waarvan sommigen hem raadden, zijnen Zoon (toen nog) te Leuven te laten,
alva te vragen, wat hij van hem te wachten had, intusschen stil te zitten, en slechts de voorbede en tusschenkomst des Keizers in Spanje af te wachten. De Prins wees beleefd het laatste van de hand, doch gaf ongelukkiglijk gehoor aan het eerste. Tot stilzitten kon willem, door de verdrukte Nederlanders ingeroepen, wie men nu eerst aangevallen had, niet besluiten. Het is onbegrijpelijk, hoe hij nog zulk een leger als dat van Graaf bodewijk en naderhand het zijne kon bijeenbrengen, bij zulk een volslagen gebrek aan middelen. Het was zoo verre gekomen, dat alles in Nederland van hem was aangeslagen; dat augustus van Saksen en willem van Hessen den Prins en de Prinses met 20 personen levensonder-
{==609==} {>>pagina-aanduiding<<}
houd moesten verschaffen; (dit was tijdens den doop van maurits in het begin van 1569.) De Prins zou te Erfurt gaan wonen. Ook keurde niet alleen Keizer maximiliaan, maar ook de Keurvorst van Saksen, en zelfs des Prinsen bijzondere vriend, de Landgraaf van Hessen, deszelfs onderneming ten sterkste af, zoodat met den laatsten daardoor verkoeling ontstond. De twee, met zoo veel moeite ondernoemene togten in Groningerland en aan de Maas (waartoe de Prins zelfs zijn huisraad verkocht had) mislukken. In de doodelijkste verlegenheid, zijne troepen niet kunnende voldoen, trekt hij naar Frankrijk, en wordt aldaar niet alleen in den steek gelaten, maar met den dood bedreigd. (III, p. 317.) Bij de Hugenoten gekomen, trok hij, als boer verkleed, midden door den vijand heen, naar Duitschland. Zonder vrienden, dan zijne getrouwe, maar weinig vermogende Broeders,
voor een' fortuinzoeker en ongelukkigen waaghals uitgekreten, en bijna een zwerver van plaats tot plaats, moet hij nog het bitterste huiselijke verdriet ondervinden: eene Gade van een ondragelijk karakter, die haren Man niet zien wil dan in Saksen (zijne Broeders geheel niet), hem in zijnen druk zonder troost laat, en die hem eindelijk zelfs ongetrouw wordt, zulks eerst hardnekkig ontkent, doch eindelijk schuld moet belijden. Maar, toen nu de nood op het hoogst is, de Watergeuzen, eerst zeeroovers, daarna tot betere orde gebragt, overal worden afgewezen, toen schijnt eene oogenblikkelijke verandering, waartoe de inneming van den Brielle het sein geeft, den Prins met volle zeilen naar het toppunt zijner wenschen te voeren; maar, terwijl reeds bijna de helft der Nederlanden zijne zaak heeft omhelsd, valt de St. Bartels-nacht te Parijs als een donderslag uit eene heldere lucht in alle deze heerlijke uitzigten, om ze eensklaps te vernietigen. Maar toch verliest de Prins den moed niet, schoon zijn volk weder muitziek werd. Hij begeeft zich naar Holland en Zeeland, en daar vindt hij bij zijne Getrouwen waarachtige, onbaatzuchtige hulp. De Waterleeuwen in Zeeland roepen, dat zij, liever dan de goede zaak te verlaten, zonder een' penning te verdienen, hunnen laatsten bloeddroppel voor hem zouden storten. (IV. 307.) Te midden van zoo veel wederwaardigheid en lotwissel blijft de Prins onwrikbaar als eene rots, door godsdienstige gronden. ‘Ziet,’ zegt hij bij gelegenheid van den Parijschen moord, ‘hoe de boosheid der menschen Gods groote genade tracht

{==610==} {>>pagina-aanduiding<<}
te doen verkeeren! Het heeft God dus behaagd, om ons alle hoop, die wij op menschen gevestigd hebben, te ontnemen.’ En elders: ‘God doe alles tot eere van zijnen grooten naam uitloopen!’ (III, p. 503, 504, 512.) Na de overgave van Haarlem, die alle verdere pogingen scheen te zullen vruchteloos maken, schrijft hij aan zijnen Broeder lodewijk: ‘Ik wenschte u betere tijdingen te doen geworden; maar, daar het den goeden God anders behaagd heeft, moeten wij ons daarnaar schikken. Ik neem God tot getuige, dat ik naar mijne middelen al het mogelijke gedaan heb om de stad te helpen.’ Daarentegen is hij dadelijk bij den minsten voorspoed dankbaar aan God, zoo als bij de inneming van Rammekens in Zeeland (IV. p. 181.) Terwijl de Spanjaarden in het hart van Zuidholland liggen, den Haag in bezit hebben, alles brandschatten, aldegonde gevangen nemen, en den Prins zelven in Delft dreigen te belegeren, schrijft hij: ‘Wij moeten ons schikken naar Gods wil en zijne Goddelijke Voorzienigheid, en vertrouwen, dat Hij, die het bloed zijns eenigen Zoons heeft vergoten om zijne Kerk staande te houden, niets doen zal, dan hetgeen zal uitvallen tot zijne eer en het behoud zijner Kerke, hoezeer het der wereld eene onmogelijkheid schijnt. En al kwamen wij allen te sterven, en het geheele arme volk werd vermoord en verjaagd, zouden wij toch nog de verzekering hebben, dat God de zijnen nimmer verlaten zal. Die Heere God, wiens arm niet verkort is, zal jegens ons zijne magt en mededoogen tevens bewijzen.’ (IV. p. 387.) Met deze godsvrucht ging echter noch dweeperij noch vervolgzucht gepaard. Zijn oorspronkelijk plan was wel, de vervolging af te schaffen, maar geene openbare verandering van Godsdienst in te voeren, anders dan bij algemeenen
Raad en Ordonnantie der Staten-Generaal (III, p. 421); doch de drift des volks liep zijne wijsheid vooruit. Willem I voegde bij het bidden steeds arbeiden, en verzuimde geen enkel menschelijk middel tot bevordering zijner zaak. Zijn vernuft spitste zich gedurig op nieuwe ondernemingen, schoon hij de gevaarlijksten, gelijk die op Groningen, afraadde. De Keizer tracht hem over te halen om de wapenen neder te leggen, door aanbod van voordeelen voor zijn Huis; doch hij versmaadt zijn eigen belang voor dat des lands. (IV. p. 49.) Zijne wijsheid doet hem de al te groote drift van lo-
{==611==} {>>pagina-aanduiding<<}
dewijk, om het land voor geldelijken onderstand aan Frankrijk te onderwerpen, van de hand wijzen, en een geheel ander, veel minder schadelijk ontwerp voorstellen, waarop Frankrijk echter stilzwijgt. (Het zou als beschermende Mogendheid worden erkend; en wanneer men veroveringen maakte, zouden die aan Frankrijk worden afgestaan, mits het den oorlog aan Spanje verklaarde, en aan de Hervormden in zijn eigen land vrijheid van Godsdienst schonk. (IV, p. 108, 116, 119.) Van de vredesvoorwaarden met den Koning van Spanje, door hem gesteld: vrijheid van Godsdienst en vertrek der Spanjaarden, wijkt hij, te midden der grootste moeijelijkheden, geen hairbreed af. In het beleg van Middelburg blijft de Prins standvastig volhouden, niettegenstaande het beleg van Haarlem hem daarvan scheen te moeten aftrekken, en hij wordt door een' goeden uitslag beloond. Hij schrijft een' echt welsprekenden brief aan de naar Engeland gevlugte Nederlanders, om dezelve, op godsdienstige en vaderlandlievende gronden, te bewegen tot bijdragen voor den heiligen strijd.
(IV. p. 63-66.) Doch wij moeten ons bekorten. Zeggen wij nog een woord van 's Prinsen Broeders en andere voorname personen.

(Het vervolg en slot hierna.)




Parijs en de Parijzenaars in 1835, door Mistress Fr. Trollope. Uit het Engelsch vertaald. II Deelen. (Met het Portret der Schrijfster.) Te Haarlem, bij de Wed. A. Loosjes, Pz. 1836. In gr. 8vo. XXII en 736 bl. f 7-20.

Mevrouw trollope is door hare schriften (de Zeden en Gewoonten der Noord-Amerikanen, en Reis door België en het Westen van Duitschland) reeds bij onze landgenooten gunstig bekend: ook het hier aangekondigde werk zal, vertrouwen wij, met genoegen gelezen worden; en wie weten wil, hoe de Schrijfster er uitziet, kan hare beeldtenis vóór hetzelve aanschouwen. Het heet in de form van brieven geschreven te zijn; doch dit is wel de minst belangrijke zijde van dit werk: van die form toch merkt men doorgaans zeer weinig, en, met weglating van enkele plaatsen, zou men het zeer gemakkelijk tot hoofdstukken kunnen vervormen. In de onderwerpen dezer brieven is ook geene geregelde orde

{==612==} {>>pagina-aanduiding<<}
en zamenhang, noch onderling, noch in elken brief op zichzelven; en het zou dus onmogelijk zijn, eene aaneengeschakelde inhoudsopgave van dit werk te doen, of men moest de artikels, die boven elken brief gemeld staan, afschrijven. - Maar, zeggen welligt onze Lezers, de Heer Referent vertelt ons wel, wat dit boek niet is; maar hij verhale ons toch ook eens, wat het wel is! - Hij zal het u trachten te beduiden, geëerde Lezers! Het onderwerp is Parijs en de Parijzenaars, d.i. een onderwerp, waarover reeds veel gezegd en geschreven is, en dus niet alles nieuw kan zijn, maar waarover evenwel nog altijd veel te zeggen en te schrijven overblijft: het zijn bezigtigingen van hetgene, dat er in die stad en bij die menschen al zoo te zien is, nu eens wat naauwkeuriger, dan eens wat vlugtiger en oppervlakkiger; bezoeken van gezelschappen, en ontmoetingen van personen van allerlei politieke en maatschappelijke kleur; waarnemingen en beschouwingen, opmerkingen en redeneringen over hetgene, dat de Schrijfster, gedurende een verblijf van negen weken te Parijs, gezien en gehoord heeft; tusschenbeiden anecdoten van vroeger of later tijd, meer of min belangrijk; gesprekken en verhalen, misschien ook wel eens (maar Ref. zal wel zoo voorzigtig zijn, om dit vermoeden, dat somtijds bij hem opkwam, niet voor waar en zeker op te geven) het resultaat van hier en daar gedane waarnemingen en gemaakte opmerkingen, in de form van een gesprek of verhaal ingekleed; en dit alles, naar het schijnt, zonder vaste orde, zoo als de lust of de zich aanbiedende gelegenheid zulks opgaf. Alles wordt besloten met een naschrift over den politieken toestand en de tegenwoordige Regering van Frankrijk, waarvan Mevrouw trollope zich veel goeds belooft. - Het een en ander is doorgaans onderhoudend geschreven, en, wat meer zegt, het bevat vele gegronde en gepaste aanmerkingen; en al kan
men het met de Schrijfster in hare wijze van beschouwen en redeneren niet altijd eens zijn, (gelijk dit ook bij Ref. het geval was) men zal toch vele woorden van gezond verstand, goeden smaak en goede gevoelens vinden, die der overweging niet onwaardig zijn. - Meer van dit werk te zeggen, of eenig uittreksel daaruit te geven, acht Ref. niet noodig: het zal zijne Lezers wel reeds gevonden hebben, of nog vinden; en zij zullen het waarschijnlijk niet onder de minste werken van Mistress trollope rangschikken.





{==613==} {>>pagina-aanduiding<<}

Hemel en Aarde, een dramatisch Dichtstuk van Lord Byron, uit het Engelsch vertaald door J.J. Abbink. Te Amsterdam, bij J.H. en G. van Heteren. 1837. Behalve de Voorrede, 71 Bl. f :-90.

Heaven and Earth van Lord byron is een dramatisch fragment, hetwelk ons den zondvloed schetst, en daaruit eene episode neemt, gegrond, zoo als de Dichter zegt, op de woorden uit het zesde hoofdstuk van Genesis: ‘Het geschiedde, dat Gods zonen de dochteren der menschen aanzagen, dat zij schoon waren, en zij namen zich vrouwen uit alle, die zij verkoren hadden.’ Dat deze Gods zonen nakomelingen van seth waren, die vroeger van de afstammelingen van kaïn afgezonderd leefden, schijnt wel de natuurlijkste en thans meest aangenomene verklaring dezer duistere woorden, en ook milton geeft er dezen zin aan, wanneer hij door den Aartsengel michaël aan adam de toekomst laat voorspellen, die zijn nakroost zou te wachten staan (*). Byron, echter, volgt in zijn Drama de andere opvatting, volgens welke Gods zonen Engelen zouden geweest zijn, en schildert ons de liefde tusschen twee dochteren der menschen, afstammelingen van kaïn, en twee Hemelgeesten, samiasa en azaziël. Deze twee Kaïnitische dochters, anah en aholibamah, worden door hunne demon lovers, bij het naderen van den vloed, aan de aarde ontvoerd en opgenomen. Japhet, noach's zoon, die anah beminde, zoekt haar te redden, en beklaagt het lot van het in de golven omkomende menschdom. De vloed komt; eenigen redden zich nog, voor korten tijd, op de hoogte, in de nabijheid van den berg Ararath, waar de Dichter het tooneel van zijn Drama geplaatst heeft. Ook deze verspreiden zich, om elders veiligheid te zoeken en hun graf te vinden. Het water rijst. Japhet blijft op eene rots staan, terwijl de ark van verre naar hem toe komt drijven. - Hier eindigt het fragment.
Ik weet niet, Lezer! of gij wel eens de groote tafereelen van bijbelsche Geschiedenissen, van den Engelschen Schilder martin, gezien hebt, waarvan zulke heerlijke kunstplaten

{==614==} {>>pagina-aanduiding<<}
bestaan? Met deze tafereelen zou ik liefst het dichtstuk van byron vergelijken. Zij zijn grootsch en stout. Het licht komt men weet niet hoe en van waar, en hetgeen men ziet en onderscheidt schijnt slechts een middel om nog meer te zoeken en te denken in het sombere bruin en in het oneindig ver verschiet, waar men niets onderscheidt. Het zijn ook fragmenten; maar men ziet het hun aan, dat het fragmenten zijn van iets oneindigs; en als zoodanig hebben zij zelve eene zekere oneindigheid en onbepaalde verhevenheid.
Reeds dadelijk treft ons de expositie in het eerste tooneel, spant de aandacht en doet ons iets groots verwachten. De twee zusters staan te middernacht de komst der Engelen af te wachten. Anah verzwijgt hare vrees niet, dat deze liefde misdadig is. ‘Ik bemin God minder, sinds mij zijn Engel mint.’ Aholibamah wijst met zekeren wrevel die twijfeling van zich af. ‘Huw dan een' zoon der aarde, en werk en zwoeg en spin..... En baar verganklijk stof!’ (Marry, and bring forth dust.) Daar op volgt een aandoenlijk antwoord vol opofferende vrouwelijke teederheid van de zachter gestemde anah; zij zou azaziël niet minder bemind hebben, wanneer hij sterfelijk ware geweest, maar verheugt zich, dat hij het niet is. Hem overleven, kan zij niet; maar haar eigen dood komt haar minder schrikkelijk voor, als zij bedenkt, dat eens zijne onsterfelijke vleugels over het graf zich zullen uitspreiden

Of the poor child of clay which so adored him. 

Op dit gesprek, dat ons beider liefde en beider verschillende geaardheid en gemoedsstemming reeds geheel leert kennen, volgt nu eene aanroeping der beminde Serafs; zij dalen neder, en de twee zusters verlaten het tooneel. Het tweede tooneel bestaat uit een gesprek tusschen irad en japhet, de eerste de aardsche minnaar van aholibamah, de tweede die van anah. Irad ontdekt zijn vermoeden, dat de oorzaak, waarom zijne liefde versmaad wordt, in eene andere liefde te zoeken is; hij wil dan ook aholibamah aan haar lot overlaten; - japhet zegt van zijne anah: ‘Mijne anah bemint slechts haren God,’ en kan noch wil zijne liefde terugnemen, al wordt zij ook niet beantwoord. Hoe gepast slaat dit tweede tooneel op het eerste! Doch wij mogen niet verder voortgaan in eene ontleding van het

{==615==} {>>pagina-aanduiding<<}
geheele Drama, die de perken eener gewone boekbeoordeeling ver zou te buiten gaan. Alleen willen wij nog opmerken, dat geen der beelden ons aan later tijden herinnert, dan waarin de geschiedenis zelve plaats vond; een gebrek, in dergelijke oude geschiedtafereelen zoo moeijelijk te vermijden. Alles is uit het menschelijke hart en uit menschelijke driften genomen, die zichzelven gelijk, in alle tijden gelijk blijven. Bovendien is ieders taal gelijk aan het eens gekozen karakter, dat byron met eenige groote trekken schilderen wil. De steile, bijkans Stoïsche ziel van noach, de hartstogtelijke liefde van japhet, de opofferende en onbegrensde verkleefdheid van eene anah aan haren Seraf, de trotsche en zinnelijke neigingen eener aholibamah, alles blijft van 't begin tot het einde ongezocht en ongedwongen bewaard; de helsche vreugde der booze Geesten, de wanhoop der in den vloed omkomende menschen spreekt luide in de verhevene koren, die de Dichter in zijn Drama weeft; en, als op het einde een vloekkreet van Godslastering door het menschenkoor wordt aangeheven:

‘Van waar 
Zal, midden 
In 't gevaar, 
De bede om redding rijzen? 
Elk bergtop scheurt een zwangre wolk vaneen, 
En stroomen storten naar beneên, 
Die 't stoutste hart doen ijzen. 
Vervloekt zijt gij, (japhet) 
En zoo ook Hij, 
Die u genade schonk, met uw vervloekten Vader! 
Maar ijdel zijn en vloek en beê! 
De vloed sleept alles, alles meê; 
De Almagtige is verhard voor vloek en beê te gader! 
Doch, moeten wij vergaan, 
Het breng' Hem oneer aan, 
Dat Hij een wereld schiep voor smart en folteringen!’ 

Als deze vloekkreet aangeheven wordt en ons als wanklank in de ooren gilt, dan wordt dezelve door de weemoedige en stilberustende taal eens Mans vervangen:

‘Gezegend zijn de doôn, die in den Heer ontslapen! 
Schoon 't water over de aard' zich spreidt, 

{==616==} {>>pagina-aanduiding<<}

Het is Zijn wil, Hij heeft het al geschapen, 
En ik aanbid met dankbaarheid! 
Hij heeft mij 't leven 
Als leen gegeven; 
En neemt hij dat terug, Hij neemt Zijn adem weêr.’ 

Hoezeer wij uit een aesthetisch oogpunt de regels bewonderen, die hier door den Dichter aan dezen mensch worden in den mond gelegd, hoezeer zij ons gemoed weder tot rust brengen, zoo gelooven wij evenwel, dat hier de fictie te zeer in weêrspraak is met hetgeen ons gevoel van Gods barmhartigheid en regtvaardigheid verwacht en met de uitspraken van Genesis zelve, daar toch het ‘gedichtsel der gedachten’ van 's menschen hart geheel en al boos was, en noach alleen genade in Gods oogen vond, omdat God hem regtvaardig bevonden had voor zijn aangezigt (Genes. VII. vs. 1.)
Genoeg om den aanleg van het gedicht onzen Lezer te doen kennen. Thans verwacht hij ons oordeel over deze navolging. Dat dezelve niet geheel ongelukkig is uitgevallen, daarvan kunnen de zoo even overgenomene regels uit de vertaling ter proeve verstrekken, en wij zouden plaatsen kunnen bijbrengen, die zich van de aangehaalde nog zeer voordeelig onderscheiden. Zoo b.v. de regels in het koor der booze Geesten:

‘Wij, wij staren 
Op de baren 
Met de wolken in verbond, 
Tot één hoofdstof zal regeren 
En in chaos doen verkeeren 
Wat weleer bestond! 
Niets blijft voor den vloed verscholen; 
Het doorweekt gebeent' 
Rot op klip en rotsgesteent' 
En in bergspelonk en holen! 
't Woudgedierte rooft niet meer, 
Noch uit aandrift, noch om voeder; 
Om te sterven, vlijt, als broeder, 
't Luipaard naast het lam zich neêr!’ 

of die roerende klagt eener jongedochter in het laatste tooneel:

{==617==} {>>pagina-aanduiding<<}


‘Red mij! red mij! Ons dal is reeds bedolven! 
Mijn vader en mijns vaders tent, 
Mijn broeders en hun vee een prooi der wilde golven! 
Waar ik vol angst mijn oogen wend, 
'k Zie niets van 't geen mijn hart eens streelde: 
Het boschje, dat ons schaduw schonk, 
Waaruit het avondlied der blijde vooglen klonk; 
De beek, die door den bloemhof speelde 
Langs boorden rijk aan bloem en vrucht. 
Ik gaf deez' ochtend nog mijn dankbaar harte lucht, 
Op gindsche rots, voor 't heil aan mij beschoren: 
En nu .... weg is dat heil! waartoe werd ik geboren?’ 

En echter ging bij de overzetting in deze zelfde regels een schoone trek verloren. Hij, die het oorspronkelijke verstaat, oordeele:

Oh, save me, save! 
Our valley is no more: 
My father and my father's tent, 
My brethren and my brethren's herds, 
The pleasant trees that o'er our noonday bent 
And sent forth eveningsong from sweetest birds, 
The little rivulet which freshen'd all 
Our pastures green, 
No more are to be seen. 
When to the mountain cliff I climb'd this morn, 
I turn'd to bless the spot, 
And not a leaf appear'd about to fall; 
And now they are not! - 
Why was I born? 

Waar is in de vertaling dat I turn'd to bless the spot, en vooral waar dat schoone beeld van de ongestoorde rust der natuur, die de verdelging voorafging: And not a leaf appear'd about to fall?
Over het geheel laat ons de overzetting onbevredigd. Vele plaatsen hebben het puntige verloren door omschrijving of door omzetting; en hoe veel aan de kortheid van uitdrukking ligt, wanneer de stijl verheven is, hebben wij nooit levendiger gevoeld, dan toen wij op den kansel eenmaal de woorden van het slot der bergrede, de vergelijking van het op eene steenrots en op het zand gebouwde huis, zoo hoor-
{==618==} {>>pagina-aanduiding<<}
den omschrijven, dat, met vermijding der herhaling, die zoo krachtig is, eene angstvallige keus van andere woorden in de tegenstelling gebragt was, zoodat ons nu niets meer trof in 't geen wij anders altijd met bewondering lazen. Voor den Dichter behoeft het geen betoog, dat b.v. de regel van anah (eerste tooneel):

I love our God less since his angel loved me, 

wel, wat de beteekenis betreft, is overgebragt in deze woorden:

‘Maar, aholibamah! sinds mij Gods Engel mint, 
Verkoelt mijn zucht voor God,’ 

maar bij deze overgieting en omzetting al het treffende verloren heeft. Ik bemin onzen God minder, sinds mij zijn Engel mint, is wel hetzelfde als: Sinds mij Gods Engel mint, bemin ik onzen God minder; maar het eerste alleen is poëtisch, en de Dichter kon het tweede niet schrijven. ‘I love our God less’ moest voorafgaan. Zoo zijn in het derde tooneel de woorden van den met japhet redetwistenden Geest:

Thine shall be nothing of the past, save tears, 

verongelukt in de trippelende regels der vertaling:

‘Wat zal u blijven 
Van 't blij voorheen? - 
Droef geween!’ 

Aan prozaïsche plaatsen ontbreekt het ook hier en daar het oorspronkelijke, evenmin veelligt als eenig ander grooter dichtstuk van byron, niet; maar hier en daar luiden zij in de vertaling bijkans als eene parodie, b.v. het antwoord van aholibamah in het eerste bedrijf:

‘'t Zal wel te dragen zijn! 
Ras zal eene andre maagd des Serafs liefde winnen, 
En hij zal haar zoo trouw als eens zijne anah minnen.’ 

of de vraag der Geesten, nadat japhet gezegd had (derde tooneel):

{==619==} {>>pagina-aanduiding<<}


‘Menschen vallen dan niet meer, 
Als weleer, 
Toen ze uit strafbre zwakheid vielen; 
Ja, op 't Godlijk albestel, 
Doen dan ook de duivlen wel!’ 
‘Wanneer gebeurt dat wonderspel?’ 

De Vertaler heeft te zeer zijn' dichterlijken aanleg in enkele wèlgelukte plaatsen getoond, dan dat hij zou verlangen, dat wij hem door demonstratiën zouden aanwijzen, hetgeen elk, die weet, wat dichterlijke dictie is, liever gevoelt dan beredeneert. Maar wij willen billijk zijn. De taak was buitengewoon zwaar.




Bundel van Feestzangen, bij de viering van het tweede Eeuwgetijde der stichting van de Hoogeschool te Utrecht, enz. aan welke door het Provinciaal Utrechtsche Genootschap, op den 16 Junij 1836, de Eereprijzen zijn toegewezen. Te Utrecht, bij J. Altheer. 1836. In gr. 8vo. 44 Bl. f :-60.

Aan de twee eerste dezer Feestzangen is door het Provinciaal Utrechtsche Genootschap de gouden, en aan den derden de zilveren eereprijs toegewezen. Daar alleen de eerste op het Utrechtsche Akademiefeest publiek voorgelezen is, heeft het Genootschap wèl gedaan met dezelve allen uit te geven; en dit zoo veel te meer, daar zij elk in zijne soort waardig zijn gelezen te worden. Over zulke Gelegenheidsdichtstukken, die daarenboven reeds door een wetenschappelijk Ligchaam met goedkeurende onderscheiding beoordeeld en bekroond zijn, veel te zeggen, vindt Ref. onnoodig en bijkans onvoegzaam. In allen is wel het een of ander, waarop eenige aanmerking zou te maken zijn; maar niet belangrijk of nuttig genoeg, om er in stukken van dezen aard bij stil te staan: doch zij hebben ook elk in zijne soort hunne waarde, hunne eigenaardige schoonheden, waardoor zij zich zullen aanbevelen aan de Utrechtsche Feestgenooten en aan allen, die den roem van ons Vaderland en van onze nuttige vaderlandsche Stichtingen door vaderlandlievende Dichters gaarne bezongen zien.


{==620==} {>>pagina-aanduiding<<}

De Neven. Blijspel in vier Bedrijven. 's Gravenhage, bij W.P. van Stockum. 1837. In kl. 8vo. f :-90.

Zietdaar eene waarlijk zeldzame verschijning aan onzen letterkundigen hemel, een blijspel in verzen, een blijspel in den goeden ouden zin, dat meer wil wezen, dan eene klucht, meer wil bevatten, dan eene meer of min aardige liefdesintrigue, op min of meer aardige wijze in tooneelen overgebragt, een stuk, welks dichter ons in de voorrede op de beste blijspelen van molière wijst, en ons gereedelijk doet vooronderstellen, dat hij in het voetspoor van dezen grootsten der Fransche dichters wil treden, en in diens genre ons iets wil leveren, zoo goed hij het leveren kan. Waarlijk, dergelijk eene poging verdient te worden toegejuicht; en, indien zij tamelijk wel gelukt, valle haar eene billijke en aanmoedigende kritiek ten deel, die den schrijver opwekt, om voort te gaan, zijn talent te volmaken, en ons meer vruchten van zijnen geest aan te bieden; geen ware, door de natuur als zoodanig bestemde, blijspeldichter kan zich tot één enkel stuk bepalen.
Met eene gunstige vooringenomenheid zette Rec. zich tot de lezing van de Neven. Het nationale tooneel is te zeer in verval, dan dat niet elke poging ter verheffing van hetzelve welkom zoude wezen. De meeste repertoires bestaan, wanneer men eenige stukken van den ouden tijd uitzondert, grootendeels uit vertalingen van drama's en vaudevilles van den dag, meestal weinig beduidend en zonder aestetische waarde, ofschoon op zichzelve somwijlen niet onaardig, en daarenboven dikwijls geheel vreemd aan ons land, onze zeden en gewoonten, denk- en spreekwijze. Wanneer b.v. de Straatjongen van Parijs (*) op ons tooneel wordt gebragt, kan hij er zich dan wel bij mogelijkheid te huis gevoelen, en moet het publiek, medelijden hebbende met de stijfheid en gedwongenheid, waarmede hij zich beweegt, hem niet naar de oorspronkelijke schouwplaats zijner guitenstukken terugwenschen? Het is dus op zichzelve reeds verdienstelijk, te be-
{==621==} {>>pagina-aanduiding<<}
proeven, om een stuk zamen te stellen, dat geheel in ons vaderland te huis behoort. Laat ons zien, wat de ongenoemde dichter ons heeft gegeven.
Wij vinden vooraf een vrij uitvoerig en welgeschreven voorberigt, waarin wij onder anderen op eene der redenen worden gewezen, waarom wij geen nationaal blijspel bezitten: wij leven niet genoeg in het openbaar. Gedeeltelijk evenwel is er op deze stelling nog al wat af te dingen, en het zal toch wel niet te ontkennen vallen, dat de intimiteit van het huiselijke en gezellige leven den goeden en naauwkeurigen opmerker van menschen en zeden vooral niet minder gelegenheid geeft tot het opzamelen van menschen- en karakterkennis. Wij missen misschien vele voor- en onderwerpen van het blijspel, die onze Fransche naburen bezitten ten gevolge van hun meer openbaar leven; maar zoude de eigenlijke comédie de caractère (bl. IV), wier waarde niet met den dag en het oogenblik vergaat, maar duurzaam blijft, ook wel dáár hare stof behoeven of zelfs bij voorkeur moeten zoeken? De Tartufe en de Avare zijn daaruit niet ontleend; en om de gebreken en dwaasheden der menschen van onzen tijd en van onzen landaard te leeren kennen, mij dunkt daartoe blijft er ook bij onze leefwijze genoegzame gelegenheid over, indien de blijspeldichter slechts de ware gave van opmerking en den toegang tot onderscheidene kringen bezit. Rec. zou ten minste ongaarne dat voorwendsel van gemis aan voldoende gelegenheid tot verkrijging van menschenkennis als eene verontschuldiging laten gelden, wanneer het blijspel de Neven daarom door geene nieuwe vruchten van denzelfden geest werd gevolgd.
De inhoud van het stuk is kortelijk deze. De twee Neven zijn studenten aan de Leydsche hoogeschool. De een, frans verspal, is ouderloos, en wordt door zijnen oom verspal opgevoed. Deze, een rijk man, is verliefd op den adelstand, en heeft besloten, dat neef frans door het huwelijk met de freule van zevenvan zich tot dien adel zal opheffen. Frans intusschen heeft zijn hart geschonken aan de dochter van den bankier terlaan, bij wien alleen geld waarde heeft, en is dwaas genoeg geweest, om in de fondsen te speculeren, ten einde zich, onafhankelijk van oom, een fortuin te maken, dat hem in staat zou stellen, om sophia's vader te voldoen. Zijne speculatie is ongelukkig uitgevallen, en mismoedig en wanhopend smeekt

{==622==} {>>pagina-aanduiding<<}
hij zijnen neef, august van loon, om raad en hulp, vooral wanneer oom, aan wien de schuld van neef is ter ooren gekomen, de betaling daarvan, ja zijne verdere liefde geheel afhankelijk maakt van diens gehoorzaamheid ten opzigte van het voorgestelde huwelijk. August wil beproeven, zijnen vriend althans van de hem bestemde bruid te ontslaan, en neemt bij de komst van haren broeder, den winderigen jonker van zevenvan, den schijn aan, als ware hij frans verspal. Het tweede bedrijf leert ons vader terlaan, die slechts voor geld en speculatie leeft, zijne lieve dochter sophia, en haar' onbeduidenden broeder karel kennen, die met den jonker een zeer onnoozel plan heeft beraamd, om elkander behulpzaam te zijn in het dingen naar de hand der wederzijdsche zusters, waartoe karel bij sophia, natuurlijk vruchteloos, zijne zotte pogingen in het werk stelt, terwijl het den jonker bij zijne zuster julia niet beter vergaat. August heeft intusschen met sophia den vreesachtigen frans moed ingesproken, en beiden zijne liefde voor eene schoone onbekende toevertrouwd, bij wie hij zich verdienstelijk had gemaakt. In het derde bedrijf leeren wij de familie van zevenvan nader kennen, en vinden in den baron een' degelijken en braven edelman. August verschijnt als frans verspal, en zoekt door lompheid en onbeschoftheid den baron tegen zich in te nemen, die hem op waardigen toon teregtwijst, met schaamte en berouw vervult, en op zijne dringende bede vergiffenis schenkt. Terwijl de vader een oogenblik afwezig is, komt julia binnen; en dat deze de schoone onbekende is, spreekt van zelf. De baron verrast beiden in een teeder oogenblik, en verwijdert zich met zijne
dochter, om opheldering van haar te erlangen. Intusschen komt karel terlaan zijnen vriend, den jonker, verslag brengen van zijne mislukte onderhandeling, en erkent, dat zijne zuster met frans verspal zoo goed reeds als verbonden is, hetgeen natuurlijk den jonker vreemd voorkomt, die zoo even getuige is geweest van de rare vrijerij van julia met den gewaanden frans verspal. De beide heeren besluiten, hun leed aan het biljart en onder een glas volnay te verzetten. Het vierde bedrijf vindt de beide neven aan het huis van oom, frans even mismoedig als altijd, zijn' oom in den tuin ontwijkende, august zeer gelukkig, die des avonds den jonker het leven gered, en,

{==623==} {>>pagina-aanduiding<<}
als bewijs van 's vaders dankbaarheid, te toezegging van julia's hand heeft ontvangen (nog altijd als frans verspal.) Oom komt eindelijk op, regt verheugd over de tijding, die hij van den baron aangaande het gebeurde ontving, en deelt haar aan een paar zijner huisplagen (bedienden) mede. Ondertusschen verschijnt de oude heer terlaan, om de zaak van frans en sophia met oom verspal te bepraten, die van zelf van zulk eene verbindtenis niets wil hooren, zeer uit de hoogte spreekt, maar overvriendelijk wordt, om terlaan slechts van vader den smid te doen zwijgen. De verwarring heeft het toppunt bereikt, als de baron van zevenvan binnentreedt en de aangekondigde verloving van frans met julia bevestigt, tot dat de komst der beide neven den twist uitwijst door de ontdekking der persoonsverwisseling. Oom verspal is braaf uit zijn humeur, maar eindigt toch met zich tevreden te stellen, in de beide huwelijken toe te stemmen, en aan ieder zijner neven vijftigduizend gulden mede te geven, waarover vader terlaan in de hoogste verrukking is.
Dit is in het algemeen de loop van dit blijspel. Men ziet dus, er is gang en actie in het stuk, en bij eene goede uitvoering moet het wel voldoen; ja, wij durven den bescheiden dichter wel de verzekering geven, dat hij meer gedaan heeft dan iets dragelijks te leveren (bl. VIII.) Er is veel, zeer veel goeds in zijn stuk; het bewijst, dat het hem niet ontbreekt aan de noodige menschenkennis; dat hij den geest bezit, om deze kennis voor het tooneel te gebruiken; dat hij taal en versbouw meester is, en beide gemakkelijk tot zijne oogmerken weet te bezigen; dat hij de gave heeft, om zijne personen los en ongedwongen, karaktermatig en hier en daar geestig te laten spreken, en lezer of aanschouwer op den duur te boeijen. Na deze lofspraak behoeft Rec. niet te vreezen, dat de dichter zich gebelgd zal gevoelen, wanneer hij thans eenige aanmerkingen, hemzelven ter toetsing, laat volgen; aanmerkingen, die eene herhaalde lezing bij hem deed oprijzen.
De eerste bedenking van Rec. is deze: heeft de dichter zich door het geheele stuk heen wel genoeg één doel voorgesteld? De eenheid ligt toch niet enkel in de handeling, maar ook in den geheelen geest. Niemand zal na het lezen van den Tartufe, den Avare, den Misantrope van molière twijfelen, wat de dichter met zijn stuk bedoelde. Als

{==624==} {>>pagina-aanduiding<<}
motto vinden wij op den titel uit het derde tooneel van het derde bedrijf de regel:

Ik acht een' schoonen naam, die waardig wordt gedragen. 

Dat geeft ons dus aan de hand, wat de dichter beoogde, en oom verspal met zijne dwaze begeerte naar adelstand wordt dus in zeker opzigt hoofdpersoon. Zijne dwaasheid is ook goed geteekend; terwijl de baron van zevenvan de moraal van het stuk als personifieert. Maar bedriegt Rec. zich, of had er van terlaan, in verband met des dichters hoofdbedoeling, meer partij kunnen en moeten getrokken worden? Geld, geld is bij hem alles; maar met eene kleine wijziging had hij in verband kunnen gebragt worden met het motto: de naam, de firma van den rijken bankier terlaan, dat had schering en inslag van zijn denken en spreken kunnen worden, en in de hand van onzen dichter was daarvan vooral ook in het gesprek tusschen verspal en terlaan, (IV Bedr. VI Toon.) aan welks geestigheid wij overigens alle regt laten wedervaren, zeer veel te maken geweest. Nu wordt de aandacht door hem wel wat verdeeld.
Eene tweede bedenking betreft het karakter van sommige der personen. De karakterteekening van onderscheidenen is regt goed: verspal, terlaan, de baron, karel zijn alle uitstekend gelukt. August is blijkbaar de lieveling des dichters; hij is ook de handelende persoon; maar - is aan hem zijn neef frans niet wat te veel opgeofferd? Rec. gevoelt de moeijelijkheid, om dit te voorkomen; maar frans is toch wat al te zwak en mismoedig en vreesachtig. Men gunt hem de lieve sophia ter naauwernood, of zou althans op hem de woorden willen toepassen (bl. 82):

Hij is wel niet ten volle u waardig, 
.............. 
Maar, zustertje, des te eer zet gij hem naar uw hand. 

Wat august aangaat, zijne klagt in de alleenspraak bl. 35 is, dunkt mij, ook niet genoeg gemotiveerd, vooral bij een levendig en moedig karakter, als het zijne. Het was pas eene week geleden, dat hij zijne onbekende schoone in den Haag had gezien; hij was student te Leyden, en behoefde dus zoo spoedig den moed nog niet op te geven, om

{==625==} {>>pagina-aanduiding<<}
haar weder te kunnen vinden; hij krijgt daar iets van frans. Over het geheel had die geschiedenis van august en julia wel eenigzins belangwekkender kunnen zijn, indien althans de wanhopige liefde van august zou geregtvaardigd worden. Het was niet moeijelijk geweest, om julia, evenzeer onbekend, in eene belangrijker en beminnelijker situatie door august te doen aantreffen, dan verschrikt door een steigerend paard.
Ook de teekening van den jonker van zevenvan is, dunkt mij, mislukt, en aan het eind van het stuk weet men niet regt, hoedanig zijn karakter is. In het eerste bedrijf is hij onverdragelijk; in gezelschap van karel terlaan slechts onbeduidend; in het gesprek tusschen august, den baron en den jonker daarentegen is hij weder veel meer, dan men met regt zou mogen verwachten. In één woord, er is geene vastheid in zijne karakterteekening, en daardoor, wij herhalen het, is de persoon mislukt, en kan noch bij het lezen noch bij het aanschouwen voldoen.
Nog eene bedenking, en Rec. eindigt. Het vierde tooneel van het vierde bedrijf, dat, waarin oom verspal aan zijne beide bedienden peter en hanna de verloving van zijnen neef bekend maakt, is ongetwijfeld aardig en levendig; maar is het hier niet overtollig, is het niet eenigzins een hors d'oeuvre? Het kan gemist worden, zonder tot het stuk iets toe of af te doen. Nog eens, het is aardig en levendig, maar toch het blijspel verandert hier eenigzins in eene klucht. Het is, alsof de dichter ook iets voor den Engelenbak had willen geven (en hij geeft het dan op zijne wijze; dat is, op zichzelve wezenlijk geestig); maar hij had dit niet noodig, om zijn stuk te doen bevallen, en het tooneel behoort hier eigenlijk niet. Zelfs door de autoriteit van molière, aan wien dit tooneel hier en daar herinnert, laat Rec. zich in zijne bedenking niet terughouden.
Hier en daar hadden eenige regels misschien door kleine omzettingen wat vloeijender kunnen worden, en in het vervolg verzoeken wij den dichter, om niet te veel 'k voor ik te gebruiken. Het woord benuttigen (bl. 143) wenschen wij ook geen burgerregt toe.
Rec. besluit met den dichter op te wekken, om op den ingeslagen weg voort te gaan, en deze aankondiging te beschouwen als een blijk van de belangstelling, welke Rec. de Neven waardig acht.


{==626==} {>>pagina-aanduiding<<}

Leven, daden en karakter van Prins Blucher van Wahlstadt; door Dr. Rauschnick. Uit het Hoogduitsch. Te Groningen, bij J. Römelingh. 1836. In kl. 8vo. 440 Bl. f 3-60.

In vier afzonderlijke stukjes werd deze vertaling in het licht gegeven. Zij prijkt met eene afbeelding van den held te paard; doch de levensbeschrijving is niet enkel van Dr. rauschnick, (misschien denzelfden met den Schrijver van dien naam, die in 1822 fraaije Denkwürdigkeiten aus der Geschichte der Vorzeit in het licht gaf) die bij het eindigen van de tweede afdeeling (dus van het 1ste stukje) overleed, en wiens taak opgevat werd door eenen ongenoemde, die echter (volgens den oorspronkelijken uitgever) door geene mindere achting voor den held en liefde tot de waarheid bestuurd werd, en over niet mindere hulpbronnen beschikken kon. Er is echter een merkbaar verschil in toon en stijl. De Vertaler moest dit verholpen en gezorgd hebben, dat het een volkomen geheel opleverde; iets, dat wel eens hapert, waar rauschnick iets belooft, dat zijn volger niet geeft en derg. Voorts is de levensgeschiedenis van den dapperen veldheer, die aan den slag bij Waterloo almede zulk een voornaam deel nam, zeer lezenswaardig, en het boek eene betere bijdrage tot den voorraad voor de Leesgezelschappen, dan een half dozijn weinigbeteekenende buitenlandsche Romans.




Legenden van de verovering van Spanje. Naar het Engelsch van Washington Irving. Te Amsterdam, bij H. Frijlink. 1837. In gr. 8vo. 213 Bl. f 2-40.

Is de verovering van Spanje door de Sarracenen reeds op zichzelve eene der verbazendste gebeurtenissen in de geschiedenis; is het verhaal derzelve niet tot den nazaat gekomen, dan omschaduwd door dichterlijke versierselen (niet te verwonderen waarlijk, als men bedenkt, dat het hier een land, een volk, een tijdvak geldt, alles even poëtisch); is dat wonderbare, dat bovennatuurlijke, dat Oostersch-buitensporige, doormengd met Middeleeuwsch bijgeloof, zoo naauw met de eigenlijke historische waarheid verbonden, dat het

{==627==} {>>pagina-aanduiding<<}
onmogelijk schijnt, de juiste grenzen van het eene en andere aan te wijzen: men gevoelt dan, wat die geschiedenis onder de hand van den begaafden Schrijver der Alhambra worden moest. Rec. las dit boek met eenen soortgelijken indruk, als de beste der duizend-en-één nacht Arabische vertellingen. Personen en zaken, schildering en voorstelling, alles vereenigt zich, om als 't ware eenen toovercirkel om den lezer te trekken. Het is ware poëzij in een proza-kleed. In hoeverre deze Legenden aan de geschiedenis getrouw zijn - wie zal dit zeggen? Rec. kent geene geschiedenis van Spanje, die op het hier geschilderde tijdvak niet - wij erkennen het, vol dwaze grollen - maar toch ook vol waarachtige poëzij, vol legenden is; en waar zal men dus den toetssteen meenen te vinden? De vroegere Spaansche geschiedenis is, en moet uit den aard der zaak zijn, of onbeduidend, of epische vermenging van waar en verdicht. Die dezelve met het snoeimes der kritiek te na zijn gekomen, hebben eene der bekoorlijkste partijen uit de geschiedenis schendig verminkt, en een dor geraamte overgelaten, zonder geest of leven.
Het zal niemand van eenigen smaak berouwen, dit boekdeel te lezen; en nog minder, er aanleiding door te krijgen, om te doen, wat Rec. deed, den heerlijken Rodrigo de Goth van southey, heerlijk door Mevr. bilderdijk vertaald, te lezen of te herlezen.




Spanje. Karakters van beroemde Mannen, die thans in Spanje het bewind in handen hebben. Eene Geschiedenis van de jongste gebeurtenissen in dat land. Door Eduard Grosse. Uit het Hoogduitsch vertaald. Te Amsterdam, bij J.C. van Kesteren. 1837. In gr. 8vo. 208 Bl. f 1-80.

Op den titel afgaande, zou men hier meenen te vinden: 1. eene beschrijving of iets dergelijks van Spanje; 2. karakters van enz.; 3. eene geschiedenis van enz. Doch het zijn niets meer en niets minder dan korte levens- en karakterschetsen van ferdinand VII, zea bermudes, llauder, martinez de la rosa (over wien het oordeel al te hard is), toreno, mendizabal, mina, isturitz, cordova, zumalacarreguy (die hemelhoog wordt geprezen), en eindelijk Don carlos en de

{==628==} {>>pagina-aanduiding<<}
Basken. Het is een goed boekje voor hem, die in koffijhuizen en elders over de couranten en de Spaansche tijdingen wil medepraten. De stijl is niet overal zoo onbeschaafd, als bladz. 168: ‘Wij kunnen reeds zijn horoskoop (van isturitz) trekken en verzekeren, dat zijne voortduring van de vreemde interventie afhangt. Want met dit stelsel kunnen ook de Ministers aan den oorlog geen einde maken. Doch in allen gevalle is zijne Fransche alliantie een ongeluk; want het zou de eerste keer niet zijn, dat het hof der Tuilleries eene domheid beging’ enz. De correctie is gebrekkig, en elke bladzijde verraadt door Germanismen genoeg den oorsprong, zoodat men dit niet op den titel had behoeven te stellen. - Langer kunnen wij ons bij dit vlugschrift niet ophouden.

Het Onze Vader. Te Groningen, bij J. Oomkens. In plano. f 2-:

Het in 't hoofd dezes aangekondigde schijnt meer tot de kunst- dan tot de drukvoortbrengsels te behooren; en echter is dit niet alzoo, schoon het, op eene verrassende wijze, staaft, dat het boekdrukken met volle regt den naam van eene kunst mag dragen. Inderdaad, de even vindingrijke als nijvere oomkens heeft, onder anderen, in dit Onze Vader een hoogst opmerkelijk staal geleverd, wat die kunst, ook in ons Vaderland, kan verrigten, en ons levendig doen gevoelen, wat zij welligt nog zou vermogen, bijaldien hem en haar die aanmoediging wierd geschonken, welke aan ijver en talent elders ten deel valt. Het is hier toch niet genoeg, te prijzen of zelfs te bewonderen; ook het stoffelijke (materiéle) moet het vernuft en de nijverheid bemoedigen en schragen. Ware onze Landgenoot te Londen woonachtig, of ware hij een Londenaar en hier te lande gevestigd, waarschijnlijk zou het hem aan gezegde aanmoediging niet ontbreken. ‘Wien Hollandsch bloed door de ad'ren vloeit, van vreemde smetten vrij,’ verleene dan die ondersteuning aan eigene nijverheid in Kunst en Wetenschap en Letteren, welke wij thans, helaas! maar al te veel aan die van vreemden zien verkwisten! - Meer kunnen wij, overeenkomstig den aard van ons Tijdschrift, niet zeggen van dit verdienstelijk voortbrengsel eener vaderlandsche drukpers.

No. XI. Boekbesch. bl. 457. reg. 15. leze men: tijdvak. En reg. 27: de eerste vrouw de beste.
- - - bl. 481. reg. 2: men ziet, enz.
No. XII. - bl. 528. reg. 20: daadzaken.
- - - bl. 530. reg. 11 v.o.: de montry.
- - - bl. 537. reg. 8: La Vigie etc.





{==629==} {>>pagina-aanduiding<<}

Boekbeschouwing.

De Maatregelen tegen de Afgescheidenen aan het Staatsregt getoetst, door Mr. G. Groen van Prinsterer. Tweede Druk. Te Leiden, bij S. en J. Luchtmans. 1837. In gr. 8vo. 71 Bl. f :-70.

Indien men het niet reeds uit de eerste bladzijde van dit stukje zag, dan zou men uit deszelfs titel bezwaarlijk opmaken, wat het voorwerp der toetsing van den Schrijver is. Wilde nu de gene, in wiens handen hetzelve door de Redactie van dit Tijdschrift gesteld is, een breed verslag en eene omstandige beoordeeling daarvan leveren, dan zou hij zeer goed een stukje van niet minder grooten omvang kunnen zamenstellen; maar hiertoe heeft hij noch lust noch tijd, en hij moet zich dus, zoo veel de ruimte hier gedoogt, met eenige korte opmerkingen vergenoegen over hetgene, waaraan de Schrijver nog al veel gewigt schijnt te hechten, maar dat steller dezes alles behalve onwederlegbaar schijnt te zijn, die intusschen daarbij betuigen moet, met den persoon des Schrijvers geheel onbekend te zijn, en in de zaak zelve geen het minste persoonlijk of ander particulier belang te hebben.
Reeds op de eerste bladzijde dan blijkt het, dat de Heer groen van prinsterer schrijft ter gunste dergenen, die hij noemt ‘de Gereformeerde Christenen, die zich van het Kerkgenootschap in 1816 gesticht afgescheiden hebben,’ tot welke hij wel niet facto schijnt te behooren, maar voor welke hij nogtans in zeker opzigt als voorstander en verdediger schijnt te willen optreden. Doch hier stoot Rec. aanstonds op eenen historischen misslag, dien de aanhangers of voorstanders van die sekte doorgaans begaan, of althans waarachter zij zich verschuilen, en welken de een van den ander, velen zonder er in het minste kennis of versland van te

{==630==} {>>pagina-aanduiding<<}
hebben, napraat; namelijk, dat de Schrijver spreekt van ‘een Kerkgenootschap, dat in 1816 gesticht is.’ Dit is, indien men met geene woorden spelen zal, ronduit gezegd, eene historische onwaarheid, of, wil men het zachter, eene verkeerde voorstelling der Geschiedenis: er is geen nieuw Kerkgenootschap gesticht; maar het reeds van de tijden der Hervorming af bestaande Nederlandsche Hervormde Kerkgenootschap is, als afdeeling der ééne heilige algemeene Christelijke Kerk, ongeschonden en in hare leer vrij en onverlet gebleven, hebbende slechts eene nieuwe organisatie van bestuur gekregen; en dit laatste dagteekent zich in de hoofdzaak reeds vroeger dan 1816. Reeds onder de regering van Koning lodewijk was bevolen, dat er geene Provinciale Synoden meer zouden gehouden, maar het bestuur der loopende zaken in elke Provincie aan eene provisionele Commissie zou opgedragen worden, die permanent zou zijn, tot tijd en wijle, dat de zaken aan een nieuw georganiseerd Kerkbestuur zouden worden overgegeven, ten welken einde dan ook toen reeds eene consulerende Commissie werkzaam geweest is. De inlijving van Nederland in Frankrijk stremde wel de verdere uitvoering van dit plan, en zou het waarschijnlijk door de oprigting van Consistoriale Kerken, op den Franschen voet, hebben doen vervangen; maar de genoemde provisionele Commissiën bleven intusschen permanent, werden als zoodanig door de Fransche Regering erkend, en bleven, ook na de gelukkige herstelling van ons Vaderland, voortduren tot aan het einde van 1815; in welken tusschentijd eene consulerende Commissie, met medewerking van het Gouvernement, de reeds vroeger beoogde nieuwe organisatie van het in den grond onveranderd bestaan blijvende Nederlandsche Hervormde Kerkgenootschap tot stand bragt. Zietdaar den historischen staat van zaken, welken Rec. noodig vond hier eens uitdrukkelijk te herinneren, daar dezelve zoo ligt
vergeten of miskend wordt. - Op bl. 15 en verv. wordt de nieuwe organisatie van het Hervormde Kerkgenootschap, en de bemoeijing van het Gouverne-
{==631==} {>>pagina-aanduiding<<}
ment daarmede, als zijnde daartoe niet bevoegd, misprezen. Het is hier de plaats niet, om over die organisatie, noch over het Jus Principis in vel circa sacra, uit te weiden; maar dit ééne zij slechts opgemerkt, dat het althans geene bemoeijing met de leer was, en dat het niet zonder de raadpleging van eenige der kundigste en achtingwaardigste Mannen uit dat Kerkgenootschap tot stand gebragt werd. En wat was dan de vroegere invloed der Commissarissen Politiek? ja! om te zorgen, ne quid respublica detrimenti capiat; maar wij weten immers wel, in welk eene uitgestrektheid dit toepasselijk was en werkelijk toegepast werd? Wat zegt ons op dit punt de Geschiedenis van vroegere jaren? wat de Geschiedenis van vóór twee Eeuwen? - Doch punctum; wij willen geene oude wonden, die gelukkig geheeld zijn, openrijten, en de zonden der vaderen niet aan het nageslacht verwijten. Over dit geheele punt der nieuwe organisatie van het oude Hervormde Kerkgenootschap verdient nog wel nagelezen te worden het Antwoord van den toenmaligen Commissaris-generaal voor de zaken der Hervormde Kerk op het Adres der Classis van Amsterdam. - Degenen dus, die zich nu aan het gemelde Kerkgenootschap onttrekken, rigten wel degelijk eene nieuwe sekte op, die uitgaat uit en zich afscheidt van eene reeds eeuwen bestaande Kerkelijke Maatschappij, waarvan zij tot hiertoe leden geweest zijn. De Heer groen van prinsterer wil dit nogtans met alle kracht ontkennen, en bedient zich hiertoe, vooral bl. 60, 1, van zeer zonderlinge en waarlijk sophistische redeneringen. ‘Zij zijn,’ zegt hij daar, ‘leden der Gereformeerde Gezindheid: als zoodanig hebben zij, met de leden van het Hervormd Kerkgenootschap, aanspraak op de
gelijke bescherming, welke aan alle bestaande Gezindheden toegezegd is;’ en wat verder: ‘Afvalligen welligt van het Kerkgenootschap, maar voorzeker getrouwe leden van de Gezindheid, van de Kerk;’ en nog verder: ‘Hoe zou iemand, die der

{==632==} {>>pagina-aanduiding<<}
belijdenis van de Hervormde Kerk hartelijk genegen, die in nadruk Gereformeerd-gezind is, van de Gereformeerde gezindheid uitgesloten zijn? Het deelnemen aan een Kerkgenootschap kan worden belet, maar nooit het behooren tot eene gezindheid; dit is eene zaak van het hart.’ Wie ziet hier niet, hoe de Schrijver met de woorden speelt en draait? Eerst neemt hij Gezindheid (waarvoor men ook Gezindte zegt) in de bekende beteekenis als synoniem met Aanhang, en dus kerkelijk met Kerkgenootschap, gelijk het ook in het taalgebruik waarlijk is, want ‘bescherming aan alle bestaande Gezindheden of Gezindten’ is immers hetzelfde als ‘aan alle bestaande Kerkgenootschappen;’ en evenwel wil hij het vervolgens er van onderscheiden en tevens als synoniem met Kerk beschouwd hebben, maar welk laatste immers, in de benamingen Hervormde, Luthersche, Remonstrantsche Kerk, niets anders zegt dan Kerkgenootschap; en dan neemt hij het eindelijk weder, in de beteekenis van gesteldheid der denkwijze en des gemoeds, voor ‘eene zaak van het hart.’ Welke verwarring! welke sophismen! - Zonderling is ook de wijze, waarop hij, bl. 55 env., de kracht van het woord ‘bestaande Godsdienstige Gezindheden,’ in Art. 191 der Grondwet voorkomende, met betrekking tot de zaak in geschil poogt te vernietigen: hij erkent, dat ‘dit Artikel, gelijk mede Art. 194 en 195, uitsluitend betrekking heeft op de Gezindheden, welke bestonden, toen de Grondwet afgekondigd werd’ (men ziet hier wederom Gezindheden natuurlijk genomen voor Kerkgenootschappen); maar nu wil hij, dat het woord bestaande op de tusschenliggende Art. 192, 193 geen den minsten invloed kan hebben,
hoewel er toch blijkbaar, wanneer men ze achter elkander en in zamenhang met de voorgaande en volgende leest, van hetzelfde onderwerp gesproken wordt; en hoe kon het ook anders? of moest de Grondwet reeds vooraf bescherming en voorregten waarborgen aan alle nog niet bestaande mogelijke Godsdienstige Gezindheden, aan alle zelfs, die

{==633==} {>>pagina-aanduiding<<}
het ooit in de ontstelde hersenen van rustverstorende dweepers en geestdrijvers opkomen kan op te rigten?...
Sprekende over de oorzaken, waaruit de Schrijver meent, dat de onrust in de Hervormde Kerk ontstaan is, rekent hij hiertoe ook, bl. 9 env., dat het schoolonderwijs van de Kerk, d.i., in zijne meening, van de Hervormde Kerk, afgescheiden, en het leerstellig onderwijs van de scholen uitgesloten is. Rec. wil nu daarlaten, wat hij nog zeer betwijfelen zou, of deze inrigting, die al sedert 1806 vreedzaam bestaan heeft, juist eene oorzaak der tegenwoordige onrust te noemen is, en of het niet veelmeer hiermede is als met de klagt over de even lang bestaande Evangelische Gezangen der Nederlandsche Hervormden, dat de onrustige separatistische geest nu alles aangrijpt, om over te klagen, en zichzelven, zoo het heet, te regtvaardigen. Maar, wat de zaak zelve aangaat, vindt Rec. die afzondering van school en kerk, van school- en leerstellig godsdienstig onderwijs, zeer billijk en gepast: zoo wij toch niet weder eene heerschende Kerk zullen krijgen, dan heeft elk Kerkgenootschap even veel regt, om op dat school- en godsdienstig onderwijs invloed te hebben; en welk eene botsing en verwarring zou hierdoor ontstaan! Indien de Heer groen van prinsterer die burgerlijke Gemeenten, waar de meerderheid der bevolking Roomschkatholiek is, zoo van nabij kende, als Rec. dezelve sedert jaren meent te kennen, dan zou hij weten, hoe veel moeite het daar dikwijls voor den Schoolonderwijzer inheeft, om zelfs dat historische en zedekundige te leeren, dat denzelven geoorloofd is; en wat zou het dan zijn, indien daar eens leerstellig, en dit zal dan immers moeten zijn oud-orthodox Gereformeerd onderwijs, misschien wel weder, waartoe in het gulden voorheen dit zoogenaamde godsdienstig schoolonderwijs zich al dikwijls bepaalde, de Heidelbergsche Catechismus, der schooljeugd ingestampt, en door dezelve opgedreund moest worden; want, volgens den Schrijver, bl. 10, ‘afgescheiden van al hetgeen onder de rubriek

{==634==} {>>pagina-aanduiding<<}
van het leerstellig onderwijs wordt gebragt, heeft de Bijbelsche historie geen beteekenis meer; die historie is geen historie, die moraal geen moraal;’ dus dit wordt zij dan eerst, wanneer de Dogmatiek der Kerk vooraf bepaald heeft, wat dogma is, en als zoodanig moet geleerd en geloofd worden?! Deze klagten zouden intusschen nog eenigen schijn kunnen hebben, indien het godsdienstig onderwijs in het Nederlandsche Hervormde Kerkgenootschap, zoo als het thans georganiseerd is, verwaarloosd werd; maar ieder, die zien en hooren wil, kan weten, dat het integendeel sedert jaren meer dan ooit behartigd wordt; dat hiertoe ook onder anderen dient de latere Synodale verordening, volgens welke jaarlijks opzettelijk door de Kerkbesturen geïnformeerd moet worden, of de catechisatiën zoo wel des zomers als des winters plaats hebben, en dat het over het geheel voorzeker niet aan de onwilligheid of nalatigheid der Leeraars, maar of aan de ongeneigdheid der Gemeenten, of aan de plaatselijke moeijelijkheid of zelfs onmogelijkheid hier en daar te wijten is, wanneer er hierin nog iets te wenschen blijft. Er bestaat dus geen de minste reden, om het godsdienstig en bijzonder het leerstellig onderwijs aan de Schoolonderwijzers op te dragen, die, behalve dat, ook genoeg te doen hebben, en, wanneer zij, tot welk Christelijk Kerkgenootschap ook behoorende, van eenen goeden Christelijken zin doordrongen zijn, genoeg Christelijk nut kunnen doen, al treden zij niet in het ambt der eigenlijk gezegde Leeraars van de Godsdienst.
Onder de klagten en vermeende oorzaken van onrust behoort, volgens den Schrijver, bl. 20 env., ook al het bekende formulier van onderteekening der Candidaten. Er is hierover al zoo veel, en onder anderen in de Godgeleerde Bijdragen, zoo goed en voldingend geschreven, dat Rec. het niet noodig vindt, hierover breed te zijn. Dit ééne slechts: dat formulier anders, en wel zoo te stellen, dat er aan de zoogenoemde symbolische schriften meer gezag toegekend wordt, zou verloochening

{==635==} {>>pagina-aanduiding<<}
zijn van het Protestantsche grondbeginsel, erkentenis van de Heilige Schrift, als de zekerste kenbron en het getrouwe bewaarmiddel der godsdienstige waarheid, en van ieders regt tot redelijk en vrij onderzoek van dezelve. Dat een Roomschkatholiek, die de onfeilbaarheid van den Paus, of van de Conciliën, of (onbepaald genoeg) van de Kerk gelooft, den Leeraar verpligten wil, om niet anders dan naar de letter der Vulgata en naar het Concilie van Trente te leeren, dit kan men nog eenigzins consequent noemen; maar dat een Protestant, die de straksgemelde beginselen vasthoudt, zijnen Leeraar met dezelfde banden aan éénen Duitschen Godgeleerde en éénen Waalschen Predikant van de 16de, en aan de Dordsche Synode van de 17de Eeuw, ook nu nog verbinden wil, dit is al zeer inconsequent. - De Schrijver beklaagt zich hierbij ook, (bl. 32 env.) dat de Synode op de Adressen van sommigen, om verandering in dat formulier, geen meer en beter acht geslagen heeft: maar moesten dan die van zoo vele anderen, die uitdrukkelijk en stellig het tegendeel verlangden, ook niet in aanmerking genomen worden? ook niet de algemeene denkwijze van zoo vele andere Leeraars en Leden der Gemeenten, die niet alleen stilzwegen, maar zich ook met de bestaande bepaling sedert lang rustig weltevreden hielden? En hoe de Schrijver (bl. 34) willen kan, dat het wereldlijk gezag zich daarmede bemoeid hadde, ter gunste dier eerstgenoemde Adressanten, dit is Rec. onbegrijpelijk; want de Synode had zich immers, bij Art. 47 van het nieuwe Reglement op het Examen, het regt gereserveerd, ‘om hetzelve in het vervolg, onder goedkeuring van Z.M. den Koning, zoodanig te veranderen of te vermeerderen, als bevonden zal worden te behooren;’ en daar er nu eene aanvrage om verandering bij de Synode aanhangig was, had het Gouvernement immers niets anders te doen, dan af te wachten, of de Synode die verandering zou maken en ter
goedkeuring aanbieden.
Bij dit alles moet Rec. tot zijn leedwezen opmerken,

{==636==} {>>pagina-aanduiding<<}
dat er, zoo wel ten aanzien van het zoo even behandelde, als in andere opzigten, het een en ander in dit stuk gevonden wordt, dat hem voorkomt geenszins naar waarheid en liefde gezegd te zijn. Zoo is het b.v., wanneer de Schrijver (bl. 21) beweert: ‘De Formulieren wil men ter zijde stellen, niet om een beter wapen, maar om een' slagboom te minder tegen wanbegrippen te hebben. Neen, de juiste tegenstelling der partijen is deze: de eene wil de handhaving der waarheid, de andere wil ze niet. - De toetssteen was, niet in plaats der Formulieren, Gods woord, maar in plaats van Gods woord, ieders meening geworden. De vrijheid werd in de meest onbeperkte losbandigheid gesteld, en strekte zich tot de meest verderfelijke wanbegrippen uit,’ en wat er verder in dien zelfden onchristelijken geest op de drie volgende bladzijden voorkomt. Doch helaas! er zijn meer plaatsen in dit geschrift, waar Rec. vreest, dat de Schrijver, door vooringenomenheid met de zaak, die hij verdedigen wil, tot beschuldigingen weggesleept is, die zich voor de regtbank der waarheid en liefde niet kunnen staande houden; zoo als b.v. bl. 26, ‘dat er, ten aanzien der hoofdwaarheden van het Evangelie, algemeene onverschilligheid in Nederland bestond;’ bl. 31: ‘In verscheidene Gemeenten vond men de prediking van christus en dien gekruist niet; een verminkt, een verwaterd, een krachteloos Evangelie; geen Evangelie, geen blijde boodschap, geen woord des levens meer, in het kerkgebouw, aan het ziek- en sterfbed, bij de godsdienstige vorming der jeugd,’ enz.; bl. 35: ‘Er waren Gemeenten, in welke sedert lang niets dan een zoogenaamd Evangelie, van de hoofdsom der Bijbelleer ontdaan, was gehoord;’ bl. 38: ‘Het Kerkbestuur is onverschillig omtrent Bijbelsche waarheden; - het wil volstrekt losbandigheid ten aanzien van het wezen der Kerk; - in sommige Gemeenten bestond noch vervulling, noch uitzigt op
vervulling van de behoefte naar waarheid;’ bl. 61: ‘Het

{==637==} {>>pagina-aanduiding<<}
Kerkgenootschap (der Nederlandsche Hervormden) is, wat geloofs-eenheid betreft, facto opgelost geworden; ten aanzien van inwendig beheer heeft het de beginsels der Gereformeerde Kerk geheel ter zijde gelegd.’ De Heer groen van prinsterer bewijze dit een en ander, zoo hij kan; en indien hij al eenige Gemeente of eenigen Leeraar van die gehalte wist aan te wijzen, (want waar schuilt er niet eenig kaf onder het koorn?) dan zouden wij er tien, twintig, vijftig en meer tegenover kunnen stellen, die van eene geheel andere denkwijze en gezindheid zijn, en die ons met zeer goeden grond doen hopen, dat de Evangelische waarheid, mits vrij van die menschelijke bepalingen, waarmede hij dezelve omtuinen wil, wel zal blijven stand houden. Het is gemakkelijk, maar niet even eerlijk en liefderijk, met zulke onbestemde en erg klinkende uitdrukkingen rond te zwaaijen, hiermede velen in verdenking te brengen, het kwade zaad van achterdocht, ketterjagerij en ontevredenheid in de Gemeenten te strooijen, en kundige en brave Leeraars van derzelver vertrouwen te berooven, gelijk zekere welberuchte Predikant, (waarom zijnen naam maar niet genoemd? het is immers, ieder weet het, de Haagsche molenaar!) wien de Heer groen van prinsterer (bl. 16) van ter zijde in zijne bescherming neemt, vóór eenige jaren heeft trachten te doen, maar daarbij, door een schandelijk palinodiam canere, eene zeer droevige figuur gemaakt heeft.
Even weinig kan Rec. het in alles met den Schrijver eens zijn, wanneer hij steeds van vervolging der afgescheidenen spreekt. Bl. 39 beweert hij, dat ‘de Synode hen uit het Kerkgenootschap gedreven heeft;’ eene zeer grove misvatting, zoo niet onwaarheid! Niemand der zoodanigen is om zijne gevoelens door eenig Kerkelijk Bestuur, zoo ver Rec. weet, uitgedreven; maar zij hebben zich zelve vrijwillig afgescheiden, en hunne zoogenaamde Acten van afscheiding ingeleverd, al droegen ook verscheidene derzelven blijken, dat zij er geen woord van verstonden, maar slechts napraatten en dikwijls zeer

{==638==} {>>pagina-aanduiding<<}
gebrekkig naschreven. Zelfs die jonge Predikanten, die te dezer zake van hunne dienst ontzet zijn, en zich nu tot hoofden hunner partij hebben opgeworpen, zijn niet om hunne gevoelens afgezet, maar om hunne openlijk verklaarde en hardnekkige wederspannigheid tegen het Kerkelijk Bestuur, dat hen tot de Heilige Dienst toegelaten had, en waaraan zij zich vrijwillig onderworpen hadden. - De Schrijver beweert verder, dat de afgescheidenen, door de maatregelen, die de burgerlijke Overheid tegen hen neemt, vervolgd worden. Maar is het vervolging, wanneer een artikel der bestaande Wet toegepast wordt op iemand, die daartegen misdoet? De vraag is niet, of dat artikel in het gegeven geval veel helpen kan, maar of het vervolging is. Gaat men in de toepassing daarvan, of in de uitvoering van dien maatregel, hier en daar te ver, dit is altijd af te keuren; maar is dit ook niet weleens in andere gevallen van regtsoefening waar, wanneer er bijzondere omstandigheden, die men dan toch nog zou moeten weten en in aanmerking nemen, en menschelijke driften bij in het spel komen? Zoo moge dus misschien de inlegering bij Separatisten niet onbepaald te verdedigen zijn; maar wat bl. 51 gezegd wordt, alsof het genoegzaam gelijk stond met verbeurdverklaring van goederen enz., houdt waarlijk ook niet onbepaald steek; en in allen gevalle komt zij hier niet voor, als behoorende tot hetgene, dat, in Art. 212 der Grondwet, omtrent gewone inkwartiering van doortrekkende of cantonnerende troepen bedoeld wordt, maar als middel ter beteugeling van rustverstoorders: in hoe verre dit nu doelmatig toegepast is, zou uit eene naauwkeurige kennis der gegevene gevallen moeten blijken. Dit is in allen gevalle zeker, dat de Separatisten, welverre van door het Gouvernement verdrukt en vervolgd te worden, veeleer, door de Ministeriéle aanschrijving van den 11 Dec. 1835, No. 15, alle vrijheid hebben, om hunne Adressen, vergezeld van hunne Reglementen en Statuten, waarop zij
verlangen als een nieuw Kerkgenootschap erkend te worden, aan

{==639==} {>>pagina-aanduiding<<}
Z.M. ter nadere onderzoeking en finale beslissing in te leveren; en hieraan hadden zij, althans tijdens het Koninklijk Besluit van den 5 Julij 1836, No. 75, waaraan de Schrijver ook al zoo veel te berispen heeft, nog niet voldaan.
Zietdaar het een en ander in het midden gebragt, waartoe Rec. zich door het geschrift van den Heer groen van prinsterer genoopt, ja verpligt vond, en waarbij hij nog veel meer had kunnen voegen; maar hij hoopt het voldoende te zijn, om zich van deze onaangename taak, sine ira et studio, maar nogtans naar den eisch der waarheid, te kwijten. Hij doet wel gaarne hulde aan des Schrijvers daaruit blijkende bekwaamheid; maar hij moet wenschen, dat zij aan eene betere zaak en op eene edelmoediger wijze besteed ware. Hij zou ook wel genoegen scheppen in deszelfs herhaalde betuigingen van liefde voor Koning en Vaderland, indien hij niet met leedwezen, ja somtijds met verontwaardiging, bemerkt had, dat er onder dat vleijend streelen een verborgen scherpe angel aangebragt wordt, die noch Koning noch Volksvertegenwoordigers ontziet; ja dat er van onder dat vriendelijke masker tusschenbeiden een dreigend gelaat vooruitblikt: en tegen dit een en ander kan hij niet nalaten hoogernstig te waarschuwen; want het is in zulke gevallen wel eens:

Fistula dulce canit, volucrem dum decipit auceps, 

en somtijds kan het noodig zijn, elkander toe te roepen:

Foenum habet in cornu; hunc tu Romane caveto! 


Christelijke opleiding op de lagere Scholen in ons Vaderland. (Beproeft alle dingen: behoudt het goede.) Te Rotterdam, bij M. Wijt en Zonen. 1837. In gr. 8vo. 48 Bl. f :-60.

In dit nameloos uitgegeven stukje wordt eene vraag be-
{==640==} {>>pagina-aanduiding<<}
handeld, die met een der heiligste belangen van het Vaderland in een allernaauwst verband staat. Men onderzoekt, namelijk, hier, in hoe verre het lagere Schoolwezen, zoo als het in Nederland door openbare verordeningen ingesteld, bestuurd of werkzaam is, kan gezegd worden eene Christelijke opleiding der Jeugd te bedoelen en ook te bevorderen. Tot hiertoe scheen te dien aanzien geen redelijke twijfel te bestaan. Reeds bij de eerste uitvaardiging der Schoolwet van 1806 verklaarden de Bestuurders van de onderscheidene godsdienstige Gezindheden, inzonderheid alle de, destijds nog naar de oude Kerkeördening vergaderde, Hervormde Synoden, hunne tevredenheid over de strekking der ingestelde bepalingen, ten opzigte van het Christelijk Godsdienstig Onderwijs. Zelfs hoorde men van de Zuidhollandsche Synode de betuiging, ‘dat door de nu zoo duidelijk gemanifesteerde intentie van het Gouvernement, aan welke echter de Synodus nimmer heeft getwijfeld, het vooroordeel tegen de nieuwe Schoolinrigtingen, alsof dezelve de strekking hadden, om het leerstellig onderwijs in de Godsdienst te verlagen, en hetzelve geheel en al door louter zedekundige leeringen en opwekkingen te vervangen, ten eenemale zal worden uitgeroeid; terwijl de Leeraren onder het ressort van deze Synodus wel ernstig door de Synodus worden opgewekt, om, gelijk zij tot nu toe altijd nog gedaan hebben, zoo in hunne openbare Leerredenen, als Huisbezoekingen en bij alle voorkomende gelegenheden, het gezet en vlijtig gebruikmaken van de Scholen met allen mogelijken ernst aan te prijzen.’ (*)
Het is dan ook nimmer aan bevoegde beoordeelaars van den toestand van het lagere Schoolwezen in ons gezegend Vaderland in het verstand gekomen, om te dur-
{==641==} {>>pagina-aanduiding<<}
ven beweren, dat, waar de bestaande Wet in den geest des Wetgevers opgevolgd wordt, er geene godsdienstige, althans geene Christelijke, opleiding op de Scholen gevonden wordt. Onlangs is echter deze beschuldiging uit de pen gevloeid van den Heer groen van prinsterer, in zijn bekend geschrift over het Staatsregt in Nederland, waarin hij alzoo met eene pennestreek den lof tracht te benevelen, dien ook buitenlandsche, beproefde en ervarene Opvoedkundigen aan onze Instellingen voor het lager Onderwijs tot dusver ruimschoots gegeven hadden. Men herinnere zich slechts, wat niemeijer, in zijne laatste Reize door Holland, en de echt-Christelijk gezinde f.h.c. schwartz, in zijne Erziehungslehre, openlijk verklaard hebben. De Schrijver van den voor ons liggenden Brief heeft, zonder het geschrift van den Heer groen van prinsterer te noemen, hetzelve duidelijk op het oog, zich de taak voorstellende, om de ongerijmde, voor wélgezinde Onderwijzers beleedigende, aantijging, alsof Bijbelkennis en Evangelisch Onderwijs van de lagere Scholen zouden geweerd worden, op goede gronden, zonder magtspreuken, duidelijk te wederleggen. En hierin is de Schrijver, onzes inziens, goed geslaagd. Met bondige naauwkeurigheid geeft hij alle de thans vigerende wetsbepalingen op, waaruit de Christelijke strekking van het bestaande Schoolstelsel kan worden afgeleid. Hij vergelijkt de vroegere met de tegenwoordige verordeningen, en laat genoegzaam zien, hoe zeer deze laatste datgene daarstellen, wat vrome Mannen uit de vorige Eeuw, gelijk nahuys, krom, van voorst en k. van der palm, als
pia desideria opgaven. Hij wijst voorts op den algemeenen staat van de zoogenaamde openbare (dat is, Lands of Stads) Scholen, welke, als meer onmiddellijk onder het opzigt van het publiek gezag staande, ook meer nog dan de bijzondere Scholen den geest, de strekking en den invloed eener op de Wet gegronde leerwijze kunnen doen kennen. Men treft hier onderscheidene belangrijke bijzonderheden aan, omtrent

{==642==} {>>pagina-aanduiding<<}
den toestand van het Godsdienstig Schoolonderwijs in meer dan één gewest van ons Vaderland. Het geleverd onderzoek kenmerkt den warmen voorstander eener, op ware Christelijke kennis rustende, zedelijke opleiding der Jeugd. Zijn geschrift komt ons gematigd, oordeelkundig en onpartijdig voor. De slotsom van het gevoerde betoog leidt tot de overtuiging, dat het gebrek aan Christelijke opleiding veel meer in de huizen dan op de scholen heerscht; dat, voor zoo ver het openbaar gezag in de Wet zoo wel, als in de daarbij behoorende officiéle stukken spreken kon, er voor den godsdienstigen beschouwer van ons Schoolwezen niets te berispen, en zelfs weinig te wenschen overblijft; doch dat ook het best mogelijk ingerigt Schoolonderwijs de opwekking van eenen echt Christelijken zin bij de Jeugd slechts zeer onvolledig bevorderen kan, wanneer de Ouders zelve niet van het hoog belang eener godsdienstige opvoeding zijn doordrongen, maar, alle zorg deswege hoofdzakelijk van de Onderwijzers verwachtende, zelve verzuimen, om door eigene bemoeijingen en huiselijk voorbeeld de kiem van godsvrucht en Christelijk geloof in de harten der Jeugd neder te leggen. In dien zin eindigt de Schrijver, met eenige hartelijke vermaningen aan Ouders en Opvoeders. Wij mogen de lezing van dit welgeschreven stukje onvoorwaardelijk aanprijzen. In vele opzigten komt het ons voor, in dezen tijd, een woord regt op zijn pas.




Archives, ou Correspondance inédite de la Maison d'Orange-Nassau, etc. par M.G. Groen van Prinsterer. 1e. Série, Tom. III et IV.

(Vervolg en slot van bl. 611.)

Lodewijk van Nassau is de marcellus, gelijk willem de fabius maximus der Nederlanden. Zijn ijver voor de zaak der vrijheid deed hem wel eens

{==643==} {>>pagina-aanduiding<<}
minder omzigtig zijn dan zijn Broeder. Na de overwinning van Heiligerlee waagde hij zich met eene geringe magt aan het beleg van Groningen, en verhaastte daardoor gedeeltelijk zijne nederlaag bij Jemmingen. Maar zijne inneming van Bergen in Henegouwen mag, onder het bestuur der Voorzienigheid, als het middel beschouwd worden, dat alva belette Holland geheel te vergruizen. Zijne verdediging aldaar was zulk eenen held waardig, en boezemde zelfs een' vijand (en een' vijand als Don frederik!) hoogachting en bewondering in, waarvan hij ondubbelzinnige blijken gaf. De Hollanders verlangen, gedurende hunne bittere worsteling, naar lodewijk, als naar den Engel Gabriël. (T. IV, p. 74.) Hij is een halve God voor den Landgraaf van Hessen, (p. 96 van het Aanhangsel.) In Frankrijk geniet hij de hoogste achting; men onderhandelt met hem als met eene Mogendheid; Spanjes vrienden vreezen hem, als een' man, gereed om alle kansen te wagen, en willen hem door een jaargeld onschadelijk maken (p. 61, 65*.) Eindelijk trekt hij op, door het Fransche Hof gevleid, doch in het uur des gevaars verlaten, en sneuvelt, met weinig geoefende en onwillige benden tegenover de beste troepen van Europa, in overmagt tegen hem opgekomen, benevens zijn' Broeder, den jeugdigen hendrik, en den jongen christoffel van de Paltz. Ware het geen misbruik des woords, gesneuvelde helden martelaren te noemen, dan zou die naam hem volkomen voegen; want zijn dierbaarste schat, waarvoor hij leefde en streed, was het Evangelie. Ook zijn Broeder, de minder strijdbare, maar vooral niet
minder welwillende johan van Nassau, was, bij den veldtogt van 1568, met willem, en in 1574 met lodewijk, ten strijde getogen, maar door eene tusschenkomst der Voorzienigheid (de menschen noemen het toeval) voor zijnen Broeder, het Vaderland en de vrijheid bewaard gebleven, om naderhand de gronden der Utrechtsche Unie te leggen. Hij was onvermoeid in reizen en onderhandelen voor de groote zaak. Van de twee jeug-
{==644==} {>>pagina-aanduiding<<}
dige Nassausche spruiten, adolf en hendrik, waren de schoone kiemen nog niet ontwikkeld, toen zij voor Godsdienst en vrijheid het leven lieten.
Filips II wordt, gelijk wij reeds in een vorig Deel zagen, als minder snood beschouwd, dan bij de meeste Schrijvers. Doch welk eenen naam zal men het dan geven, dat hij schijnbaar zeer ernstig voorneemt, om in de Nederlanden te komen, en de inwoners daardoor volkomen misleidt. Nog in Augustus 1567, toen alva reeds met zijne bloedplakkaten verscheen, nam filips den schijn aan, als wilde hij herwaarts komen; doch reeds geloofde het niemand meer. (T. III. p. 117.) Steeds in de schuilhoeken van zijn kabinet verborgen, waaruit hij, gelijk eene spin uit het middelpunt van hare webbe, zijne slagtoffers deed vellen, zond hij, in plaats van zijnen persoon, dien hij waarschijnlijk niet durfde wagen, een' man, wien geene middelen te snood waren, mits hij enkel slaven om zich heen zag. Van alva zijn hier geene brieven en weinig bijzonderheden, dan alleen, dat zelfs hij den Parijschen moord afkeurde. Hij noemde dien razend, onbedacht, en ligtzinnig uitgevoerd. Hij wilde liever zijne beide handen verloren, dan zulk een slecht stuk bedreven hebben, (p. 24, 36.) Granvelle wordt door onzen Uitgever, (Introduction, T. IV. p. XXXVII) na de inzage zijner papieren, nog al gunstig beoordeeld. Wij zullen de uitgave dier papieren afwachten, eer wij ons oordeel over deze personaadje veranderen; doch schoon hij, nadat de proef met alva mislukt en de opstand algemeen is, (17 Aug. 1572) tot zachtheid raadt, verwondert en ergert hij zich over het late van den verfoeijelijken St. Bartelsnacht, die een' alva tot verontwaardiging wekte, en die zekerlijk nog snooder, lager, helscher en vernielender was, dan alle de strafoefeningen van
dezen. (T. IV. p. 265.) Hij wilde de goederen van egmond en oranje zelfs aan de kinderen ontnemen, en dezen daarvoor in Spanje schadeloos stellen. Op den echten toon van een' hoveling zegt gran-
{==645==} {>>pagina-aanduiding<<}
velle: Die arme Prins is slecht geraden geweest, zoo lang te hebben volgehouden, landen ingenomen en den Koning te hebben willen dwingen. Arme profeet! Hij leeft in de harten der nakomelingschap; de Staat, door hem gesticht, overwon en redde uwe Monarchen, en zijn geslacht bekleedt een' troon, terwijl van u op Aarde niets dan een verachte naam over is!
Van Frankrijk kunnen wij slechts met verfoeijing spreken. Wij moeten hier van den geachten Uitgever verschillen, die, vooral in de inleiding tot het IVde Deel en een afzonderlijk vertoog, de pogingen van den Prins, doch inzonderheid van zijn' Broeder lodewijk, om na den Parijschen moord de onderhandelingen met dat Hof te hervatten, meer of min goedkeurt. Wij kunnen dit niet. Onderhandelen met zulke trouweloozen komt ons als een hoogst verkeerde stap voor. Het is echter waar, dat hier vooral de omzigtigheid en vooruitziende staatkunde van den Prins in een veel voordeeliger licht, dan die van zijn' Broeder, verschijnen. Inderdaad gevoelt zich ieder eerlijk hart verontwaardigd bij de schandelijke rol, die catharina de medicis haren Zoon, den Koning, doet spelen, wanneer zij hem tevens door schomberg en frégose de Protestantsche Vorsten in Duitschland en de Nassausche Broeders, door volub Keizer maximiliaan, en door st. goard filips II naar den mond doet spreken; bij de eersten de St. Barthelémy als eene onwillekeurige, snel opgekomene, noodzakelijke daad tot breideling eener zamenzwering, bij den laatsten die als eene lang voorbereide teregtstelling (exécution) zijner onderdanen, om den Koning van Spanje te believen, doet beschouwen. (p. 15, 17, 18 van het Aanhangsel des IVden Deels.) Omtrent de vraag, of de Parijsche Bloedbruiloft een lang te voren overlegd plan van den Koning of zijne Moeder en Broeders, dan wel een gevolg der omstandigheden en van een ongelukkig oogenblik, dat in het snoodste raad zocht, om uit de verlegenheid te geraken, zou geweest zijn, helt de Heer groen van
prinste-
{==646==} {>>pagina-aanduiding<<}
rer tot het laatste over. Wij willen des noods gelooven, dat de zwakke, voor alle indrukken vatbare, karel eerst laat door zijne Moeder is overgehaald; maar dat bij deze Italiaansche Furie, in de school van macchiavel opgevoed, en die dus begreep, dat het wijsheid was, zijnen vijand door uitgezochte list, al was het jaren daarna, te betrappen, de vrees voor den Admiraal en de bourbons die voor de guises te boven ging, en zij zich dus met dezen door den ondergang der eersten zocht te verzoenen, dit komt ons nog altijd het waarschijnlijkste voor. Daartoe moesten ‘alle vogels in ééne kooi gelokt worden.’ Alles, de toebereidselen tot de Bruiloft, de vergiftiging der Koningin van Navarre, het schot op den Admiraal, (om de partij van een Hoofd te berooven) alles duidt op een vooroverlegd plan. (Catharina en anjou, schoon zij het plan ontworpen hadden, kunnen echter wel, eenige dagen te voren, toen het er op aankwam, daarvoor teruggedeinsd hebben.) Anjou doet aan de Duitsche Vorsten schrijven, dat alles onverwacht had plaats gehad, zonder verstandhouding met Spanje. (Aanh. p. 30.) Was dit de waarheid? Evenzeer verzekerde st. goard in Spanje het tegendeel. Men zou misschien de Hoofden getroffen hebben, wanneer het besluit oogenblikkelijk genomen ware; maar de moord zou niet zoo algemeen, niet zoo geregeld geweest zijn.
Hoe het zij, willem I vertrouwde karel en zijne Moeder niet. Wij zien dit duidelijk in den overschoonen brief, door hem aan zijn' Broeder johan geschreven, (T. IV. p. 385 seqq.) Hij zelf verfoeide alle vervolging, zoo wel bij verraad als onder wettigen vorm; en men mag hem beschouwen als den eersten, die (onder anderen door den lateren Godsdienstvrede) de belijders der beide Godsdiensten vreedzaam en als broeders naast elkander wilde doen wonen. De uitgave dezer Archives is dan ook waardiglijk toebetrouwd aan eenen Man, die den moed heeft, om, hoewel verknocht aan het Hof, openlijk de bekende maatregelen der Re-
{==647==} {>>pagina-aanduiding<<}
gering tegen te spreken; terwijl hij het palladium van Nederlands Staat, algeheele vrijheid ook in het godsdienstige, zoekt te handhaven. Zulk eene onafhankelijkheid van karakter is in den tegenwoordigen tijd eene zeldzaamheid. En nog denken de Duitschers, (*) dat de godsdienstige toon des Uitgevers misschien, even als in Duitschland, het bejagen van gunst, bezoldiging, posten en ordelinten ten doelwit heeft? (Zie T. IV, Introd. p. LXXVIII.)
Wij moeten nog iets zeggen over de Duitsche Vorsten, die hier voorkomen. In augustus van Saksen zien wij den koelen, halven vriend, die, door bloedverwantschap genoopt, wel eenige pogingen doet om den Prins bij te staan, maar alleen door voorspraak bij den Keizer. Hij haatte en vreesde de Calvinisten, en naarmate de Prins daartoe overhelde, en zich in Frankrijk nader aan dat Kerkgenootschap aansloot, verkoelde zijne vriendschap, even als die van Keizer maximiliaan, die in zijne laatste jaren, zoo het schijnt door den invloed van Spanje, waarheen hij zijne Zonen gezonden had, en waartoe zijne Gemalin, eene Spaansche Prinses, hem deed overhellen, den Protestanten, althans die der Nederlanden, minder genegen was dan te voren. Ook geraakte hij, door den twist om de Poolsche Koningskroon, in onaangename botsingen met Frankrijk en willem I.
In willem van Hessen vinden wij den opregten, schranderen, voorzigtigen, echt Duitschen Vorst, die in den haat van augustus tegen de Hervormden niet deelt, en zich voor Frankrijks bedwelmende lokstem weet te hoeden. Het is aardig, den winderigen ophef van den Franschen Afgezant schomberg nopens Hessen's verkleefdheid aan Frankrijk door den eigen' brief des Landgraven wederlegd te zien. (Aanh. p. 51, 56, 115.) Hij vertrouwde den Franschman, in weer-
{==648==} {>>pagina-aanduiding<<}
wil van diens walgelijke vleitaal, niet; zijn vriend, de Keurvorst van de Paltz, wel. (Aanh. p. 116, 117.) Deze laatste, een ijverig voorstander der Hervorming, de eenige magtige Duitsche Vorst, die het Calvinismus openlijk begunstigde, zond zijn' Zoon, christoffel, met lodewijk van Nassau, om de vrijheid in Nederland te herstellen, en verloor ook bij de Mookerheide den veelbelovenden jongeling. Eindelijk komt ons de Keurvorst van Keulen hier voor, een man zonder beginselen, en, zoo het schijnt, aan eene ongeregelde leefwijze overgegeven, die, om eene vrouw te kunnen trouwen, de hulp der Protestanten inriep, schoon hij zelf nog aarzelde hun geloof te omhelzen, en intusschen openlijk de wetten van het zijne schond. Wij leeren dien Kerkvoogd (gebhard von truchsess) hier in een zeer ongunstig licht kennen. (*)
Wij hadden nog verscheidene bijzonderheden aangeteekend, die deze gedenkschriften ons opleveren, zoo als het schoone verweerschrift van bernard van merode nopens de overgave van Mechelen door het oproer der stedelingen, (T. IV. p. 9) waaruit blijkt, dat de Belgen toen gelijk tegenwoordig, maar de merodes geheel andere lieden waren; de pogingen van aldegonde, om, uit zijne gevangenis, den vrede te herstellen (T. IV. p. 285); (men weet, dat hij dit ook bij het einde zijner staatkundige loopbaan, na de verovering van Antwerpen, deed;) de raad van coornhert's Broeder, om den handel van Nederland door de ballingen naar Emden te verleggen (T. III. p. 137); de vroege vermelding van de bajonet; het plan, om de Spaansche Zilvervloot aan de Azoren te onderscheppen. (T. IV. p. 67, 68, 69.) Doch wij zien, dat ons verslag reeds tot eene buitengewone lengte is uitgedijd, en eindigen dus met den wensch, dat spoedig het vijfde Deel van dit hoogstbelangrijke werk het licht moge zien.


{==649==} {>>pagina-aanduiding<<}

Handboek der practische Ontleedkunde, enz. Door E.A. Lauth, M.D., Hoogleeraar enz. Met Platen. IIIde Aflevering. Te Rotterdam, bij P.H. van den Heuvell. 1836. In gr. 8vo. Bl. 337-645. f 3-50.

Sedert de laatste aankondiging van een gedeelte van dit Handboek hebben wij vernomen, dat de Hoogleeraar lauth alreeds zijne aardsche loopbaan volbragt heeft. Het heeft den werkzamen man niet mogen te beurt vallen, zich lang te verheugen in het nut, hetwelk hij onder anderen door dit Handboek heeft gesticht. Hij behoort door hetzelve echter onder de genen, die niet te vergeefs voor de nakomelingschap geleefd hebben. De ijverige man schijnt ook teleurstellingen te hebben moeten ondergaan, zwaarder dan zijn gevoelig gestel die heeft kunnen doorstaan. Boven deze nu verheven, ruste zijne asch in vrede! Onder de beroemde ontleedkundigen heeft hij eene blijvende plaats verworven; en wat hem bij het leven ontzegd werd, worde zijner nagedachtenisse niet onthouden. Men heeft dus geene verdere uitbreidingen of verbeteringen van de hand des onvermoeiden lauth te wachten. Het werk behoort nu voortaan tot zijne nalatenschap, waarvan anderen misschien gebruik zullen maken, maar, als het werk van lauth zelven, hoe vele uitgaven het nog moge beleven, blijft het voortaan hetzelfde. De Vertaler gaat intusschen onvermoeid voort met de afdoening der op zich genomene taak. Met dit stuk is het eerste deel voltooid. Moge hij gelukkiger dan lauth wezen, en zijne taak verder voorspoedig ten einde brengen!
Op het einde van het tweede door ons aangekondigde stuk was reeds de derde afdeeling begonnen, bevattende het leerstuk der ingewanden. Tot deze brengt de Schrijver, in het 1ste hoofdstuk, hersenen en ruggemerg. Met dit gedeelte beginnen wij dus de beoordeeling der 3de aflevering.

{==650==} {>>pagina-aanduiding<<}

Het bevreemdt eenigzins, de hersenen onder de ingewanden vermeld te zien. Als in het naauwste verband tot het zenuwstelsel, als middelpunten van hetzelve, hadden zij eigenlijk beter gevoegd aan het hoofd der afdeeling voor de zenuwen.
Op de hersens volgen de zintuigen, van hoofdst. 2-6. Met dit hoofdstuk gaat de Schrijver tot de spijsverteringswerktuigen over, waardoor dit hoofdstuk een' grooten omvang verkrijgt. Het 7de hoofdst. handelt over de ademhalingswerktuigen; het 8ste over de schildklier; het 9de over het strottenhoofd; het 10de over het hart; het 11de en 12de over de mannelijke en vrouwelijke urin- en geslachtswerktuigen. Met de beschrijving der borsten, in het 13de hoofdst., wordt deze afdeeling besloten.
Wij zullen voortgaan met eenige onder het lezen gemaakte aanmerkingen mede te deelen, door ons in het belang van het werk opgeteekend.
Bl. 339 wordt van hersenbeenderen gesproken voor crura cerebri, waarvoor later beenen of nog beter het woord hersen-schenkels gebruikt wordt, als op bl. 345. Hersen-massa, beter stof of zelfstandigheid; over het geheel komt dit woord massa te dikwijls voor. Zoo wordt ook voeren zeer dikwijls oneigenaardig gebruikt: bl. 353 voert, beter schuift; bl. 431 naar binnen gevoerd, beter geleid, enz. enz. Omtrent de corpora Pacchioni in de vaatvlecht, bl. 353, zouden gewigtige bedenkingen kunnen geopperd worden. Deze ligchamen worden wel op het harde hersenvlies gevonden; zij schijnen daar meer ziekelijke ontaardingen te wezen, dan wel klieren, zoo als pacchioni dezelve heeft willen doen voorkomen, onder anderen in zijne Diss. epistolaris, Romae 1705. Men vergelijke eene onlangs uitgekomene Dissertatie van van ghert over de vaatvlecht, alwaar ook over het zoogenaamde hersenzand breedvoeriger wordt gehandeld. Voor cadaver, bl. 357, liever lijk; bl. 364, gangliae, moet zijn ganglia; bl. 367 voor verstoring liever ontaarding of vernietiging;

{==651==} {>>pagina-aanduiding<<}
ter zelfder plaatse zoude bewijzen beter door vermoeden uitgedrukt worden. Het oordeel over de Schedelleer van gall is in elk geval onbillijk en te hard. De werking van het ruggemerg, zoo als die bl. 370 wordt voorgesteld, is nog verre van bewezen te zijn. Bl. 387, spier-apparaat, beter toestel; bl. 415, te gevenene voor te gevene. Bl. 423, de gewaarwording van den reuk op te nemen, beter te ontvangen, of: is bij uitsluiting voor den reuk bestemd. Bl. 425 is de behandeling der reukzenuwen in de laatste zinsnede niet gelukkig vertaald. Bl. 455, zenuw van jacob, moet wezen van jacobson (c.l.), om hem te onderscheiden van arthur jacob, die over het oog geschreven heeft. Bij de beschrijving der huid zijn de nieuwere werken aangehaald, maar schijnt van dezelve nog geen gebruik gemaakt te wezen. Bl. 439, verdragelijk, beter dragelijk. Wat de witte ligchaampjes in de milt betreft, schijnt het vinden derzelven bij den mensch, volgens sommigen, veel af te hangen van den tijd na den dood, wanneer men de milt onderzoekt. Het werk van gieseke schijnt den Schrijver nog niet bekend geweest te zijn. Desgelijks wordt het epithelium in de ingewanden niet door alle ontleedkundigen aangenomen. Bl. 528, verdieping, beter uitholing of groef. Bl. 596, na den invloed, beter door. Bl. 625, de verschillen, beter op het onderscheid. Bl. 638, ostium uterium, voor uteri. Bl. 634, verwijdering, lees verwijding.

De kunst om rijk te worden. Een Boek voor alle Standen. Uit het Hoogduitsch. Te Deventer, bij M. Ballot. In gr. 8vo. 191 Bl. f 1-90.


At bona pars hominum, decepta cupidine falso, 
Nil satis est, inquit. 
 
horatius. 

Rijk te worden is een vrij algemeen doel der menschen, zegt

{==652==} {>>pagina-aanduiding<<}
de Schrijver bij herhaling, zoowel in het voorberigt als in de inleiding tot dit werk. Het schijnt door alle standen onvermoeid te worden nagejaagd, en zelfs een onderwerp van belang voor elken leeftijd te zijn. Dit laatste bleek nog onlangs uit een boekje: Geld en Geldzaken, voor jonge lieden uit den beschaafden stand. (*)
Wanneer men slechts de middelen, om rijk te worden, nagaat, door den Schrijver onder de eerste klasse opgegeven, zou men zeggen, dat de menschen niet slechts vele vonden hebben gezocht om rijk te worden, maar dat die zucht door de aanbieding van zoo vele middelen niet weinig wordt opgewekt en onderhouden. Men voelt zich nagenoeg gedrongen, met de geldschrapers uit te roepen: De allergnädigste König makt sik gewaldige Kosten, den armen Mann to beriekeren. (Idyllen von j.h. voss.)
Behalve eene korte voorrede, waarin de Schrijver zijn doel ontvouwt, en welke de Vertaler van eenige woorden ter aanprijzing doet vergezeld gaan, ontvouwt de Schrijver in de inleiding de belangstelling in de kunst om rijk te worden. Hij slaat echter aanstonds de al te gespannen verwachting neder door de verklaring, dat, hoezeer de belangstelling in de kunst algemeen is, de meesters in dezelve zeldzaam zijn; en wanneer hij eindelijk de vraag behandelt, hoeveel men noodig heeft, om den naam van rijk te dragen, zal menigeen, die zich voor verre gevorderd houdt en een groot meester in de kunst waant te zijn, crassus beschuldigen, de zaak veel te gering beschouwd te hebben, en lucullus, hortensius, silanus voor stumpers in de kunst houden; terwijl hij zichzelven verlegen zal gevoelen, door zoo vele inspanning niet verder gekomen te zijn. Ook hier geldt: kort is het leven, lang de kunst. Op bl. 3 herinnert de Vertaler, dat de Schrijver, sprekende van den vaderlandschen rothschild, een Duitscher is. Dit zoude minder aan de Duitsche afkomst doen denken; want is het wel alleen Duitschland, dat op de onvermoeide zorgen van dien Geldvorst zich beroemen mag? Men wordt aan dien oorsprong meer door aangehaalde gebruiken, en vooral door eene te zeer doorschijnende Duitsche tint, herinnerd. De Vertaler had gelukkiger in de keus van sommige voorbeelden en uitdrukkingen kunnen zijn. Zoo schijnt al aanstonds den Duit-
{==653==} {>>pagina-aanduiding<<}
schen oorsprong te verraden, hetgeen men bl. 2 leest: ‘Wij immers hebben thans geene Hoogleeraren, die hunne wijsheid kosteloos, zoo als eens de dwaze socrates, aanbieden, en een arme student heeft zeer veel moeite in het onderhandelen met zijnen academischen leeraar over de vrijstelling van collegiegelden.’
De niet ruime bezoldiging onzer Hoogleeraren, naar de behoefte des tijds, moge hun niet toelaten, de wijsheid geheel kosteloos aan te bieden, van zulk schandelijk onderhandelen weten wij niet, dat nog gebleken is.
De Schrijver verdeelt zijn werk in vier meer of minder uitgebreide afdeelingen. In de eerste leest men de verklaring en nader onderzoek der meest gebruikelijke middelen, om rijk te worden. Aan deze verklaring worden twee hoofdstukken gewijd, en het onderzoek in verscheidene onderdeelen voortgezet. In de tweede afdeeling spreekt de Schrijver van de algemeen aan te wendene en meestal proefhoudend bevondene middelen, om rijk te worden. De derde handelt over de verhouding des rijksdoms tot het menschelijk geluk. In de vierde komt de Schrijver tot den rijkdom aan geestelijke goederen, waardoor hij als ongezocht aanleiding krijgt, om den lezer een afscheidswoord toe te spreken, bl. 174-191. Dit afscheidswoord is als eene slotsom van het behandelde te beschouwen; wij zullen er aanstonds op terugkomen, na vooraf iets over den inhoud der vermelde afdeelingen gezegd te hebben.
De Schrijver legt door het geheele werk vele mensch- en zaakkennis aan den dag. Hij kruidt zijne verhalen met menige geestige scherts en aardig gekozen voorbeeld uit het maatschappelijke leven. De geldzucht van menigen stand wordt met scherpe kleuren geschilderd, en menige dwaze onderneming naar verdiensten ten toon gesteld. Men mag echter niet onopgemerkt laten, dat de Schrijver hier en daar de scherts wat te verre drijft, en soms uitdrukkingen bezigt, die, in Duitschland misschien gangbaar, bij ons er niet zoo gaaf door kunnen. De Vertaler had wél gedaan, zich in dezen niet zoo letterlijk aan het oorspronkelijke te houden. Van een en ander vinden wij eene proef in het navolgende, artikel VIII, Goudmaken, bl. 52 env. ‘Om echter bij de uitoefening dezer kunst het gevoelen te wederleggen, dat de verstandige man niet het eerst naar goud, maar naar deugden en wijsheid streeft, noemde men de kunst, om

{==654==} {>>pagina-aanduiding<<}
goud te maken, de hoogste wijsheid, de kern of den steen der wijzen, terwijl zij, die naar denzelven zochten, den naam van goudzoekers bezaten; want men bragt volgens de spreuk: zoekt, en gij zult vinden, het eerste met de laatsten profetisch in verbinding. - In vroegere tijden schroomde de goudgier, die niets, zelfs de hel niet vreesde, het in geenen deele, om bij den in deszelfs laboratorium zwart gebranden scheikundige, den duivel, hulp en bijstand te zoeken; want men hield zich verzekerd, dat deze sluwe politieke duizendkunstenaar, die met volle geldzakken op den inkoop van zielen uitging, de zaak toch wel verstaan moest, daar hij, in weerwil zijner veelvuldige inkoopen, toch altijd goed bij kas was.’ - Ter bevestiging van het laatstgezegde strekke vooral het navolgende, overgenomen uit IX, Graven naar verborgene schatten: ‘Wanneer de duivel en zijne grootmoeder niet mede behulpzaam zijn, en den graver bij deszelfs werk niet voorlichten, gelijk het bijgeloof vaststelt, dan is alle moeite en arbeid verloren. Sedert echter de treurige neologie het aanzijn der hel en derzelver vorsten betwijfelt, zijn zij zeer verdrietig geworden, en laten zij den schatgraver gewoonlijk in den steek. Het is intusschen wel mogelijk, dat heer duivel nog weder van gedachte veranderen zal, dewijl men thans in de godgeleerde wereld van vele zijden alle moeite aanwendt, om hem weder in zijne eer te herstellen.’
Bij het beschouwen van sommige bedrijven, gebragt onder de middelen om rijk te worden, waarbij men hoofd en handen moet laten werken, hadden wij gewenscht, dat de Vertaler het verhaal van depping (in zijne Herinneringen uit het leven van een' Duitscher te Parijs) niet zoo gaaf had overgenomen. - Van een' rijken boer in Noordholland heet het, dat deze zijnen zoon, verloofd aan de dochter van eenen rijken en trotschen burgemeester, f 400,000 (zegge vier tonnen gouds) als huwelijksgoed medegaf; en wij lezen niet, dat het zijn eenig kind was. Anders wordt hier veel wetenswaardigs gevonden. - Bij de veelvuldige aanmerkingen op het oude zoude Rec. zich ook deze veroorloven, of de oude scholastieke spreuk wel immer juist geweest is: dat justinianus honores, galenus opes, solus aristoteles cogit ire per pedes, hewelk eigenlijk zeggen wil: de Regtsgeleerdheid schenkt eer, de Geneeskunst geeft geld,

{==655==} {>>pagina-aanduiding<<}
slechts de Wijsbegeerte laat arm. Sedert lang kostte het, zoo men zegt, toch f 1-80, om van justinianus een advies te verkrijgen; terwijl men meestal den uitlegger van galenus des nachts voor f:-60 kan doen opstaan, zijnde dit de helft meer, dan waarvoor men hem des daags ginds en herwaarts in beweging kan brengen. (*) Doch hooren wij den Schrijver, wat hij onder de meestal proefhoudend bevondene middelen verstaat om rijk te worden, en men zal niet lang naar het doel van dit geschrift behoeven te raden, en als 't ware den sleutel tot het geheel vinden; bl. 96: ‘Tot de voorbereidingen, die onze kunst vordert, behoort, als in de eerste plaats, de onderdrukking van alle booze hartstogten en de uitoefening van geduld, zelfs met onderdanigheid en zelfverloochening.’ Voorts geeft hij eene schets van zichzelven, die, is zij ongekunsteld, hem als een geschikt persoon doet voorkomen, die over de kunst om rijk te worden schrijven mag. Wat hij verder zegt, doet eere aan zijn hart, even als hij vroeger veel met een helder verstand en juist oordeel behandeld heeft, waardoor eene enkele uitspatting van een soms te weelderig vernuft vergoelijkt wordt. Op bl. 102 zoekt de Schrijver alles onder eene stelling (thesis) te brengen, waarbij hij eene tegenstelling (antithesis) voegt, welke beide regelen hij in elk oogenblik van het leven vereenigd wenscht te zien. Dewijl wij ons reeds te groote uitvoerigheid veroorloofd hebben, nemen wij liever de noot bl. 103 over, dan dat wij het aangehaalde overschrijven. Het daar vermelde gezegde van socrates drukt toch alles uit:
Zijt met uw ligchaam een liefhebber van den arbeid, met uwe ziel een vereerder der wijsheid. Die zoo met socrates denkt, is op den weg, om de waarheid der uitspraak te ondervinden, waarmede de Schrijver zijn afscheidswoord aan den lezer besluit: Zoekt eerst het Koningrijk Gods en zijne geregtigheid, en alle andere dingen zullen u toegeworpen worden.




Poëzij. Door J.P. Hasebroek. Te Haarlem, bij de Erven F. Bohn. 1836. In gr. 8vo. 158 Bl. f 2-90.


{==656==} {>>pagina-aanduiding<<}

In deze Poëzij van den jongen Heiloschen Predikant hasebroek, die voor het eerst met eenen bundel Gedichten optreedt, is waarlijk Poëzij te vinden; en dit is veel gezegd, want daar zijn er genoeg, die de hunne daarvoor uitventen, maar bij welke men zwellend bombast, of middelmatige dichting en versmaking, of flaauwe rijmelarij aantreft. Het is dus Rec. tot genoegen, de volgende proeven tot staving van zijnen lof te mogen aanvoeren. Zoo komen er fraaije dichtregels voor in het dichtstuk de Vrouw, bl. 33-36, b.v.:

Uw schoonheid is de sieraad (het sieraad) onzer woning: 
Uw luister is de pracht van onze kluis: 
Uw deugden zijn de schatten van ons huis: 
En onze weelde uw liefde en dienstbetooning: 
Uw leest vervangt ons standbeeld en tafreel: 
Uw blik verguldt de wanden onzer zalen: 
Een lente ontluikt (,) waar gij uw oog laat dalen: 
Uw kunst verstrekt ons beitel en penceel. 
 
Een (als) engel waakt ge aan onze lijdenssponde: 
Gij schudt voor ons de harde peluw zacht: 
Uw teedre mond heeft troost voor onze klacht, 
En heelingsap uw hand voor onze wonde. 
Uw lieflijk beeld straalt licht op onze koets: 
Uw schaduw spreidt op 't brandend leger koelte: 
Uw adem blaast op 't kille voorhoofd zwoelte: 
Uw zorg verzoet den rand van de alsemkroes. 

Zoo is het stuk, getiteld: Herinnering. Aan den Rhijn, bl. 102-109, over het geheel zeer fraai, een van de schoonste uit den bundel, b.v. bl. 102, 103, 105.
Wie zoo dichten kan, (en Rec. zou nog meer van dien aard kunnen aanhalen) dien zal men geen' gelukkigen aanleg tot poëzij ontzeggen. - Hasebroek betuigt, in eene noot bl. 78, ‘liefde tot oorspronkelijkheid’ te bezitten; en voorzeker is ook deze, als zij in de uitwerking wél bestuurd wordt, zeer te prijzen, en te verkiezen boven die slaafsche navolgingszucht, welke alle oorspronkelijkheid vernietigt, en den Schrijver tot het servum pecus imitatorum doet afdalen. Maar les extrêmes se touchent: er is eene zekere zucht naar oorspronkelijkheid, waarmede zich thans bij sommige jonge

{==657==} {>>pagina-aanduiding<<}
Dichters schijnt te vereenigen eene sterke zucht tot navolging van een (nu wijlen) groot origineel en veelzins grooten zonderling, maar die dan, gelijk het wel eens meer ging, wordt nagevolgd in hetgene, waarin hij wel het minst navolgenswaardig is, b.v. in overdrevene en sombere beschouwing van sommige zaken, of in duisterheid van voorstelling, of in harde en stroeve constructie van woorden en volzinnen; zoodat de anders loffelijke zucht naar oorspronkelijkheid wel eens gevaar loopt van te ontaarden in zucht om zonderling te zijn. - Van dit een en ander kan Rec. den Dichter dezer Poëzij niet geheel vrijspreken. Immers, b.v., hoe kan een Dichter, die, bl. 33-36, den weldadigen invloed der vrouw op het huiselijk geluk zoo schoon en naar waarheid geschilderd heeft, bl. 46, de bruid met dezen aanhef begroeten?

Neen! 'k zal u niet met lachjens tegentreden, 
Noch hoogtijdsgroet, waar 's warelds ongevoel (?) 
Een bede in uit, zoo onheilspellend koel, 
Als 't valsche hart, waaraan zij is ontgleden. 

en in dezen, ja nog erger' toon is dit gansche stuk, dat haar niets dan een akelig aanzien van het huwelijksleven voorstelt. Niet minder akelig, niet minder onnatuurlijk is vooral de eerste der vier Zangen, bl. 93-101, (waarom die juist Zangen moeten heeten, blijkt niet) getiteld Lied der Bruid, waarvan elk couplet begint met de woorden, haar in den mond gelegd: ‘O ween met mij,’ en in dien geest voortgezet wordt, alsof haar het grootste ongeluk overkwame! - Van dergelijken aard is ook Leven des Dichters en dichterlijk leven, bl. 67-73, welk laatste overdreven somber voorgesteld wordt; des te meer jammer, daar anders dicht en versificatie mooi genoeg zijn. - Zoo spijt het Rec. ook, voorbeelden van duisterheid of hardheid en stroefheid in de constructie te kunnen aanhalen: uit vele slechts de volgende: bl. 7: ‘de smart, van wie zijn lot ten wees maakt van zijn hart;’ bl. 14: ‘Wien de aarde voedt dreigt hooger recht te derven.’ Bl. 43 wordt tot een jong meisje gezegd: ‘Kind! zoo voor u die hagelwitte wâ’ (er was van hare schoonheid gesproken) ‘een miskleed werd, dat u den Heer mocht heiligen, en voor der zonde ontwijding u beveiligen’ enz. Bl. 53: ‘Het lieflijk beeld van hoeze ons allen heugt.’

{==658==} {>>pagina-aanduiding<<}
(Is die zamenkoppeling van hoeze, manze, schijntze enz., die men hier dikwijls vindt, wel goed te keuren?) Bl. 60. Hoe kan een kruis op een graf geplaatst een meer dan sterflijk teeken heeten? Bl. 92: ‘Veracht dan, wiens laagte uw geringheid beseft:’ wat is hier subject, en wat praedicaat? ja dit geheele couplet is duister. - In het laatste stuk, getiteld Kerkklokstonen, en in drie afdeelingen verdeeld, de Kinderdoop, de Echtverbindtenis, en de Begrafenis, kwam Rec. ook zeer goede poëzij voor; maar hij zou ook daarbij nog al iets te vragen hebben, b.v. waarom juist hier de kinderdoop als kerkplegtigheid uitgekozen, en daarover zoo lang uitgeweid wordt, met voorbijgang van de gewone of feestelijke eerdienst, die veel meer dichtstof oplevert? Hoe men ook over den kinderdoop denke, (waarover Rec. zich hier niet uitlaten wil) geeft dezelve zoo veel, als de Dichter hier stelt? is ‘daardoor het kind Gods kindeken geworden’ (bl. 131)? wordt ‘hem daardoor God ten Vader’ (bl. 132)? enz. hoe komt het bidden van kinderen (bl. 133, 134) hier te pas? wat beteekent, bl. 133: ‘Wel dan wien der oudren zorg, Van den borg, Die ons 's Hemels hulp belooft, Niet verwaten heeft beroofd, Maar in hem des knaapjens hoofd Met der Englen wacht omgeven, Die het ongezien omzweven’? wie verstaat het volgende, bl. 134: ‘Zwak de hand, die 't krijgszwaard houdt, Bij wier hand zich biddend vouwt: Zwak de hand, die krijg en vrede, Over wet gebiedt en recht, Bij wiens mond na eenvouds bede 't Godgeloovig Amen zegt’? - Tot de duisterheden mag Rec. ook wel rekenen, dat er op verscheidene plaatsen in dezen bundel
(bl. 14, 15, 39, 60) coupletten gevonden worden, enkel met streepjes (-) in plaats van met woorden gevuld. Wat beteekenen toch die geheimzinnige streepjes, die men sedert eenigen tijd ook elders aantreft? Er was eens een tijd, de tijd der lieve, dierbare sentimentaliteit, toen het, bij zekere elegante en overgevoelige schrijvers en schrijfsters, op elke bladzijde wemelde en schemerde van streepjes en uitroepingsteekens enz., die om de vijf, zes woorden wederkwamen, en bij elk slotpunt een geheele sleep; doch daarbij had men ten minste nog eenige woorden, en dus ten minste nog iets te denken; maar nu krijgt men reeds gansche coupletten, straks halve of heele bladzijden streepjes-poëzij, naderhand welligt ook streepjes-proza, misschien om te gis-
{==659==} {>>pagina-aanduiding<<}
sen en te raden, wat de Poëet of Prozaïst al of niet heeft willen zeggen.
Nu zou Rec. nog wel eenige rijmklanken, die hier gevonden worden, kunnen opgeven, welke hij onzuiver zou moeten noemen, zoo als boezem en bloesem, bl. 7 en elders; rouw en blaauw, bl. 90; hart en werd, bl. 130; of woorden, aan welker wettig gezag of verstaanbaarheid en gepastheid hij twijfelt, zoo als driëenling, bl. 39, van een kind gezegd; wâ uit wade, voor gewaad, misschien niet meer verstaanbaar, bl. 43 en elders; ongeveel, bl. 46; vervreugdigen, bl. 61; voorgevaderen, bl. 82, in plaats van voorvaderen, want gevader is iemand anders dan vader; het gebruik van het woord lenden in de volgende spreekwijzen: ‘Hem... (den vader) herlevende in het leven uit zijn lenden,’ bl. 60, naar onze zeden onvoegzaam; bl. 75: ‘Of droog de bron op der orkanen in haar lenden;’ (de lenden van de bron der orkanen! maar er moest een rijmwoord zijn op benden.) bl. 84 wordt het Noorden, als een vogel voorgesteld, verzocht de orkanen in zijne borst te beklemmen en de stormen in zijn lenden te gorden, verschrikkelijk benaauwd en niet zeer natuurlijk! bl. 103 komt die ellendige lenden alweder voor, waar van den Rijn, met eene opeenstapeling van ongelijksoortige beelden, gezegd wordt: ‘U, van wiens weldaân oord bij oord in 't rond getuigen, Diege in uw armen torscht, Die hangende aan uw schoot en dringende om uw lenden, Tot u om bloei en kracht en vruchtbaarheid zich wenden, Zich laven aan uw
borst;’ maar hij wil zich hierbij, zoo wel als bij het volgen der Bilderdijksche spelling, thans niet langer ophouden.
Het is met deze en dergelijke aanmerkingen Rec's. bedoeling geenszins, ‘zich’ (gelijk de Heer hasebroek bl. 48 van iets anders, hoewel daar misschien minder gepast, zegt) ‘aan der geestdrift wieken te vergrijpen’; maar hij wenscht alleen, haar in hare vlugt zoo te besturen, dat zij niet, meenende reeds als een adelaar der zonne te gemoet te kunnen stijgen, zich blindstare, en met eenen lcarischen val nedertuimele. In eenen tijd, dat er zoo veel met snelwagen en ijzeren spoorweg en stoomwerktuig geschiedt, schijnt die stoomgeest ook sommige jeugdige Poëten en Prozaïsten, zelfs die, als de thans beschouwde, zeer veel goeds bezitten, aangegrepen te hebben, zoodat zij niet wachten kunnen, om hunne voortbrengselen in het licht te geven,

{==660==} {>>pagina-aanduiding<<}
al zou het ook ten koste van juistheid, duidelijkheid en welluidendheid zijn; en een Referent of Recensent behoeft waarlijk nog geen oude knorrige paai in zijnen gemakkelijken leuningstoel te zijn, om hun het bekende festina lente, en het welbegrepene nonum prematur in annum van horatius, en wat deze daar in den omtrek, de Arte Poëtica, vs. 372-390, zoo stichtelijk zegt, vriendelijk te herinneren.
Rec. zal hier geen dorre lijst van de overige niet genoemde Gedichten van dezen bundel uitschrijven, want uit het bovenstaande zal men de waarde genoeg leeren kennen. Hij zou nog bijna vergeten, dat dezelve besloten wordt met eene toegift van des Dichters vriend n. beets, zijnde eene vrije overbrenging van het welgedichte stuk de gewijde Non, bl. 62 e.v., in het Engelsch. De maker ‘zal (bl. 151) iedere fout, die een geboren Engelschman in zijn gedicht zou kunnen opmerken, eene drukfout noemen’; en dus moet het wel goed zijn, en Rec. zal er niets van zeggen, want een geboren Engelschman is hij niet, en jagt op drukfouten maken wil hij nu niet; en hiermede punctum!




Over de tegenwoordige inrigting der Latijnsche School te Utrecht, door J.H. van Bolhuis, Phil. Theor. Mag., Lit. Hum. Doctor, Praeceptor aan genoemde School. Te Utrecht, bij van Paddenburg en Comp. 1837. In gr. 8vo. 77 Bl. f :-80.

Op de Latijnsche School te Utrecht is, sedert zes jaren, de verandering ingevoerd van het onderwijs in elk bijzonder vak, door alle klassen heen, aan één of twee mannen toe te vertrouwen. De Heer van bolhuis geeft van deze inrigting verslag in dit welgeschreven stukje, in de form van twee brieven aan eenen vriend: in den eersten doet hij de nadeelen der vorige, de voordeelen der tegenwoordige kennen; in den tweeden wederlegt hij eenige bedenkingen tegen deze laatste, voornamelijk die, welke door den Franschen Professor cousin zijn ingebragt. Het is met veel oordeel en bescheidenheid, zonder overdrijving, geschreven, en verdient de aandacht van allen, die in de verbetering van het geleerde onderwijs belang stellen. - De nieuwe inrigting, ofschoon misschien niet overal even goed in te voeren, en

{==661==} {>>pagina-aanduiding<<}
door langere ondervinding met de vorige zullende moeten vergeleken worden, heeft nogtans, in het oog van Ref., veel, dat zich aanbeveelt, en dat alzoo de form van dit onderwijs der Gymnasiën meer overeenkomstig maakt en voorbereidend doet medewerken met die, welke op de Akademiën plaats heeft.




Inleiding tot de Fransche Taal, een Leer- en Vertaalboek voor eerstbeginnenden in dezelve, door H.A. Hamelberg, Lector aan het Gymnasium te Amersfoort. II Stukjes. Te Dordrecht, bij H. Lagerwey. In 8vo. f 1-40.

Onder de vele en velerlei werkjes voor eerstbeginnende beoefenaars der Fransche taal durven wij het bovenstaande gerustelijk als een der uitmuntendste aanbevelen. De geheele inrigting van hetzelve, die zich in vele opzigten van andere leerboekjes onderscheidt, vinden wij in den hoogsten graad doelmatig. Eenvoudigheid, duidelijkheid en bondigheid kenmerken hetzelve allerwegen, en doen zien, dat de Schrijver een Practicus is, die zich niet aan den gewonen slender bindt, maar de behoeften der Leerlingen kent en in het oog houdt.
Het eerste stukje dezer Inleiding behandelt de zelfstandige naamwoorden met de lidwoorden, de bijvoegelijke naamwoorden en de voornaamwoorden; terwijl de overige woordsoorten in het tweede stukje voorkomen. Ieder stukje bevat 120 Nederduitsche opstellen om in het Fransch te vertalen en 24 Fransche lees- en vertaaloefeningen. Boven de Nederduitsche opstellen zijn de woorden, welke ter vertaling noodig zijn, geplaatst, met oogmerk om dezelve door de Leerlingen vóór de vertaling te doen van buiten leeren, waardoor zij alzoo eene gepaste leerstof krijgen en dezelve dadelijk kunnen toepassen. Over het geheel bevatten de opstellen zoodanige stof, welke de Leerlingen met de eerste elementen der dagelijksche omgangstaal bekend maakt, en hun dus aanleiding geeft tot het spreken der Fransche taal, waartoe zij niet genoeg kunnen aangezet worden, omdat altijd het spreken eener vreemde taal het leeren der gronden van dezelve op eene krachtdadige wijze ondersteunt en bevordert. De lees- en vertaaloefeningen kunnen daartoe ook bijdragen, en bereiden de lezing van Fransche werkjes en werken voor; terwijl zij

{==662==} {>>pagina-aanduiding<<}
tevens zoodanige stof bevatten, welke medewerken kan tot de verstandelijke en zedelijke beschaving der Leerlingen. Onder deze oefeningen zijn de moeijelijkste uitdrukkingen en wendingen in het Fransch vertaald; terwijl een achter hetzelve geplaatst woordenboekje geschikte aanleiding geeft, om den Leerling van grootere woordenboeken te leeren gebruik maken. - Wij kunnen niet alles in het bijzonder aanvoeren, wat ons in deze Inleiding opmerkelijk is voorgekomen, en zullen ons dus slechts bij eenige punten bepalen. - Bij uitstek bevalt het ons, dat er reeds terstond in het eerste stukje, op bl. 22 env., over de woordschikking gehandeld wordt, en wel op eene zoo beknopte en klare wijze, dat de onbedrevenste Leerling het gemakkelijk kan bevatten; en daar nu naderhand, telkens naar gelang de behoefte zulks vordert, de noodige uitbreiding plaats heeft, behoeft er geen misvormen en verwringen onzer moedertaal naar de Fransche leest plaats te hebben, gelijk dit nog in de meeste andere leerboeken gedaan wordt, die daardoor in onze schatting niet weinig van hunne waarde verliezen. Door den hier gevolgden gang heeft de Leerling altijd eene zuivere Nederduitsche uitdrukking voor zich, en zijn toepassingsvermogen wordt er op eene allezins gepaste wijze door werkzaam gehouden en geoefend. - Omtrent de voorstelling van de zoogenaamde hoeveelheidswoorden merken wij op, dat een duidelijk begrip van dezelve, zoo als dat hier gegeven wordt, een' veel algemeener regel voor het gebruik van het Fransche woordje de tusschen twee onmiddellijk verbondene woorden aan de hand geeft, dan men gewoonlijk vindt. Zoo als de zaak hier behandeld wordt, is zij voor den minst bevattelijken Leerling klaar en eenvoudig. - De behandeling der werkwoorden, voorzeker een der gewigtigste deelen eener Spraakkunst, onderscheidt zich doorgaans zoowel door naauwkeurigheid als zakelijkheid. Vooral verdient die der onregelmatige werkwoorden ieders navolging, en wij twijfelen
geenszins, of zij zal, bij een goed gebruik, dit anders moeijelijke gedeelte der Spraakkunst zeer verligten. - Wij achten het onnoodig, in meer bijzonderheden te treden; uit het aangevoerde zal genoegzaam blijken, dat wij deze Inleiding te regt als een doelmatig leerboek mogen aanprijzen.
De druk en het papier zijn bijzonder goed; terwijl de prijs ook zoodanig gesteld is, dat dezelve eene algemeene invoering van dit werkje niet kan in den weg staan.


{==663==} {>>pagina-aanduiding<<}

Vertaalde romans.

De vloed van buitenlandsche ‘in een Nederduitsch gewaad verschijnende’ Romans, welke gestadig aanwast en den soliden Boekhandel te gelijk met solide Letterkunde dreigt te overstroomen, maakt het onmogelijk, van die alle een eenigzins voldoend verslag te geven; tenzij men daarvoor alleen een Tijdschrift wilde aanleggen, hetgeen zeker in onzen onderneemzieken tijd, waarin bijna alles zijn eigen periodiek geschrift heeft, zulk een buitensporig denkbeeld niet zijn zou. Rec. kan voor iets in dit vak, dat om verschillende redenen buitengewone opmerking wekt, ter naauwernood iets meer, dan enkele regels, in de Letteroefeningen bedingen, en ontvangt nooit Romans, uit Duitschland of Engeland, of van waar ook overgewaaid, zonder dat zijn vriend de Redacteur hem vriendelijk herinnert, toch de kortheid te betrachten, opdat niet hem of anderen wedervare, wat hem nog vóór eenigen tijd met een oorspronkelijk wetenschappelijk werk (timmer's Menschkunde, D. II en III) gebeurde, dat de beoordeeling maanden op de griffie dezes Tijdschrifts liggen bleef, omdat er - zou de trekschipper zeggen - geen plaats in de roef was. Wij weten - daar het toch niet aardig is, wanneer Romans reeds vergeten en versleten, d.i. een jaar oud zijn, er eerst de Recensie van te krijgen - er niets beters op, dan een' heelen stapel in deze ééne beoordeeling zamen te vatten, ze zoo kort mogelijk af te schepen, en alzoo plaats in te ruimen aan dien nieuwen toevoer, welken wij eerstdaags weder wachtende zijn. De ondervinding heeft ons al een paar jaren geleerd, dat, is men eenmaal met deze geschriften ten achter, men het blijft, zoo niet meer en meer wordt. Wij vreezen alleen maar, dat wij op nieuw in den chaos verward zullen zijn, eer deze Recensie, of
liever deze verzameling van aankondigingjes, geplaatst is, en verzoeken Heeren Vertalers, Uitgevers, Directeuren van Leesgezelschappen en allen, ‘van wat rang of stand ook’, onze gedwongene kortheid voor lief te nemen.
Den hoed afnemende voor eenen schrijver van gunstigen naam en faam, beginnen wij met

De Slaapwandelaarster en het Heksenproces; door C. Spind-
{==664==} {>>pagina-aanduiding<<}
ler. Uit het Hoogduitsch. Te Amsterdam, bij C.L. Schleijer. 1837. In gr. 8vo. 346 Bl. f 3-60.

‘Wij zouden,’ heet het, ‘veel ophef kunnen maken van het dichterlijke der twee onderwerpen, door den Schrijver gekozen; hoe hij in het eerste eene poëtische beschouwing van een zonderling en geheimvol natuurverschijnsel geeft, en hoe hij in het tweede van eene episode uit de geschiedenis der afdwalingen van 's menschen rede en gezond verstand, met krachtige, ja gloeijende verwen, met eene meesterlijke hand, een levendig tafereel heeft geschetst’; maar wij kunnen niet vinden, dat deze beide verhalen zoo uitstekend zijn, als wij ze van eenen spindler zouden verwachten. Den Schrijver van den Jezuit, en vooral van den heerlijken Jood, hebben wij naauwelijks kunnen herkennen. Het tweede verhaal is nog het beste; het eerste is ons te woest.
Viel ons dit geschrist, den naam des schrijvers in aanmerking genomen, alzoo uit de hand, zulks was niet het geval met:

De Rots van Tremordijn, door Mrs. F. Trollope. Uit het Engelsch. II Deelen. Te Haarlem, bij de Wed. A. Loosjes, Pz. 1836. In gr. 8vo. 516 Bl. f 5-80.

Komaan! zeiden wij; eens gezien, of Mistr. trollope, die wij als eene scherpzinnige en onderhoudende schrijfster uit hare Reizen kennen, hoewel verre van ons met alle hare oordeelvellingen te kunnen vereenigen, ook gelukkig slaagt in den Roman. Naar wij meenen, is het haar eersteling in dit vak. Het plan is zeer eenvoudig, maar belangwekkend. Een aanzienlijk Lord, tremordijn, had eene eenige dochter, aan wie reeds vroeg denkbeelden werden ingeboezemd van haar toekomstig aanzien en grootheid. Op haar 15de jaar kreeg zij eenen broeder, aan wien, het tooneel is in Engeland, alle rangen en titels nu na den dood des vaders zouden vervallen. Grievende teleurstelling voor Lady augusta! De moeder sterft, en augusta weet zulk eenen onbepaalden invloed op haren vader en jongen broeder te verkrijgen, dat de opvoeding van den laatsten geheel en al in hare hand komt. Zij vormt hem tot een weekelijk schepsel, dat alleen door hare oogen ziet; haar wil is de

{==665==} {>>pagina-aanduiding<<}
zijne. Ook de oude Lord sterft, en dit versterkt den invloed der zuster op theodoor. Zij doen zamen eene reis naar het vasteland, waar, in Zwitserland, theodoor verliest op de, daar met hare moeder wonende, Schotsche Miss maxwell. Augusta stemt in dat huwelijk toe; doch - maar hierin ligt de knoop van den Roman, dien wij voor de lezers niet van het nieuwe en verrassende willen berooven door verdere inhoudsopgave. Het karakter der hoofdpersoon is uitstekend volgehouden. In levendige en juiste karakterteekening trouwens munt deze Roman bijzonder uit. Miss murray, knowles en catharina zijn schoone karakters, die een aangenaam tegenwigt geven tegen de afschuwelijke augusta, afschuwelijk tot in haar sterven toe. Naar haar hadden wij het werk liever: de Zuster genoemd. Doch, wat doet dit er toe? De vertaling is wél; alleen dat Engelsche Mr. en Mrs. hinderde ons een weinig, en Hoofdst. 14-27 (maar dit is de schuld der Schrijfster) zijn lang genoeg gerekt. De beschrijving van den geestelijke (D. I, bl. 200) wijkt nog al aanmerkelijk af van het titelvignet. Behalve kunne voor kunde, D. I, bl. 191, en den Jury, D. II. bl. 243, herinneren wij ons geene hinderlijke fouten.
Eenmaal aan de Engelsche Schrijfsters zijnde, laten wij volgen:

Carolina, of de Zelfverloochening. Door Mrs. Hofland. Uit het Engelsch. Te Amsterdam, bij ten Brink en de Vries. 1837. In gr. 8vo. 248 Bl. f 2-60.

De trant, in welken deze Roman geschreven is, zal aan onze landgenooten ongetwijfeld zeer welkom zijn. Men kan dien den zedelijk-godsdienstigen noemen. Prikkelend voedsel voor eene opgewondene verbeelding zoeke men hier niet. De lotgevallen verheffen zich naauwelijks boven het gewone; verrassende uitkomsten, kokende hartstogten zoekt men hier te vergeefs; maar het geheel ademt eenen zoo zuiveren en zachten geest, is zoo vol van edele gevoelens en zachte godsvrucht, dat wij dit geschrift gaarne aanprijzen. Bij gunstige opname wil de Vertaler nog meer van deze Schrijfster geven. Het eindelooze uitgeven van zoutelooze boeken maakt het goede lang niet overtollig; en toch zeggen wij: ne quid nimis!

{==666==} {>>pagina-aanduiding<<}

Eene andere pennevrucht van eene andere Engelsche Dame hebben wij in:

Lodore en zijne Dochter. Een Verhaal. Naar het Engelsch van Mrs. Shelley. Te Amsterdam, bij H. Frijlink. 1836. In 8vo. 312 Bl.

Een werkje, waarin vooral eene levendige verbeelding heerscht. Het eerste gedeelte vonden wij vrij vervelend; het vervolg wordt ongelijk veel onderhoudender. Met eenige kleine verschikkingen ware het niet moeijelijk geweest, het karakter der moeder geheel verborgen te houden. De verrassing ware dan groot geweest; nu is zij het alleen voor de in het verhaal betrokkene personen; de lezer ziet alles vooruit. Dit is een wezenlijk gebrek in dit anders welgeschreven werkje, dat beter de Moeder ware genoemd. Een eigennaam op den titel van een' Roman achten wij altijd een titel faute de mieux.
Dit boekdeel behoort, met:

Het Meisje van Kars; naar het Engelsch van J. Morier. II Deelen. 630 Bl.

en: De Zoon van den Misdadiger; naar het Engelsch van Kapt. Marryat. 324 Bl. (beide in 8vo.)

tot eene onderneming van den Boekhandelaar frijlink, te Amsterdam, om, onder den hoofdtitel van Bibliotheek van buitenlandsche Romans en Verhalen, jaarlijks een negental Deelen, elk van 250 à 300 bladzijden, in het licht te geven; bij inteekening tegen f 1-80 per Deel; afzonderlijke Romans (nooit meer dan van twee Deelen, des noods door meer compressen druk, uit te geven) tot f 2-50 per Deel verkrijgbaar. Gebrek aan genoegzaam debiet heeft deze onderneming met genoemde vier Deelen doen ophouden. De vorm is anders zeer behagelijk, en overtreft in dit opzigt die voor een werk de petite lecture al te deftige groot octavo Deelen, wijd van druk en hoog van prijs, waarin wij doorgaans de Romans onzer naburen ter lezing bekomen. Als men dan ook minder grove winsten beoogde, zou - hebben wij altijd gedacht - het debiet ruimer zijn. De uitslag dezer onder-
{==667==} {>>pagina-aanduiding<<}
neming heeft het tegendeel doen zien. Wij moedigen echter den Uitgever aan, om, als hij in het vervolg meer vertaalde Romans in het licht zendt, dit aangename formaat te blijven kiezen, al is het dan niet onder een' algemeenen titel, waarmede hij - en daarom hadden wij hem deze uitkomst wel durven voorspellen - niet de eerste was. Zijne keuze was anders gelukkig. Het Meisje van Kars is eene Oostersche geschiedenis. De Schrijver, van wien men ook Reizen in Perzië en elders heeft, verraadt overal den kenner van terrein, zeden en gewoonten; terwijl Kapt. marryat als naar gewoonte zijne lezers meest aan boord van een schip verplaatst, en het scheepsleven, stormen en zeegevechten regt levendig schildert. Zijne manier komt daarin het naast aan die van cooper. Elk der vier vermelde Deelen heeft een
fraai gesteendrukt plaatje.
Aan den titel zou men niet zeggen, dat

De Burgemeester van Windhoek. Eene zonderlinge Geschiedenis;

insgelijks uitgegeven te Amsterdam, bij h. frijlink, maar in groot 8vo, 252 bl., en uitgedost met gegraveerden titel en vignet, dat dit f 2-60 kostend boek almede uit het Engelsch vertaald is. Wij loopen er niet zeer hoog mede, misschien omdat de titel ons een vrolijk boek verwachten deed. Het verschijnt in het licht zonder eenige voorrede of iets dergelijks; en waarlijk, Rec. zou dan ook zeer verlegen zijn, om iets te zeggen tot verdediging der vertaling van eenen Roman, dien wij gemakkelijk hadden kunnen missen. Dat de niet onbedreven Vertaler en de zindelijke Uitgever liever hunne pen en pers tot iets beters leenen! Dit werkje verdiende het waarlijk niet. Bladz. 118, reg. 15, staat toen voor toestand.
Wij spraken daar van kunnen missen; maar, à propos daarvan, moeten wij ook noemen:

De oude Guerillo van Granada. Historisch Romantisch Tafereel; door A. von Tromlitz. Uit het Hoogduitsch. Te Amsterdam, bij J.C. van Kesteren. 1837. In gr. 8vo. 292 Bl. f 2-75.

Een boek, dat alleen daarom nog eenige aandacht wekt, omdat het verplaatst in den worstelstrijd tusschen de Carlisten

{==668==} {>>pagina-aanduiding<<}
en Christino's, maar overigens het minste is, wat wij van dezen, ook in ons vaderland niet onbekenden, Schrijver lazen. Om de gelijkheid van terrein en ten deele van onderwerp laten wij volgen:

Salvador, het Opperhoofd eener Guerillabende, of de Spaansche Bevrijdingsoorlog van 1808 tot 1813. Een Verhaal van Don Telesforo de Trueba. II Stukken. Te 's Gravenhage, bij A. Kloots. In gr. 8vo. 624 Bl. f 4-40.

De Vertaler, h. van der sprong, meldt niet, of hij dit werk uit het oorspronkelijke Spaansch hebbe overgezet, dan of hij de vertaling in eene der ‘verscheidene Europesche talen’ gevolgd zij. Uit enkele Gallicismen zouden wij eene overzetting uit het Fransch onderstellen; doch, waar dan ook uit, de vertaling is goed. En het geschrift was die ‘eer’ ten volle waardig. De Schrijver, een aanzienlijk Spanjaard, schildert in hetzelve met levendigheid de Guerilla-benden gedurende den bekenden bevrijdingsoorlog tegen Fransche overheersching en onderdrukking. Wij hebben het met genoegen gelezen.
Van mannenoorlog komen wij op vrouwenoorlog in:

Wlaska, of der Vrouwen Oorlog in Bohemen. Een geschiedkundige Roman, naar het Hoogduitsch van C.F. van der Velde. Te Amsterdam, bij J.C. van Kesteren. 1836. 304 Bl. f 2-75;

waartoe een verhaal, bekend uit de Boheemsche geschiedenis der zesde of zevende eeuw, de stof levert. Doch, schoon wij moeten bekennen, dat het niet de minste Roman van dezen Schrijver is, moeten wij toch zeggen, dat dezelve zich niet boven het middelmatige verheft, en dat middeleeuwsche kostuum mist, waardoor werken van dezen aard waarlijk belang wekken. Slechts enkele partijen zijn goed geteekend.
In vernuft, verbeelding en smaak staat veel hooger het kleinste van alle in deze beoordeeling opgenomene boeken, dat wij, opdat het zij: einde goed, al goed, ook tot het laatst bewaarden. Het draagt den titel van:

Ernst Frank. Een belangrijk Tafereel uit den strijd tot vrijmaking van Zuid-Amerika, door A. Ewald. Uit het

{==669==} {>>pagina-aanduiding<<}
Hoogduitsch. Te Zaltbommel, bij J. Noman en Zoon. 1837. In gr. 8vo. 270 Bl. f 2-20.

Wij lazen dit werkje met belangstelling, en durven het gerust aanprijzen. Veel kunnen wij er niet van zeggen, maar besluiten, met er iets uit over te nemen: ‘Onze nieuwere Romans (is het oordeel van een' der vrienden van den Schrijver, Inleiding, bladz. 7) zijn eene soort van dramatische voortbrengsels, en daarom moet ook de tijd der eigenlijke handeling zoo kort mogelijk gesteld worden. De geschiedenis der jeugd en alle voorafgaande gebeurtenissen moeten als inlasschingen (episoden) kort en bondig, wel ingevlochten, maar niet als van den Schrijver afkomstig, doch door de opgevoerde personen zelven worden voorgedragen. Het schetsen van natuurtooneelen en het bijbrengen van korte oordeelvellingen is alleen den Schrijver vergund; maar ook hiermede moet hij spaarzaam te werk gaan, en, waar dat maar voegzaam kan, ook deze den handelenden personen in den mond leggen (*). Die personen zelven moet hij in woorden en gedrag zoodanig aan zijne lezers doen kennen, dat zij in staat zijn hen te beoordeelen, zonder dat eene afzonderlijke beschrijving van hun karakter daartoe noodig zij. Verder moeten alle gebeurtenissen waarschijnlijk en natuurlijk wezen. Even als de dichtkunst alleen de verfraaide natuur schildert, en haar niet afmaalt gelijk zij is, maar zoo als zij zijn kon, zoo moet ook de Romanschrijver alles, wat maar eenigzins aanstoot of ergernis geven kan, zoeken te vermijden, hetgeen den Geschiedschrijver niet geoorloofd is.’ Woorden van waarheid, die den opsteller bij het schrijven van zijnen Roman zijn voor den geest geweest, en die wel door allen, die zich tot dezen arbeid zetten, mogen in het oog gehouden worden. Geschiedde dit, dan zouden wij in dit vak minder geschriften, maar ook - minder prullaria hebben.




Manuella, de Dochter van den Scherpregter, of Geschiedkundige Tafereelen uit de tegenwoordige Spaansche Onlusten. Naar het Engelsch. II Deelen. Te Amsterdam, bij G. Portielje. 1837. In gr. 8vo. Te zamen 579 Bl. f 5-90.


{==670==} {>>pagina-aanduiding<<}

‘Spanje,’ merkt de Vertaler van dit boek, in zijn kort Voorberigt, te regt aan, ‘is het land, waarop zich in deze dagen aller aandacht vestigt; want het lot van meer dan éénen Staat van Europa hangt misschien van dat af, hetwelk dien, door verdeeldheden verscheurden grond treffen zal.’ - Ja, het schoone, door moeder Natuur met hare beste gaven zoo ruim bedeelde, maar tevens thans zoo diep ongelukkige Spanje boezemt algemeen belang en medelijden in; en een boek, dat ons de Spaansche natie in haren tegenwoordigen handel en wandel, gelijk men zegt, leert kennen, dat ons de driften en woelingen der staatkundige partijen levendig voor oogen stelt, en al de ijselijkheden en gruwelen van den burgeroorlog met echte, hoezeer dan ook verschrikkelijke, kleuren afschetst, kan niet missen zijne lezers te vinden. Zulk een boek is het door ons hier aangekondigde. Men bevindt zich, hetzelve lezende, in Madrid, in de Tertulia's der groote wereld, in de paleizen der Grandes, onder de lagere standen, onder de Christino's, onder de Carlisten, in het Escurial, in het Prado, op de Plaza Mayor; terwijl de verscheidenheid van tooneelen, welke de lezer op die plaatsen en onder al die veelsoortige menschen, als ware het, bijwoont, zijne belangstelling meer en meer doet toenemen, maar hem tevens met afkeer van een volk vervult, hetwelk zoo zinneloos in zijne eigene ingewanden wroet en zijn heerlijk land in een akelig moordhol verandert.
Waarom echter de oorspronkelijke Schrijver zijn boek Manuella, or the Executioner's Daughter, a Story of Madrid, betiteld hebbe, begrijpen wij niet regt; want de geschiedenis van deze Manuella maakt slechts een klein gedeelte van het geheel uit: immers begint zij eigenlijk eerst bijna op de helft van het tweede deel, nadat, ja, op het einde van het eerste deel, ter loops van dat ongelukkige meisje gewaagd is. De Vertaler heeft derhalve, onzes oordeels, zeer wèl gedaan, met er eenen tweeden titel: Geschiedkundige Tafereelen enz., bij te voegen. Tafereelen toch zijn het, wel niet geheel losse, maar ook niet naauw en onafscheidelijk zamenhangende, zoodat het boek even goed Herbert de Clifford, Merced de Valmarino, Alice Downie - alle personen, die niet minder belangrijke, ja zelfs veel meer doorloopende rollen, dan Manuella, spelen, zou kunnen geheeten hebben. - Intusschen toont de Auteur in alle opzigten met Spanje en de Spanjaarden zeer goed bekend te zijn. Zijn politiek

{==671==} {>>pagina-aanduiding<<}
geloof schijnt Carlistisch te wezen, en als Engelschman is hij niet van vooringenomenheid met zijne landgenooten te beschuldigen. Zoo zegt hij, onder anderen, (Iste D. bl. 78): ‘Daarenboven werkte de belangstelling mede, die welopgevoede vreemdelingen gewoonlijk voor de Britten koesteren, en de clifford, geheel vrij van den terugstootenden trots en de koude achterhoudendheid, zoo eigen aan zijne landgenooten, werd ligtelijk overgehaald’ enz. - Wat hij van de kroon van louis philippe zegt, (Iste D. bl. 15) dat die, namelijk, waggelt, zal hij nu toch wel niet willen volhouden. Ook was - wat hij (Iste D. bl. 16) beweert - karel IX geenszins de bewerker van den Bartelsnacht, maar wel degelijk katharina de medicis, en karel slechts het werktuig in hare handen.
De vertaling, en ook de correctie, kon beter zijn. - Op iemand stooten, voor: iemand ontmoeten, (Iste D. bl. 13) is een Germanisme, welke wij in eene vertaling uit het Engelsch niet verwacht hadden. Grieven beginnen (ibid. bl. 40) zegt men niet, ten ware men er nog een werkwoord, bij voorbeeld opperen, inbrengen, bijvoege. Doordachte achteloosheid (ibid. bl. 67) zal wel opzettelijke, voorbedachtelijke achteloosheid moeten zijn. Ibid. bl. 33 leest men: ten opzigte van fatsoenlijke zamenspanningen ging hem de faam voor. Even als hadde de faam reeds vóór hem fatsoenlijk zamengespannen! Ibid. bl. 71 staat: geestvervoering zijner woorden. Wat is dat? Ibid. bl. 89 wordt gezegd: hun bijzondere trap werd door de hellebardiers en eenige lijfwachten bewaakt. Mac-man beantwoordde den groet der schildwachten, en klom langs denzelven, door montreil gevolgd, naar boven. Onder dat denzelven moet men hier noodwendig groet verstaan, ofschoon trap gemeend wordt; doch wegens de nieuwe periode had hier trap moeten herhaald worden. Ibid. bl. 95, dat de moeder harer dochter eenen brief spitsvinnig uit de hand rukte. Dit moet onbetwistbaar vinnig zijn; want spitsvinnig heeft hier geenen zin, daar het, van personen, scherpzinnig, en van zaken fijn uitgeplozen beteekent. Ibid. bl. 313 vindt men paswoord, een ons onbekend woord: het moet daar leus beteekenen. IIde D. bl. 7: herhaalde hij
betuigingen, die hem nu niet langer verdroten te doen, voor: welke het hem niet langer verdroot te doen. - Doch, in weerwil van deze en andere vlekjes, die veelligt aan de te vliegende pen des Vertalers te wijten zijn, bevelen wij dit

{==672==} {>>pagina-aanduiding<<}
onderhoudende boek, waarin zoo veel belangrijks gevonden wordt, ruimschoots aan. Druk en papier laten niets te wenschen over: trouwens, dit is men van den Uitgever gewoon. Het vignet is insgelijks, hoe ijselijk ook, wél uitgevallen en versiert het boek, maar verwijst op het IIde D. en is dus eene soort van nieuwe krijgslist, om de nieuwsgierigheid op te wekken en tevens slechts één plaatje voor de beide deelen te leveren.

Iets over het Levend-begraven en de Lijkenhuizen, als middel ter voorkoming van hetzelve, door eene Geneeskundige Vereeniging te Haarlem. Met eene Plaat. Te Haarlem, bij J.B. van Loghem. 1837. In gr. 8vo. 48 Bl. f :-60.

De vrees om levend voor dood gehouden en aldus begraven te worden, is vrij algemeen en, blijkens eenige voorbeelden, niet ongegrond. Al mogen dan die voorbeelden zeldzaam zijn, zulks neemt het verschrikkelijke daarvan niet weg, evenmin als de verpligting om het levend-begraven te voorkomen. Het lang bewaren en bewaken der lijken in de bijzondere woningen is ook niet altijd doenlijk, en somtijds zou het voor de gezondheid der levenden nadeelig kunnen zijn. Het is daarom goed te keuren, dat men in verscheidene steden afzonderlijke lijkenhuizen heeft opgerigt, waar de lijken zoo lang bewaard blijven, tot dat de rotting, het eenige zekere teeken des doods, zich vertoont. Als aanprijzing van dergelijke inrigtingen schreven de Heeren koene, egeling, coelen, beeke en waardenburg, allen Med. Doctoren te Haarlem, dit beknopte werkje, 't welk wij wenschen, dat deszelfs nuttig doel bereiken zal. Behalve voorbeelden van opgewekte schijndooden, die men reeds als lijken beschouwd had, en van werkelijk levend-begravenen, tot staving der nuttigheid van het oprigten van lijkenhuizen, als het doelmatigste middel om dit gevaar te voorkomen, behelst het werkje berigten van 't geen elders gedaan is, wederlegging van tegenbedenkingen, en een ontwerp van een tot het voorgestelde einde dienstig gebouw voor eene stad van den tweeden rang, gelijk Haarlem; welk ontwerp door afbeeldingen en een' platten grond is opgehelderd.





{==673==} {>>pagina-aanduiding<<}

Schiedamsche Almanak, voor het Jaar 1838. Te Schiedam, bij M. Gonde. 182 Bl. f 1-:

Zoo wordt dan het getal gewestelijke en stedelijke Almanakken nog met een' nieuwen broeder vermeerderd! Wij kondigen voor 1838 een' Schiedamschen Almanak aan; en hoezeer een Almanak wel altijd een Almanak blijven zal, zoo behoeft de nieuwe Almanak van Schiedam niet te vreezen voor een slecht onthaal. Het boekje doet zich, uit- en inwendig, vrij goed voor. Proza en poëzij, gedeeltelijk nameloos, wisselen elkander beurtelings niet onaangenaam af. ‘Of onze Letterkunde,’ zoo als de Recensent van den Almanak, in een geestig stukje: Eene Nederlandsche Recensie, 't welk in het boekje gevonden wordt, vraagt, ‘door de uitgave van dezen Almanak wel iets gewonnen heeft?’ durven wij niet beslissen. Zullen letterkundige voortbrengselen eene blijvende waarde behouden, dan moeten zij nog al wat degelijke eigenschappen bezitten; maar, hoe het zij, vele stukjes, hier te vinden, zouden prachtiger uitgegevene jaarboekjes geenszins ontsieren. Wij treffen ze hier aan van meer of minder bekende Dichters: De Heeren van der hoop, lublink weddik, van pellecom, van dam van isselt, van harderwijk en anderen leverden hunne bijdragen. De Romance van van der hoop (uit het Russisch?) is dien Dichter waardig; jammer, dat het plaatje bij dezelve zoo ongelukkig uitgevallen is (welke figuren!) en zoo afsteekt bij het goed geteekende en alleraangenaamst gedaagde plaatje, 't welk bij het fiksche gedicht, door van pellecom, gevonden wordt. De Kroon, door lublink weddik, dichterlijk wijsgeerig; Meester boven Meester, door van dam van isselt, los en luimig; de Gedachten, door van harderwijk, ernstig en belangrijk, en om trant en inhoud lezenswaardig. Wat wij verder van de Dichters gebel en j. van
dam vinden, is hier ook wel ter plaatse; terwijl het stukje van den Heer enst koning ook door onze vrouwen en meisjes met genoegen zal gelezen worden. Wij stemmen volmondig met den Dichter in:

‘Vrouwenmin verhoogt het leven: 
Zaligheid deelt ze aan ons uit; 

{==674==} {>>pagina-aanduiding<<}

Vrouwenschoonheid zij verheven, 
Zoo ze een reine ziel omsluit. 
Vrouwendeugd, steeds onverganklijk, - 
Huwlijksliefde, kuisch van aard, - 
Moedertrouw, van niets afhanklijk, 
Is den rijksten bloemkrans waard.’ 

Maar genoeg van het boekje. Men koope den Schiedamschen Almanak. Bij eene verzameling van jaarboekjes moet hij niet gemist worden. Bovendien bevat hij, voor de stad, waarin de jonggeborene het licht ziet, eene Naamlijst der Leden van het Stedelijk Bestuur en andere Collegiën, Ambtenaren enz., waardoor het boekje eene volledigheid heeft, die andere jaarboekjes missen, en die toch hoogstbelangrijk is. Nopens de geschiedenis en oudheden van Schiedam zal door de Redactie in het vervolg mede iets worden opgenomen; wij wenschen haar daartoe goede bronnen.




De Zwitsersche Robinson Crusoë, of de met Vrouw en Kinderen gestrande Zwitsersche Predikant. Een Verhaal tot opscherping van het denkvermogen en vorming van het hart. Uit het Hoogduitsch van J.R. Wijsz. II Deelen. Tweede Druk. Met Platen en Vignetten. Te Amsterdam, bij P.R. Otto. In kl. 8vo. Te zamen 674 Bl. f 4-80.

Wie kent het ‘boek van Robinson Crusoë’ niet? Want onder dien naïven titel hoorden wij er dikwijls van gewagen, zoowel door hen, bij wie het lezen juist geene alledaagsche bezigheid is, als door kinderen. Beide soorten van lezers vinden zich gewoonlijk geboeid door de zeldzame avonturen van den eenzamen eilandbewoner; en het is inderdaad belangrijk, als in een' spiegel vertoond te zien, hoe de nood 's menschen geest- en zielskrachten ontwikkelt, en hoe zijn vernuft door het gevaar wordt opgescherpt. Men vindt misschien daarom den Robinson Crusoë in de meest gelezene Europesche talen. Zelfs herinnert Rec. zich van de dagen zijner jeugd, dat hij eenen Robinson in het Latijn gelezen, en daaruit geleerd heeft, dat erwten-doppen in de spraak der oude Romeinen: pisa explodere, een geweer laden: sclopetum complere, en thee-drinken: aquam calidam theae succo infectam sorbere heeten moet.

{==675==} {>>pagina-aanduiding<<}

Rec., die, zoo als uit het gezegde blijkt, zich over eene tamelijke bekendheid met Robinson verblijden mag, zette zich ook tot de lezing van dezen Zwitserschen, en wil gaarne met alle bescheidenheid zijn oordeel daarover aan het Publiek mededeelen.
Men heeft hier het dagboek van eenen Zwitserschen Predikant, die met zijne vrouw en vier kinderen naar een ander werelddeel trok, en, na schipbreuk geleden te hebben, alléén met zijn gezin in een vreemd en onbekend gewest aanlandde, waar zij, gedeeltelijk door hetgeen zij van het schip dadelijk medenamen en achtervolgens van daar haalden, en gedeeltelijk door hetgeen de vruchtbare grond hun opleverde, het leven onderhielden. Het dagboek beslaat een jaar tijds, en is in vele opzigten belangrijk. Om de kennis der natuurlijke historie bij jonge lieden op eene onderhoudende wijze te bevorderen, om hun de gronden van natuur- en werktuigkunde te leeren, is het allezins geschikt. Ook wordt geene gelegenheid verzuimd, om op het zedelijk en godsdienstig gevoel te werken; en waarlijk treffend is, wat in het Iste Deel, bl. 234, bij gelegenheid van het Bijbellezen op den eersten Zondag van hun verblijf in het vreemde land, gezegd wordt.
De uitvoering verdient lof; doch bij eenen volgenden druk, dien het werkje wel waardig is, hopen wij, dat de drukfouten verbeterd en de Germanismen geweerd zullen worden. Overigens onthouden wij ons van aanmerkingen, die te maken zouden zijn, maar door de waarlijk nuttige en zedelijke strekking van het werkje rijkelijk worden opgewogen.

Vertellingen aan mijn Petekind, of de Peetoom op reis. Uit het Fransch. Met Platen. Te Amsterdam, bij P.R. Otto. In kl. 8vo. 303 Bl. f 1-50.

Bij den grooten voorraad van geschriften en geschriftjes voor de jeugd, kan men echter het pogen, om dien voorraad met goede, hetzij oorspronkelijke, hetzij vertaalde, bijdragen te vermeerderen, niet afkeuren. Voor de kleine menschen hangt er veel, onberekenbaar veel van af, (zoo wel met betrekking tot de vorming van het verstand als van het hart) welke lektuur zij in handen krijgen; en, is het lezen van onbeduidende boeken voor volwassenen, ten zachtste

{==676==} {>>pagina-aanduiding<<}
uitgedrukt, tijdverlies, voor het kind en den jongeling, voor het knaapje en meisje is het verlies grooter.
Het hier aangekondigde werkje bevat, in den vorm van verhalen, menige nuttige zedelijke wenken. De jeugdige lezers leeren het gevaarlijke der onbedachtzaamheid, ongehoorzaamheid en andere gebreken opmerken. Zij worden aangespoord tot menschenliefde, tot vertrouwen op de Voorzienigheid enz. De Vertaalster heeft zich van hare taak, over het algemeen, wèl gekweten. Echter had zij, dunkt ons, eene meer Nederlandsche tint aan het geheel kunnen geven, en hier en daar minder schroomvallig moeten overbrengen, zoo als b.v. prier door bidden, waar het, naar ons taaleigen, verzoeken moest zijn. Wij lazen het werkje met belangstelling, en durven het gerustelijk aan ouders en opvoeders aanbevelen. Ook de uitwendige gedaante van het boeksken, dat met twee weluitgevoerde plaatjes versierd is, maakt het geschikt tot een aanmoedigend geschenk voor de lieve jeugd, bij welke wij het eene gunstige opname toewenschen.





De vertellende Grootmoeder onder hare Kleinkinderen. Naar het Hoogduitsch van August Willmar. In kl. 8vo. 150 Bl. f 1-10.

Belooning voor vlijtige Kinderen, in korte Vertellingen voor Knapen en Meisjes. Bijeenverzameld door H. Muller en D. Bomhoff, Hz. In 12mo. 105 Bl. f :-70.

Voorbeelden van Onschuld en Deugd, in kleine Vertellingen voor de Jeugd. Verzameld door dezelfden. In 12mo. 106 Bl. f :-70.

Alle drie te Deventer, bij A.J. van den Sigtenhorst, en met Plaatjes versierd.

Drie boekjes, naar inhoud en strekking op elkander gelijkende als drie droppelen waters; maar dat water is klaar en zuiver, en deszelfs gebruik kan dus niet anders, dan de zedelijke levenssappen zuiveren en versterken bij de lieve jeugd. Met aardige plaatjes voorzien, bieden deze korte, onderhoudende vertellingen gepaste verscheidenheid, en de boekjes kunnen zeer voegzaam tot geschenkjes dienen op jaarlijks wederkeerende kinderfeestdagen.

Boekbesch. No. XIII. bl. 544, reg. 11. moet zijn: van het Godsdienstig onderwijs.
- bl. 545. reg. 3: naar de letter.
- bl. 554. reg. 20: berigten.
- bl. 556 en 557: elixir.
- bl. 557. reg. 12: der Parfumeriën.
- bl. 561. reg. 15 v.o.: eigenlijk.
- bl. 562. reg. 1: tegenoverstelling.
- bl. 574. reg. 3 v.o.: Drinklied.
- bl. 578. reg. 6 v.o.: moord en Godslastering.
- bl. 583. reg. 2 v.o.: retorchs.






{==677==} {>>pagina-aanduiding<<}

Boekbeschouwing.

Specimen Hermeneutico-Theologicum inaugurale, de membrorum concinnitate, in Pauli ad Romanos Epistola, quod - pro Gradu Doctoratus - in Academia Rheno-Trajectina, publico ac solemni examini submittit A.M. Snouck Hurgronje, Medioburgensis, Doctrinae Christianae Interpres designatus in urbe Verana. Traj. ad Rhen. apud Paddenburg et Soc. 1837. Forma 8va. maj. XII et 160 pagg.

Specimen Theologicum de Cyrilli Hierosolymitani Catechesibus, quod - Praeside A. des Amorie van der Hoeven - ad publicam disceptationem proponit J.J. van Vollenhoven, in Sem. Rem. S.S. Thol. Stud. Amst. apud C.A. Spin. 1837. F. 8va. maj. VIII et 149 pagg.

Disputatio de Hussi Vita praesertimque illius condemnati causis, quam - pro Gradu Doctoratus - in Academia Lugduno-Batava publico ac solemni examini submittit D.G. van der Horst, Lugduno-Batavus. Amst. apud S.J. Prins. 1837. F. 8va. maj. XII et 132 pagg. f 1-50.

Deze drie Proefschriften voegen wij bij elkander, deels kortheidshalve, deels ook ten aangenamen bewijze, dat men op onderscheidene geleerde Kweekscholen en bij verschillende Kerkgenootschappen wedijvert, om tijd en vlijt ter bevordering der Godgeleerde Wetenschappen te besteden, en daarvan loffelijke proeven aan het licht te brengen.
De Heer a.m. snouckhurgronje, Kweekeling der Utrechtsche Akademie, Zoon van den Middelburgschen

{==678==} {>>pagina-aanduiding<<}
Predikant Dr. snouck hurgronje, volgt loffelijk het voorbeeld van zijnen Vader en Broeder, door het leveren van een Specimen ter verkrijging van de Doctorale waardigheid. Hij handelt daarin over de geëvenredigdheid of gelijkmatige schikking der leden in den Brief van paulus aan de Romeinen; die schikking namelijk, welke anders ook parallelismus genoemd wordt, en vooral in de dichterlijke boeken des O.V. plaats heeft, maar van daar ook wel in den proza-stijl overgegaan, en als zoodanig ook in de Schriften des N.V. te vinden is. - Het eerste en verre het kortste gedeelte dezer Proeve handelt over die concinnitas der plaatsen van het O.V., die door paulus aangehaald worden, en komt Rec. minder noodig voor, daar deze geen eigene woorden des Apostels zijn, en dus voor het eigenaardige van zijnen stijl niets afdoen. - Het tweede en voornaamste bevat het eigenlijke onderwerp, dat hier gepast in drie deelen verdeeld wordt, en over die plaatsen handelt, waarin of de gelijknamige, of de tegenstellende, of de gemengde parallelismus heerscht, welke laatste wederom drie onderdeelen heeft, namelijk of plaatsen, waar de leden, zonder uitdrukkelijke gelijkheid of ongelijkheid, elkander evenredig opvolgen, of waar de leden van den zin uit elkander aan te vullen zijn, of waar verschillende soorten van parallelismus ondereen gemengd worden. De tot elke rubriek behoorende plaatsen stelt de Schrijver voor, wijst de daarin naar zijn inzien heerschende concinnitas aan, en maakt er niet zelden een goed critisch en exegetisch gebruik van. - Dit alles wordt doorgaans kort, ordelijk en duidelijk behandeld, en van de
voorhanden zijnde bouwstoffen wordt een goed gebruik gemaakt: op het laatst is het wel eens een weinig schraal en oppervlakkig; maar voor een Akademisch proefschrift, dat van zoo grooten omvang niet zijn kan, mag men er tevreden mede zijn. - Doorgaans kan Rec. zich met den Schrijver wel vereenigen: over den zin van enkele plaatsen in haar geheel kan hij hier niet uitweiden; en dit komt ook met het bijzondere oogmerk van dit

{==679==} {>>pagina-aanduiding<<}
Specimen minder overeen. Op sommige plaatsen, vooral op de volgg.: Rom. VII:6b., (p. 89) VIII:2, 4b., (p. 95-97) XVI:19b, (p. 112,3) zou Rec. meer eenvoudige antithesis dan parallelismus antitheticus vinden: het is meer één enunciatum, dan wel twee membra disjuncta. Zoo is het ook met H. VIII:31, 32, (p. 123 seqq.) waar niets anders dan eene eenvoudige protasis en apodosis schijnt te zijn; en H. XI:36, dat wederom slechts één enkele eenledige volzin is. - Moeijelijk zou het te bewijzen zijn, wat de Schrijver p. 121 beweert, dat προγινώσκειν (H. VIII:29) beteekent ab aeterno complecti amore: zou er hierin en in het volgende προορίζειν op het πρὸ wel zoo veel te drukken, en het compositum wel veel meer dan het simplex zijn? zouden die twee woorden hier ook niet, als bijkans synonyma, bij elkander behooren; want er staat vóór het laatste niet, gelijk in de andere leden, τούτους καὶ, maar eenvoudig καί? Paulus herhaalt het laatste, vs. 30, slechts, omdat er wat veel tusschen beide stond. - H. II:25 meent de Schrijver, dat het laatste deel van het tweede lid uit het eerste van het eerste moet aangevuld worden; doch dit schijnt niet noodig, want het is reeds eene sterkere uitdrukking; het is geheel parallelismus antitheticus, gelijk daarentegen H. III:30 veel meer de synonymus plaats heeft, dan dat, volgens p.
136,7, eene suppletio zou noodig zijn; zoo als H. XIII:38.39 veel meer exaggeratio per antithesin dan parallelismus schijnt te zijn. - Dan genoeg! deze en dergelijke aanmerkingen verminderen den regtmatigen lof niet, dat de Heer snouck hurgronje zijne stof met vlijt en smaak bewerkt heeft.
De Verhandeling van den Heer van vollenhoven is mede ordelijk en geleidelijk ingerigt. Deze Leerling uit de Kweekschool der Remonstrantsche Broederschap volgt zijnen voorganger van der pot: gelijk deze, onder voorzitting van Prof. d.a. van der hoeven, over basilius, als Kerkelijk Redenaar, gehandeld heeft, zoo handelt gene over cyrillus en

{==680==} {>>pagina-aanduiding<<}
deszelfs Kerkelijke Redenen, onder den naam van Catecheses bekend. In de Inleiding geeft hij een kort verslag van den toestand der Christelijke Kerk ten tijde van dezen Bisschop van Jeruzalem, en vervolgens van het leven en lot, van het karakter, de verdiensten en de schriften van dezen Kerkvader, wiens Catecheses of Onderwijzingen het eigenlijke voorwerp zijns onderzoeks uitmaken, en in het eerste deel in het algemeen, en in het tweede met opzigt tot de daarin vervatte Christelijke Godsdienstleer beschouwd worden. Na in de twee eerste hoofdstukken van het eerste deel over getal, verdeeling, echtheid en ongeschondenheid, oogmerk, tijd en plaats dezer Catecheses gehandeld te hebben, geeft hij in het 3de eene korte schets van elke afzonderlijk naar inhoud en vorm, waarop hij in het 4de cyrillus ten opzigte van zijnen stijl, en in het 5de in zijne uitlegging van de H. Schrift beschouwt; waarbij welligt nog iets te voegen ware over zijne manier van bewijsvoeren uit dezelve. Deze laatste echter blijkt althans gedeeltelijk uit de 7 hoofdstukken des tweeden deels, waarin van vollenhoven, na over de kenbron der Godsdienstleer volgens cyrillus gehandeld te hebben, van deszelfs Theologia, Angelologia en Daemonologia, Anthropologia, Christologia, Soteriologia en Eschatologia achtervolgens een kort overzigt geeft, en hieruit eindelijk een kort besluit over de waarde van deszelfs leer opmaakt. Het een en ander is vrij volledig en wél, voor zoo veel het in den omtrek van zulk eene Verhandeling geschieden kan, behandeld, en is geen onbelangrijke bijdrage, om dezen Kerkvader uit zijne schriften, en alzoo ook gedeeltelijk de godsdienstige
denk- en leerwijze van dien tijd te leeren kennen. De stijl dezer Proeve, zonder in zijn geheel verwerpelijk te zijn, schijnt wel eens die eigenaardige kleur van zuivere Latiniteit te missen, welke men ook aan de behandeling van Theologische onderwerpen gaarne gegeven ziet. Ook vond Rec. wel eens woorden en zegswijzen, die niet onberispelijk, of ook suspectae auctoritatis, en waarvan

{==681==} {>>pagina-aanduiding<<}
wel sommige, maar toch denkelijk niet alle, aan drukfouten toe te schrijven zijn. B.v.p.l. sicut mihi - viderentur, ita - putavi, 1. videbantur, of visa sunt; p. 7. evanuïssent, waar de zin vordert evanuërint; p. 9, 12, aliquot temporis, 1. aliquantum temporis of per aliquot tempus; p. 14 en elders meermalen tanti en quanti voor tot en quot; p. 24. exulati, 1. in exilium missi; p. 33. in universo, 1. in universum of universe; p. 43. mysteriosae, 1. mysticae of arcanae; quanti - fecerint, et quam religiose coërcerentur, 1. coërciti fuerunt; p. 61. horum (capitum) summam, tanquam sigillum, iis oppressisset, 1. impressisset, of liever horum summa, tanquam sigillo, ea obsignasset; p. 94. numerosae, 1. numerose; ubi utatur, 1. ubi utitur; p. 100. praemittenda nonnulla - necesse habui, 1. praemittere etc. - Dan genoeg! Rec. wilde alleen hiermede herinneren, hoe noodig en welstandig het is, bij eene voor het overige goede behandeling, ook op zulke dingen, die welligt kleinigheden kunnen schijnen, te letten.
De derde bovengenoemde Verhandeling is van den Heer van der horst, die zijne studiën op het Athenaeum te Amsterdam volbragt, en uit dien hoofde volgens de wet verpligt was naar den Doctoralen graad te staan, welken hij dus ook, na verdediging van deze Disputatio, aan de Akademie van Leiden bekomen heeft. Het onderwerp van dit welgeschreven stuk is het Leven van huss, en voornamelijk de redenen, waarom hij veroordeeld is. Om op het regte standpunt te komen, wordt in de Inleiding de staatsgesteldheid van Duitschland en Boheme, de staat der Pauselijke Regering, en de toestand der Boheemsche Kerk kortelijk geschetst. Hierop wordt in het eerste deel een overzigt van het leven en de lotgevallen van huss gegeven, en vooral zijne geschiedenis, van dat hij voor de Kerkvergadering van Constanz gedaagd, tot dat hij door dezelve ter dood veroordeeld werd, in hare bijzonderheden voorgesteld. In het tweede en voornaamste gedeelte der Verhandeling staat

{==682==} {>>pagina-aanduiding<<}
de Schrijver zeer ordelijk stil bij de redenen, waarom huss veroordeeld is; en wel in het 1ste hoofdst. bij die, welke in het vonnis vermeld worden, namelijk deszelfs overhelling tot de leer van wiclef, en deszelfs om drie redenen dusgenoemde hardnekkige en onverbeterlijke ketterij. Daar hij echter meent, dat de veroordeeling van huss daaruit alleen niet te verklaren is, doet hij in het 2de hoofdst. onderzoek naar de van elders ontleende redenen, namelijk die gelegen waren 1. in de Leden der Kerkvergadering, 2. in Keizer sigismund, 3. in huss zelven. Bij de eerste vindt hij staatkundige, wijsgeerige, godsdienstige redenen, ook dezulke, die uit het verschil van volk, waaruit zij waren, uit den algemeenen haat der Geestelijken, of uit bijzondere veete tegen huss ontstonden: bij den Keizer neemt hij deszelfs veranderlijke en zwakke gemoedsgesteldheid en staatkundige overleggingen in aanmerking: bij huss let hij op deszelfs onwrikbare vastheid van geest, onverschrokkene verachting van den dood, en vurige zucht tot openlijke belijdenis der waarheid. - Dit een en ander kan Rec., zonder te uitvoerig te worden, niet breeder voorstellen: in sommige der opgegevene redenen zou hij misschien zooveel niet vinden als de Schrijver; maar met het geheel, als oordeelkundig ontwikkeld, kan hij zich in de hoofdzaak wel vereenigen. - Deze Verhandeling is rijkelijk, somtijds met kwistige mildheid, voorzien met noten ter aanhaling van werken, die de Schrijver geraadpleegd heeft, of waarin over het gezegde meer te vinden is: nu, dit is in allen gevalle beter, dan slechts na te schrijven, zonder zijne bronnen te noemen; evenwel het is ook hierin: Est modus in rebus. - Daar eindelijk deze Verhandeling zich ook door stijl en Latiniteit gunstig aanprijst, mag zij onder de Akademische Proefschriften met vereerende onderscheiding
genoemd worden.





{==683==} {>>pagina-aanduiding<<}

Intreêrede te Groningen en Inwijdingsrede te Uithoorn. Met Aanteekeningen en Bijlagen. Door H.T. Roskes, Predikant te Groningen. Te Groningen, bij J. Oomkens. 1837. In gr. 8vo VIII en 168 bl. f 1-80.

Bij Gelegenheidsleerredenen, indien zij zich niet door eene groote mate van voortreffelijkheid onderscheiden, kunnen wij, naar den aard van dit Tijdschrift, niet lang stilstaan, daar zij dan hare meestal betrekkelijke waarde hebben voor degenen, voor welke zij uitgesproken zijn. - De Intreêrede van den Heer roskes, te Groningen, heldert den Apostolischen zegenwensch, II Thess. III:5, eerst op: zij herinnert vervolgens deszelfs hooge waarde, in deze vier opzigten: als ontleend van onze behoefte, als onze hoogste gelukzaligheid ten doel hebbende, als op de kennis van den Heer gegrond, (dit schijnt niet in den tekst te liggen) en als een' krachtigen prikkel tot Christelijken arbeid opleverende: zij besluit ten laatste met denzelfden wensch, waarvan echter de invloed op de gewone intreê-complimenten niet zeer zigtbaar is. - Gelijk bij de Intreêrede de toen gebruikte Psalm- en Gezangverzen afgedrukt zijn, zoo zijn ze dit ook, benevens het voorgelezene en de Gebeden, bij de Inwijdingsrede. Deze wordt hier gegeven, zoo als zij naderhand meer uitgewerkt en tot eene lengte van 50 bl. uitgedijd is, behalve nog omtrent 22 of 23 bl. voor- en naredenen. Zij heeft hagg. II:10b ten tekst, en beschouwt deze woorden, als eene werkelijk bestaande, d.i. geschiedkundig voor den tempel van Jeruzalem, en door gevolgtrekking (maar die Rec. wat verre gezocht schijnt) ook voor dit kerkgebouw, - als eene bij uitnemendheid rijke - onvoorwaardelijke - en onwankelbare belofte. (Misschien zou men de twee laatste punten beter kunnen omzetten.) Ofschoon nu dit alles, vooral wat bij het tweede punt gezegd wordt, verheffing boven het zinnelijke - godsdienstig onderwijs -
geruststelling voor ons geweten -
{==684==} {>>pagina-aanduiding<<}
tegen alles opwegende vertroosting, niet in den tekst ligt, kan het er echter bij zulk eene gelegenheid beter mede door, en alles te zamen genomen komt Rec. doelmatig genoeg, maar over 't geheel te lang voor; en om den goeden geest, die er in heerscht, zal men het met genoegen kunnen lezen. - De stijl dezer Leerredenen heeft iets afgebrokens en stootends, door dat vele volzinnen te veel op zichzelve staan, en niet genoeg tot een geheel eener redevoering zamengewerkt zijn. - Achter elke Leerrede zijn historische aanteekeningen ter opheldering van eenige gezegden gevoegd, die van meerder of minder belang zijn. - Eindelijk volgen nog vier Bijlagen, van welke de 2de en 3de, zijnde eene toespraak aan ouders bij den doop van hunne kinderen, en eene huwelijksinzegening, welke beide de Heer roskes in zijne vorige Gemeente, met de noodige veranderingen, in plaats van de oude formulieren plagt te gebruiken, de belangrijkste zijn.

De kunst om gelukkig te leven en tevens zijne gezondheid, schoonheid, ziels- en ligchaamskrachten te behouden en te volmaken. Door Ph. Carl Hartmann, Med. Doct. en Professor aan de Hoogeschool te Weenen. Naar den derden druk uit het Hoogduitsch vertaald. Te Rotterdam, bij P.H. van den Heuvell. 1836. In gr. 8vo. X en 439 bl. f 3-60.

‘Wie zou niet gaarne de kunst leeren, om het lieve leven, hetwelk zoo haastig voorbijvliegt, te verlengen?’ zoo begint wijlen jacob vosmaer zijne belangrijke verhandeling over de kunst om lang te leven en wel te sterven (Haarlem, bij v. loosjes, 1827.) Boeken van zulken inhoud worden doorgaans met genoegen ontvangen, en, gelijk vosmaer ter zelfder plaatse zich uitdrukt, met zekere gretigheid opengeslagen. Het ontbreekt niet aan werken, die zulk eene strekking

{==685==} {>>pagina-aanduiding<<}
hebben; beroemde mannen, hufeland, unzer, sinclair en anderen, hebben dit onderwerp met roem voor zichzelven, tot groot nut van anderen behandeld, elk van het standpunt, waarop hij zich geplaatst had. Philipp carl hartmann, een wijsgeerig Arts, die zich voordeelig bekend gemaakt heeft als schrijver van geneeskundige werken en van zulke, die eene meer wijsgeerige strekking hebben, rangschikt zich onder de Artsen, die meer hebben willen doen, dan alleen ziekten genezen. Hij heeft deze taak ook op eene loffelijke wijze en uit een hem meer bijzonder eigen oogpunt volbragt. Getuige hiervan de Voorrede. De kunst, die hartmann wil leeren, zal niet daarin bestaan, dat elk, die dit boek leest, daardoor in de gelegenheid zal gesteid worden, om zijn eigen Arts te wezen, of zulks voor anderen te kunnen zijn: zulke gevaarlijke misgrepen, en die tot kwakzalverij aanleiding geven, zal hij niet in de hand werken. Of het hem echter gelukken zal, den mensch van alle theorie der Geneeskunde onafhankelijk te maken, en hem een' leiddraad te geven, die, bij alle wisseling der Geneeskunde, altijd gelijk waar en zeker door de gevaren des levens heenleidt, dit is eene andere vraag. Wij zouden haar, na de lezing van dit boek, niet gaarne bevestigend beantwoorden. Zulk een denkbeeld was echter voor den Schrijver te aanlokkelijk, dan dat hij zich van hetzelve heeft kunnen ontdoen. Hem heeft een ideaal voor den geest gezweefd; maar het is moeijelijk, idealen te verwezenlijken. Hij zelf erkent, een stout werk ondernomen te hebben; hij hoopt echter in elk geval, dat de lezers zijne bladen niet onbevredigd uit de handen zullen leggen. En dat zullen zij dan ook niet. Het werk is onderhoudend geschreven; het leert niet slechts, hoe men de gezondheid behouden en het leven verlengen kan; het streeft hooger, - het wil den mensch leeren, hoe hij met alle zijne krachten werken zal, om zijne menschelijke spheer aan te vullen, en dit
doel tracht de Schrijver langs den eenvoudigsten weg, dien der Natuur, te bereiken. Deze goede eigenschappen van het werk worden ondersteund door een' netten druk en zindelijke uitvoering, waardoor het boekje een bevallig voorkomen heeft verkregen. De vertaling laat hier en daar nog wel iets te wenschen over. Als een voorbeeld, bl. 53, veetucht voor veeteelt (Viehzucht) enz. enz. Ook zoude men nopens den inhoud van het werk zelf in het algemeen kunnen aanmerken, dat het te zeer tot de bevoor-
{==686==} {>>pagina-aanduiding<<}
regte standen is gerigt; somwijlen is de stijl al te bloemrijk, en, wat het godsdienstige betreft, mist het den eenvoudigen toon, die roerend tot het hart, bemoedigend tot het verstand spreekt. Wanneer men te dezen de kunst om lang te leven en wel te sterven van jacob vosmaer met de kunst om gelukkig te leven van onzen Schrijver vergelijkt, dan gevoelt men zich onweêrstaanbaar tot den eersten getrokken. Hartmann is de aangename, bevallige man, wiens bezoek ons genoegen doet; vosmaer is de hartelijke, welwillende vriend, die ons op elk uur van den dag welkom is. Het gezegde van vosmaer: Ik schrijf voor Christenen, wordt op elke bladzijde metderdaad bevestigd, en geeft aan zijnen arbeid, ook nog na zijnen dood, hooge waarde. In zekeren zin schenkt hartmann iets onvolledigs: hij leert slechts de kunst om gelukkig te leven; maar, zegt vosmaer, (bl. 7) begeert gij waarlijk lang en gezond te leven, leert dan bij tijds, wel te sterven: dit nu heeft de wijsgeerige hartmann niet genoeg in het oog gehouden. De nalatenschap van vosmaer blijve den Nederlander dus een kostelijk goed, hetwelk voor geene uitheemsche
voortbrengselen behoeft of behoort te wijken. Mogt door deze aankondiging de herinnering aan vosmaer en zijne werken verlevendigd worden, en hij zoo, tot nut en heil van velen, bij ons blijven voortleven! Dit is de ware onsterfelijkheid aan deze zijde des grafs.




Gezondheidsleer van den Mond. Bevattende eene naauwkeurige aanwijzing om de tanden van de vroegste jeugd af doelmatig te behandelen en te zuiveren, en hierdoor tot in den hoogsten ouderdom gezond en schoon te bewaren; alsmede beproefde middelen, zoo wel tegen onderscheidene soorten van tand- en kiespijn, als om iedere(n) kwade(n) reuk uit den mond, zonder schade voor de tanden en den mond, te verdrijven. Door Hildebrand. Uit het Hoogduitsch. Te Utrecht, bij R. Natan. 1837. In kl. 8vo. VIII en 120 bl. f :-75.

De wijdloopige titel zegt genoeg, wat men in dit boekje vinden zal. De voorbehoeding tegen ziekten is altijd meer waard, dan de genezing van ziekten zelve. Het is derhalve

{==687==} {>>pagina-aanduiding<<}
niet onverdienstelijk, de prophylaxis tegen tandgebreken in een populair werkje op te geven. De inleiding van hetzelve belooft veel; maar na eene aandachtige lezing heeft Rec. in dit boekje niet veel meer dan het alledaagsche en bekende gevonden. Die echter zulk eene handleiding behoeft, kan het werkje gerust raadplegen, met welks opvolging hij zich in de meest voorkomende omstandigheden niet benadeelen zal.
Wij hebben op de vertaling geene aanmerkingen, dan alleen het woord verdiepingen, bl. 96 (waar wij van kleine verdiepingen aan de oppervlakte der kiezen lezen.) Men moest hier Vertiefungen door uitholingen of holligheden vertaald hebben. Verdieping heeft in het Nederduitsch, zoo ver wij weten, meer de beteekenis van het Fransche étage, of 't geen de Duitscher Stock noemt, namelijk de boven elkander geplaatste afdeelingen van een gebouw. Men vindt echter thans meermalen dit woord verdieping in Hollandsche werken over ontleedkundige onderwerpen, die uit het Hoogduitsch vertaald zijn, in dezen voor den Hollander oneigenaardigen zin. Wie zal toch van verdiepingen in den grond of in den weg spreken, dan die het Nederduitsch met het Hoogduitsch verwart?




Herinneringen aan Noordelijk Duitschland en Scandinavië. Door M. Dassen, H.J. Zn. In II Deelen. - ‘Etudier les siècles dans l'histoire, les hommes dans les voyages et Dieu dans la nature, c'est la grande école.’ La martine. - Te Groningen, bij J. Oomkens. 1837. In gr. 8vo. Te zamen 544 bl. f 5-50.

Na eene opdragt dezer Herinneringen aan zijne reisgenooten, verklaart de Schrijver zich, in eene korte voorrede, op deze wijze omtrent het doel der uitgave: ‘Om het merkwaardige, dat ik op die reis zag, om den indruk, die(n) hetgeen ik zag, bij mij verwekte, te schetsen, nam ik de pen in handen.’ Met dit doel worden zij in 35 Hoofdstukken aan het lezend publiek medegedeeld.
In het begin van Junij (van welk jaar wordt niet gemeld) werd de woonplaats, Groningen, verlaten, om over Leer, Oldenburg, Bremen, Hamburg en Lubeck naar Denemarken te reizen. De herinneringen, die de reis tot in Lubeck achter-
{==688==} {>>pagina-aanduiding<<}
liet, zijn in de 3 eerste Hoofdstukken opgeteekend. Vervolgens wordt de togt naar Koppenhage ondernomen, en deze stad, nevens de merkwaardigheden, die zij en de omstreken opleveren, beschreven. H. 4-6. Het zevende is gewijd aan het eiland Amäger, hetwelk bijzonder de aandacht van den Nederlander moet boeijen. Het achtste bevat aanteekeningen betrekkelijk Roeskilde, Denemarkens oude hoofdstad. In de vier volgende, H. 9-12, zijn Elseneur, Fredriksborg, de Sont, Helsingborg en de omstreken, Gothemburg en de watervallen van Trolhätta de hoofdonderwerpen van het verhaal. De intrede in Noorwegen en Fredrikshald worden H. 13 beschreven. Het volgende heeft tot opschrift: Reis naar Christiania. Aanteekening(en) over deze stad. Daarna geeft de Schrijver: Iets over de Noorwegers en hun land in het algemeen. Het 16de H. beschrijft de reis naar Kongsberg en de zilvermijnen aldaar. Een belangrijk verhaal vindt men in H. 17 van een' togt door het woeste Tellemarken; terwijl men daarin mede de stad Drammen leert kennen. In het 18de ontvangt men verslag van de reis van Drammen over Christiania naar Karlstad. Het opschrift van H. 19 belooft de reis van Karlstad over Philipstad en
Grytshytta naar Fahlun. Men brengt het echter niet verder dan tot Smedjebacken. Boven het 20ste staat daarom ook: De Dalekarlars. Fahlun. Belangrijke bijzonderheden worden hierin medegedeeld. Een 21ste H. heeft de Schrijver niet laten drukken. Terstond volgt 22, ten opschrift voerende: Reis naar Elfcarleby, Gefle. Eerst werd echter de reis naar laatstgenoemde stad voortgezet, en men begaf zich van daar naar den waterval bij Elfcarleby. Voorts wordt men hier met het Boerenleger bekend gemaakt en met de trotsche watervallen in de Dalelf. H. 23 handelt over de ijzermijnen te Dannemora. Upsala en het belangrijke, dat men daar en in de omstreken aantreft, worden beschreven H. 24-27. Over Stockholm, de merkwaardigheden en omstreken dier stad, den Rijksdag, tijdens des Schrijvers verblijf aldaar vergaderd, leest men, H. 28-33. Hoofdst. 34 bevat des Schrijvers gedachten over het Zweedsche volk. Het laatste beschrijft de reis van Stockholm naar Helsingborg. Hier wordt het reisverhaal afgebroken. Op deze wijze wordt daarvan reden gegeven: ‘Er blijft mij thans nog over, iets omtrent onze terugreis uit Stockholm naar Helsingborg aan te teekenen; want van uit deze plaats naar de vaderlandsche grenzen zou het mij aan stof voor aanteekeningen ontbreken.’

{==689==} {>>pagina-aanduiding<<}

De Schrijver verklaarde in de voorrede, de indrukken te willen schetsen, die hetgeen hij zag bij hem verwekte; Recensent acht zich daarom niet geroepen, om aan te wijzen, dat de beschrijving der bezigtigde voorwerpen niet altijd dezelfde indrukken op hem had, of dezelfde gedachten bij hem deed geboren worden. Hij meent te moeten aannemen, dat de Heer dassen getrouw zal gehandeld hebben, en gaf, wat hij beloofde. Hierbij zal hij het moeten laten. Rec. stelt zich tevreden met de vrijheid, die hij blijft behouden, om van den Schrijver te mogen verschillen, waar hij meent zulks te moeten doen. En die vrijheid heeft elke lezer. - Een paar malen echter had de Schrijver, als de indruk, bij hem verwekt, wat bitter werd, dien wel mogen verzwijgen In hevige uitvallen daaraan lucht gevende, zal hij welligt dezen of genen lezer kunnen verbitteren. Wij bedoelen hier de aanmerking bij het beeld van crommedijk in de Domkerk te Lubeck, bl. 60, en eene uitweiding over den Duivel, bl. 123.
Vooral in de eerste Hoofdstukken is het verhaal wel eens wat stootend. Want de Heer dassen heeft daar te dikwijls met een ‘laat mij’ of ‘laat ons’ eenen overgang gemaakt, den reisweg te zeer uit het oog verliezende. De lezer kan dien soms niet eens volgen. Zoo gaat men onder anderen van Koppenhage naar Roeskilde. Daar blijft men aan het einde van het Hoofdstuk in de Domkerk (bl. 127.) Het volgende Hoofdstuk ontdekt men, in Koppenhage terug te zijn, zonder gewaar te kunnen worden, hoe men uit die kerk gekomen is. Doch het volgende is veel geleidelijker geschreven. - Soms is in denzelfden zin eene menigte gedachten zamengewrongen, zonder den lezer een rustpunt te gunnen. Moeijelijk is het daar, des Schrijvers meening wél te vatten, indien men er niet een oogenblik bij vertoeft, om die gedachten wat uiteen te zetten. Zoo ging het Rec. onder anderen bij deze woorden: ‘Deze, (de dichter belman) een dier levendige, slechts vreugde en vriendschap in gezangen en gedragingen ademende dichters, geheel doordrongen van den Zweedschen volksgeest en vooral der dans en wijn minnende Stockholmers, liet, behalve zijne verzen, eene beroemde, naar hem genoemde klub op het ondermaansche achter, die, gelijk genen, oorspronkelijk door hem ontworpen, evenzeer vreugde en vriendschap kweekt en onderhoudt:’ Bl. 478. v.

{==690==} {>>pagina-aanduiding<<}

De taal van den Schrijver scheen ons toe, nog al iets te wenschen over te laten. Te veel gebruik maakte de Heer dassen van uitheemsche woorden. Waartoe toch woorden als de volgende zoo dikwijls gebezigd? expresselijk (bl. 41), armee (bl. 43), gecontrolleerd, geëxamineerd en med. doctoren (44), medische behandeling en medicamenten (46), genererende (49), gerepareerd (54), concessie (67), enthusiasmus (72), laboratorium, analysen (75), inscriptiën (78), producten, elegantie (298) en het dubbelzinnige directelijk voor regtstreeks (467). En klonk ons lanen te eenvoudig, dat daarom de Schrijver zijn geliefkoosd alleeën zoo dikwijls heeft neêrgeschreven? De lezer oordeele uit het volgende, hoe dikwijls men die moet bewandelen: ‘Deze begraafplaatsen bestaan uit vijf vrij aanzienlijke stukken gronds, ieder met grachten omringd, waar binnen alleeën de ruimte insluiten, die echter nog eens weder door andere alleeën in kleinere stukken verdeeld worden; deze alleeën bestaan doorgaans, de buitenste uitgezonderd, uit bloeijende boomen van verschillende soorten.’ (Bl. 31). De Heer dassen zal erkennen, dat dit eenen onaangenamen indruk bij den lezer moet verwekken. Want hij zelf schreef bij het bezoek, afgelegd bij den Baron van suchtelen: Niet minder aangenaam was voor mij de gedachte, dat een Nederlander, schoon door zijne verpligtingen, verdiensten en titels een Rus, de taal van zijnen geboortegrond geenszins verloochende.’ (Bl. 491 v.)
Het werk van den Heer dassen is zeer slecht gezuiverd van schrijf- en drukfouten. Achter het tweede Deel wordt een twintigtal Errata opgegeven, die in beide Deelen voorkomen. Wij voegen er hier eene lijst bij van een omtrent even groot aantal, waarop ons oog buitendien nog stuitte in het eerste Deel. Eene belagchelijk(e) tegenstelling (bl. 12), bezigting, brugt (19), ouden linde (35), trots(ch) zijn (37), begravenis, pa(r)ticulieren (45), Noor(d)zee (59), harer omtrek (70), sedert tijd dien, (dien tijd) (71), fraaijen Engelsche(n) aanleg (94), aux grée des vents (113), de(n) lof bezingende (114), voortgebliksemt (175. Een krachtig woord!) Christian(i)a (228), omringt (232), reg(t) uit (241), men hadt (264). Het tweede Deel onderging geene betere zuivering. Om niet lastig te worden, zullen wij hiervan maar geene bewijzen bijbrengen.
Aan het opgemelde heeft Rec. zich te meer geërgerd,

{==691==} {>>pagina-aanduiding<<}
naarmate hij, aan den anderen kant, in dit werk veel gevonden heeft, waarom het aanprijzing verdient.
De Heer dassen heeft, namelijk, geen vlugtig verhaal nopens de wegen, door hem afgelegd, de steden en openbare plaatsen, die hij bezocht, en de schoone gezigten, door welke hij verrast werd, ontworpen. Hij toonde, zich vooraf met land en volk, door hem bezocht, als ook met derzelver geschiedenis, behoorlijk bekend gemaakt te hebben, zoodat hij niet slechts in oogenschouw nam, wat men gewoonlijk eenen vreemdeling aanwijst, maar alles, zoo veel mogelijk, wat bezigtiging verdient. Zijn gezigteinder was niet bekrompen, zoodat hij uit dien hoofde slechts weinig zou hebben gadegeslagen; alles, wat de aandacht van een' beschaafd' reiziger verdient, hield ook de zijne bezig. De trotsche natuur werd door hem dikwijls bewonderd. Gebouwen, waarin de geschiedenis hare gedenkteekenen bewaart, beschouwde hij met bijzondere opmerkzaamheid. Stichtingen voor kunsten en wetenschappen, bijzonder ook die, welke ten nutte der lijdende menschheid strekken, nam hij naauwkeurig op. Met de eigenaardigheden van het land en der menschen zocht hij zoo veel mogelijk bekend te worden. Inzonderheid vestigde hij dikwijls eenen vorschenden blik op den grond, dien hij betrad, en de gewassen, door natuur en kunst daar gekweekt. Hij ontzag geene moeite, om als ooggetuige te kunnen schrijven. Meermalen werd hij hierdoor in staat gesteld, om berigten van vroegere reizigers, onder anderen van den luchtigen Franschen reiziger ampêre, te verbeteren. - Bovendien hebben deze Herinneringen nog iets, waarom zij aanprijzing verdienen, vooral in vergelijking van vele vertaalde reisverhalen, waarmede men het publiek overlaadt, hetwelk desniettegenstaande nog leeslust schijnt te blijven behouden. Ieder beschouwt de voorwerpen, die hij in een vreemd land ziet, al ligtelijk in vergelijking met hetgeen voorhanden is in het land, dat hij bewoont, en vestigt zijn oog vooral op hetgeen tot zijn vaderland in eenige
nadere betrekking staat. Zoo reisde de Heer dassen als Nederlander, en leverde daardoor veel, dat voor ons belangrijk is, waarover men van eenen niet-Nederlander weinig of niets kon verwachten.
Wij achten daarom, van deze Herinneringen genoeg gezegd te hebben, om haar te kunnen aanbevelen aan lezers, welken een onderhoudend en nuttig werk welkom is.
Tot proeve laten wij een gedeelte volgen der beschrijving

{==692==} {>>pagina-aanduiding<<}
van het koninklijk lustslot Haga, bij Stockholm (bl. 487). ‘Haga ligt op een schiereiland, dat, van drie zijden door water omgeven, een' heuvelachtigen grond heeft, waarin het meer enkele inhammen maakt. Aan de landzijde vormen natuurlijke wouden en rotsen eenen schoonen achtergrond, waarin he parkt zelf langzamerhand overgaat, tot dat de uitgestrekte wandelingen in dennen en pijnen eindigen. Het paleis is niets meer, dan een gewoon huis, doch, te midden van het onovertreffelijk park gelegen, bezit het juist al die eigenschappen, welke het tot een sieraad voor het geheel maken. Eenvoudigheid en bevalligheid paren zich in hetzelve met eene luchtigheid en losheid, die de eenigste sieraden van menschelijk werk mogen zijn, wanneer dit, te midden eener schoone natuur, met die natuur een harmonisch geheel zal opleveren, - wanneer grasvelden en heesters, meren en vergezigten, bosschen en rotsen, en geene straten en pleinen, huizen en kerken den voor- en achtergrond van een gebouw bedekken. Hoe schoon zijn hier de bestanddeelen van een Engelsch park vereenigd! Hoe is hier juist alles op de regte plaats! Nergens overvloed, nergens gebrek aan bloemen, aan boomen, aan gras, aan water. Hoe rijst het plantsoen steeds uit genoegzame uitgestrektheden van grasvelden, en hoe onovertreffelijk wisselen deze partijen met vijvers en stroomen onophoudelijk af! Hoe fraai is hier het groen ondereen gemengd! Welk eene partij heeft men niet van het omringend meer getrokken! Welke vergezigten heeft hier de kunst niet gevormd, even alsof het de natuur zelve was, die in hare almagt ons het eenige schoon doet kennen, beminnen en navolgen! Ik wil niet vermetel een kunststuk pogen te beschrijven, welks rijkdommen aan planten, aan sieraden, wel kunnen opgenoemd, maar welks wezen door geene woorden verduidelijkt kan worden. Men vergeet hier geheel, in Zweden op bijna 60o noorderbreedte te
zijn. Men gelooft zich in Italië's lustwaranden verplaatst, tot dat men de dennen en pijnen in het gezigt krijgt, welke, even als elders, ook hier eene schoone uitwerking doen.’




Iets over het Dierlijk Magnetismus, ook in verband met het zieleleven; door B. Meyline, Phil. Nat. Doctor, enz. Te Deventer, bij A. ter Gunne. 1837. In gr. 8vo. 103 Bl. f :-95.


{==693==} {>>pagina-aanduiding<<}

Dit Iets bevat eene Voorlezing, in het Deventersche Departement der Maatschappij: Tot Nut van 't Algemeen, gehouden, op aandrang der toehoorders uitgegeven, en - tot nadere toelichting en verdere bevestiging van het gezegde - met een aantal Aanteekeningen (van bl. 48 tot 103) verrijkt.
Wij stemmen geheel in met den Steller, wanneer hij, in het Voorberigt, verklaart, dat deze rede niets bijzonders, niets nieuws bevat; trouwens, hoe zou men ook, na al het voor en tegen het Dierlijk Magnetismus geschrevene, en bij ontstentenis van latere belangrijke ontdekkingen, iets anders, dan het bereids bekende, kunnen verwachten? Dit stukje ziet dan ook maar alleen het licht, om aan het verlangen van hen, die den Heer meylink hoorden, te voldoen, en tevens, om verder - mogelijk nog voor anderen - nuttig te kunnen zijn. - De Voorlezing splitst zich in twee Hoofddeelen. In het eerste bepaalde zich de Spreker tot het geven van eenig oppervlakkig denkbeeld van het D.M. in het algemeen; in het tweede worden eenige gevolgen uit het behandelde afgeleid.
In de eerste Hoofdafdeeling wordt stilgestaan, a.) bij de Geschiedenis van het D.M., en b.) bij de Verschijnselen, die hetzelve oplevert. Met weinige woorden wordt onder a. gewaagd van de wonderbare verschijnselen, in ververwijderde eeuwen, bij de oude volken, waargenomen, en die eene groote overeenkomst hebben met het, thans onder ons bekende, D.M. Breedvoeriger wordt over mesmer gehandeld, en deze minder als uitvinder, dan wel als grondlegger der thans bestaande en al wederom nader gewijzigde wetenschap gehouden. Ten slotte worden de lotgevallen dier wetenschap, tot op dezen tijd, kortelijk aangestipt. Onder b. wordt gesproken over de zes hoofdgraden, waaronder de verschijnselen van het D.M. doorgaans gerangschikt worden: die van waken - halven slaap - magnetischen slaap - eersten trap van helderzien - zelfbeschouwing - en volmaakt helderzien; terwijl eindelijk nog, edoch slechts bij wijze van opgave, en zonder nadere ontwikkeling, van eenen zevenden graad - dien der verrukking - wordt gewag gemaakt.
Tot de tweede Hoofdafdeeling overgegaan zijnde, wordt gehandeld over de verschijnselen, die met het D.M. eenige verwantschap hebben; als daar zijn: de droomen - het nachtwandelen - en het helderzien, in den wakenden toestand; terwijl uit al het gezegde enkele gevolgen worden afgeleid;

{==694==} {>>pagina-aanduiding<<}
als: 1o. Er bestaat eene zekere stof, die, uit het menschelijk ligchaam ontwikkeld, op het menschelijk ligchaam eenen gewigtigen invloed uitoefent. 2o. De in elk mensch, schoon met meerdere of mindere intensiteit, aanwezige dierlijk magnetische stof kan door verschillende middelen worden opgewekt. 3o. Onze zenuwen spelen eene belangrijke rol in al de genoemde verschijnselen. 4o. De, op den mensch overgebragte, magnetische stof verhoogt zijne levenskracht en wekt dezelve op. 5o. Levert het overwogene een duidelijk bewijs voor de onsterfelijkheid der ziel.
Hierop volgen de Aanteekeningen, van a. tot aa; dan, hieruit kunnen wij niets overnemen: zij verdienen, in derzelver zamenhang met het gezegde, gelezen en overwogen te worden.
Het is ons niet onbekend, dat er over het D.M. zoo wel, als over het dusgenoemde zieleleven, (het laatstgenoemde zoo wel in als buiten verband met het eerste beschouwd) verschillend gedacht en geoordeeld wordt; en dit lot zal ook voorzeker aan het nevens ons liggende geschrift ten deele vallen. Dit uiteenloopend oordeel geldt vooral daar, waar het D.M., als Geneesmiddel aangewend, gunstig gewerkt heeft, of wel geheel vruchteloos is beproefd. In beide gevallen hebben deszelfs voorstanders, zoowel als deszelfs bestrijders, meer op de uitkomsten, dan wel op het aangewende middel, als zoodanig, gelet, en dit moest noodzakelijk de meestverschillende begrippen doen ontstaan en daaraan voedsel geven. Met opzigt tot de verschijnselen uit het dusgenoemde zieleleven ontbrak het almede aan eenparigheid in de wijze van beschouwing, en, ongelukkig, bepaalde men zich meer tot het veroordeelen van elkanders gevoelen, dan tot het onderzoek der waarheid. Aangenaam was het ons daarom, in het onderhavige stukje eenen geest te ontwaren, die het zoeken der waarheid zich ten doel heeft gesteld, en aan welbewezene voorvallen hoogere waardij toekent, dan aan stellingen, die slechts op onze onvolledige kennis van den mensch, zijnen aanleg en wezen berusten. Wij kunnen den wensch niet onderdrukken, dat de arbeid des Heeren meylink den lust tot naauwkeurig en onbevooroordeeld onderzoek, bij de vele waardige en bekwame Geleerden, die ons Vaderland kan aanwijzen, moge opwekken.
Ten aanzien der verschijnselen uit het zieleleven zou dusdanig onderzoek allerbelangrijkst zijn. In nog niet zeer ver-
{==695==} {>>pagina-aanduiding<<}
wijderde tijdperken, ja zelfs op den huidigen dag, hebben die verschijnselen, bij onkundigen en bevooroordeelden, het verderfelijk zaad des bijgeloofs welig doen opschieten, en hoofden en harten met verwarde denkbeelden en bangen schrik vervuld. Treurig is het voorwaar, op te merken, wat niet al donkere en bijgeloovige denkbeelden, alsnog, bij velen, ook uit de meestbevoorregte standen der Maatschappij, bestaan; denkbeelden, wier aanwezen zich doorgaans van uit den tijd der kinderjaren dagteekent, en die, (blijkens onze ondervinding) in kostschool of leerkamer, door de verhalen van vreemde Secondantes of Gouvernantes, in het jeugdig en ligt ontvlambaar hart, van het aankomend meisje vooral, een' geopenden toegang vindende, hetzelve met eene schier onwederstaanbare neiging tot het geheimzinnige, wonderbare en bovennatuurlijke vervult. - Al ware het alzoo, dat een bezadigd onderzoek ons, voorloopig, niet veel verder konde brengen, dan tot de hoogte, die onze wetenschap tot hiertoe bereiken mogt, dan nog zou de schifting van het ware en valsche, en eene duidelijke en onopgesmukte voorstelling der waarheid, die de ondervinding tot leidsvrouw heeft, voor de rust en het levensgeluk van velen, eene rijke aanwinst zijn.
De Heer meylink heeft, in zijne Voorlezing zoo wel, als in de Aanteekeningen, enkele reeds van elders bekende, maar ook vele nog onbekende bijzonderheden en verschijnselen, uit het D.M. en het dusgenoemde zieleleven, bijgebragt. Dezelve bezitten de verdienste, alle ontleend te zijn van gebeurtenissen, hier te Lande plaats gehad hebbende, en die alzoo, des gevorderd, aan navraag en onderzoek kunnen worden onderworpen. Wij gelooven, dat de geleverde voorraad voor eene aanmerkelijke uitbreiding zou vatbaar wezen, indien er eene voegzame gelegenheid tot onderlinge mededeeling bestond. Meylink schijnt iets van dien aard te bedoelen, waar Z. Ed. in het Voorberigt zegt: dat hij gaarne de hem voorkomende voorvallen, die den toets des onderzoeks kunnen doorstaan, in het vervolg openlijk wil mededeelen; daartoe een iegelijk uitnoodigende. Wij zouden eene zoodanige verzameling met welgevallen zien verschijnen, en wel inzonderheid, wanneer de medegedeelde bijzonderheden - wel verre van, gelijk voorheen, te dienen tot wapenen voor onkundigen en bijgeloovigen - konden strekken tot bevordering eener meer en meer opgeklaarde kennis van den

{==696==} {>>pagina-aanduiding<<}
mensch, zijne zamenstelling, krachten en vermogens, en alzoo ook (gelijk de Schrijver zulks uitdrukt) in betrekking staande tot het verband tusschen zijnen geest en de wereld der Geesten.
De Lezers van dit Maandwerk hebben bereids bespeurd, dat wij, behalve een beknopt verslag van dit stukje, en het mededeelen van eenige, naar aanleiding van hetzelve, bij ons opgerezene denkbeelden, niets meer, en allerminst eene recensie van den arbeid des Heeren meylink, geleverd hebben. De grondslag van deze onze handelwijze rust op het standpunt, door den Schrijver gekozen. Hij bedoelde nut te stichten, en oordeelde dit doel beter door het leveren van daadzaken, dan door het bouwen van theoriën, te zullen bereiken - en hij heeft, onzes inziens, rigtig geoordeeld. Over hypothesen kan men verschillen en redetwisten; maar zijn daadzaken bewijsbaar en op waarheid gegrond, dan is het kleingeestig te twisten en pligtmatig te onderzoeken. Het is niet twijfelachtig, waartoe de ware Wijze besluiten zal. Hij toch weet, dat er geschreven en niet vergeefs geschreven staat: Beproeft alle dingen en behoudt het goede!

De Stem Gods in de Bloemen. Te Amsterdam, bij J.D. Sijbrandi. 1837. In 8vo. 19 Bl. f :-40.

Deze blaadjes, door den vromen Schrijver aan zijne ‘dierbare Kinderen en Kindskinderen’ opgedragen, hadden gerust tot dat welmeenend doel mogen bepaald blijven. Immers, zóó als de bloemen hier worden beschouwd, in kleine, onzamenhangende brokjes, telkens met een stichtelijk toepassingje er bij, dat er soms vrij gezocht wordt aangehecht, zouden duizend andere voorwerpen te bezigen zijn. Men oordeele:
‘Hoe aangenaam is het, wanneer degeen, aan wien men eene plant toevertrouwde, in nadruk goed en naar behooren voor dezelve zorg draagt! - Zou de alwijze en algoede God ook ons het geestelijk, eeuwig welzijn van dezen of dien, niet in meerdere of mindere mate hebben toevertrouwd en aanbevolen?’
‘Doet het ons niet gevoelig leed, wanneer onze bloemen en planten bedorven worden? Hoedanig is dan ons gevoel omtrent dengenen, door wien ons dat verdriet wordt be-
{==697==} {>>pagina-aanduiding<<}
rokkend? - Wat moet de Hemelsche Vader en Opvoeder dan niet ontwaren, wanneer Zijne menschenkinderen, die zoo edele en Hem dierbare planten, door anderen, door verleiding of schandelijk voorbeeld, worden verwoest, en naar ziel en ligchaam, voor de(n) tijd en de eeuwigheid, bedorven!’




Relands Galatéa. Eene dichterlijke speling. Uit het Latijn in dichtmaat overgebragt en met eenige Aanteekeningen door R.H. Graadt Jonckers. Te Utrecht, bij van Paddenburg en Comp. 1837. In gr. 8vo. 68 Bl. f :-80.

Rec. moet erkennen, dat hij in zeker opzigt den Heere graadt jonckers dank verschuldigd is voor het genot, dat hij door de Galatéa mogt smaken. Hij twijfelt intusschen, of het gesmaakte genoegen wel datgene is geweest, dat door den Dichter werd bedoeld. Het lezen van dit boeksken, namelijk, verplaatste hem, in zijne verbeelding, in zijne kindsche jaren en de zorgelooze dagen van zijnen schooltijd. Hij herinnerde zich levendig, hoe hij dikwijls had zitten blokken en zwoegen, als hij voor zijne schooltaak uit de Tristia van ovidius moest vertalen, en, gewapend met het lexicon, uit de half begrepene woorden eenen zin zocht zamen te flansen, en hij glimlachte nog bij de herdenking van de onbevallige, stijve en letterlijke vertalingen, waarin hij den zoetvloeijenden Romein zoo dikwijls had overgebragt. Onwederstaanbaar rezen die denkbeelden onder het voortlezen op, omdat - reland's Galatéa hem schier op eene soortgelijke wijze scheen overgezet. Rec. verbeeldt zich den Heer jonckers met het oorspronkelijke naast hem, regel voor regel met moeite in eenen Hollandschen alexandrijn, of liever distichon voor distichon in twee alexandrijnen wringende, meer op de woorden, dan op den zin lettende, dikwijls schrijvende, wat alleen kan worden verstaan door hem, die het Latijn er bij leest, niet zelden deerlijk de plank misslaande en als een schooljongen fouten makende. Waarlijk, werd deze Galatéa eens als een thema gecorrigeerd, hoe groot zou het getal dier fouten zijn! Hoe weinig kans zou den Vertaler op de eer van primus of zelfs secundus overblijven!
Rec. wil de taak van den Rector of Conrector niet ge-
{==698==} {>>pagina-aanduiding<<}
heel vervullen; hij zou zichzelven en anderen vervelen. Maar hij moet zijn zeer ongunstig oordeel met eenige bewijzen staven. Toen hij van tijd tot tijd het Hollandsch van den Heer graadt jonckers niet verstond, nam hij reland's Galatéa ter hand, en vergeleek eenige der Elegiën met het oorspronkelijke. Veel werd hem daardoor helder, wat duister was; veel kreeg een' zin, wat er geen' had, en hij vond zoetvloeijendheid, waar hij in de vertaling slechts stroefheid en stijfheid had aangetroffen. Inderdaad, het laat zich moeijelijk begrijpen, hoe iemand, die niet beter Latijn verstaat, dan de Heer graadt jonckers schijnt te doen, het durft wagen, om vertalingen uit het Latijn uit te geven. Rec. vergeleek de twee eerste en de twee laatste zangen geheel met het oorspronkelijke, en geeft hier eenige staaltjes, die 's mans ongeschiktheid tot het door hem ondernomene werk genoegzaam aantoonen.
El. I. vs. 25, 26:

Ingenii quod adhuc superest, audacia vota 
Culpat et insani ridet amoris opus. 

bij den Heer graadt jonckers:

De stoutheid van mijn geest, die nog mag ovrig wezen, 
Beschuldigt, wat ik wensch, belacht mijn dwaze min. 

Misschien zou deze of gene schoolknaap eene betere constructie maken, en gevoelen, dat audacia een adject. neutr. plural. is en bij vota behoort.
Vs. 33, 34:

Quae Venerem, quae tela Dei narrata cachinno 
Excipis, ardores num paterere meos? 


Die Venus en haar zoon luidlagchend aan kunt staren 
Kunt ge evenwel ook aan mijn driften weerstand biên? 

Het vervolg leert van neen. Maar zoo ver was het nog niet; de Dichter is hier nog beangst, dat zij zijne liefde niet eens zal dulden, ardores num pateretur suos.
El. II. vs. 7 sqq. is geheel mis; maar vs. 27, 28 wordt het wat heel erg. Er staat:

{==699==} {>>pagina-aanduiding<<}


Te quoties monui, ne quo capereris amore, 
Haec aninum teneat, non nego, forma tuum. 

waarvoor de Heer graadt jonckers vertaalt:

Wat dacht ik vaak: ‘ontvlied de min op snelle vleugels, 
Al heeft die vorm, 't is waar, zich in uw ziel gezet.’ 

Vooreerst spreekt hier nog de mens bona, zeer poëtisch door den Vertaler het regt verstand genoemd, maar ten andere zegt de tweede regel geheel iets anders. De zin komt hierop neder: Hoe vaak ik u vermaande, om liefdes band te ontvlieden, Deez' schoonheid boeije uw hart; ik sta het gaarne toe.
Maar, gaan wij tot de beide laatste zangen over. Wat zal men zeggen van iemand, die gestudeerd heeft en Latijn heet te verstaan, wanneer wij deze regels: (El. XII. 5, 6.)

Quum nobis aderat Galatea, urebat amantem, 
Nunc absens geminat, quas tulit ante faces. 

vertaald vinden:

Toen Galatea in ons bijzijn mogt verkeeren 
Heeft zij hem eerst gezocht, waarover zij nu zucht. 

Als de Heer graadt jonckers deze eenvoudige woorden niet verstond, had hij dan geen lexicon, om ze op te zoeken? Hij zou dan gezien hebben, dat geminare niet zuchten, maar verdubbelen beteekent. (Dacht hij misschien ook aan het Fransche gémir?) Maar, al had hij dit opgezocht, wij zouden schier twijfelen, of hij dan nog den zin beter zou hebben geraden. Althans de eenvoudigste dingen worden geheel verkeerd opgevat, en wij kunnen kwalijk veel goeds verwachten, als El. XIII. vs. 13 sqq. (NB. eene Elegie op den dood van Galatéa.)

Illa, mihi toties reliquis praelata puellis 
Et Veneri forma par Galatea, fuit. 
Nostra fuit, nigrisque indigna reconditur umbris. 
Hei mihi, quod possim dicere: Nostra fuit! 

wordt vertaald:

{==700==} {>>pagina-aanduiding<<}


Ja boven andren koos ik haar zoo menigmalen, 
Want Galaté geleek aan Venus door haar leest. 
Die de onze was, zij zal in graauwe schaduw dwalen, 
Helaas! nu 'k zeggen moet: die de onze zijt geweest! 

Wist dan de Heer graadt jonckers niet, dat fuit beteekent: zij is geweest, d.i. zij is gestorven?
Rec. had uit deze zelfde zangen nog meer dergelijke domheden opgeteekend; maar hij wil van het geduld zijner lezers niet meer vergen. Men zal het hem ten goede houden, dat hij niet alle zangen aldus heeft nagegaan. Ex ungue leonem! Om der onpartijdigheids wille koos hij de beide eersten en de beide laatsten. Daar het bovendien schier overal aan zoetvloeijendheid en gemakkelijkheid ontbreekt, daar de Latijnsche woorden bijna overal letterlijk vertaald zijn, zonder te vragen, of zij aldus ook in het Hollandsch gebezigd worden (*), is de lezing van dit boekje eene zeer onaangename taak.
Rec. gevoelt, dat hij aan het verzoek van den Heer graadt jonckers niet heeft voldaan, als deze in zijne Voorrede hoopt, dat eenigen zijner lezers, die het oorspronkelijke kennen, de moeijelijkheid van zulk eene vertaling begrijpende, niet te streng mogen besluiten, als had hij Galatéa willen mishandelen, of hem tot een autodafé veroordeelen. Maar hij mag niet anders spreken. Niemand dwong den Heer graadt jonckers, om de Galatéa, die hij niet verstond. te vertalen, - te mishandelen, het woord moet er uit. Het wordt tijd, dat men hem, die onze Letterkunde reeds met eene even mislukte overzetting van tasso's meesterstuk heeft bezwaard, doe gevoelen, dat hij beter deed, zijne vertalingen, indien hij met geweld vertalen wil, in zijnen lessenaar te houden. De eer onzer Literatuur, de achting voor ons lezend publiek vorderden eene regtvaardige, maar strenge beoordeeling. Tantum!





{==701==} {>>pagina-aanduiding<<}

Frans Rijnveld en Josephine le Grau, of Lotgevallen eener Hollandsche en eener Belgische Familie, uit den jongst verloopenen tijd. Door T. van Spall. In II Deelen. Te 's Gravenhage, bij A. Kloots. 1836. In gr. 8vo. 436 Bl. f 4-80.

Dit verhaal, dat op zich zelf zou gelijk staan met de vele ‘zedekundige tafereelen uit den tegenwoordigen tijd’, verkrijgt veel leven door de invlechting der staatkundige gebeurtenissen in België vóór en bij de schandelijke tooneelen van Augustus en September 1830. De haat tegen de Hollanders; de toenemende welvaart van Brussel; de muzikale wedstrijd; de heillooze Unie; de woelingen der Geestelijkheid; de pogingen voor de petitiën; de potter's veroordeeling; de onstuimige tweede Kamer (5 Maart 1829); het oproer zelfs, alles krijgt hier zijne plaats. En wij zouden den verdienstelijken Schrijver onregt doen, als wij aan zijn verhaal den lof van onderhoudendheid, zuiverheid, vaderlandsche strekking en zedelijke waarde ontzegden. Het is ons laat ter hand gekomen; anders zouden wij het reeds eerder hebben aangekondigd. Thans is de stapel van latere boekwerken reeds zoo groot, dat wij, onzes ondanks, het bij dit algemeene moeten laten berusten. Het blijkt niet, of onze wenk, bij de beoordeeling van 's mans Gustaaf Rijzing enz., ook den eersten stoot aan dit geschrift gegeven hebbe. Behalve onverdraagzaamheid voor verdraagzaamheid, D. I, bladz. 132, hebben wij geene zinstorende feilen ontmoet. De Eerw. Schrijver houde zich voor ditmaal met deze aankondiging - het publiek met eenvoudige aanprijzing tevreden.

Bloemenkrans. Verhalen door Henriëtte Hanke, geb. Arndt. IIIde Verzameling. Uit het Hoogduitsch. Te Deventer, bij J. de Lange. 1836. In gr. 8vo. 240 Bl. f 2-25.

De twaalf maanden des jaars. Verhalen van Henriëtte Hanke, geb. Arndt. Uit het Hoogduitsch. Te Deventer, bij J. de Lange. 1836. In gr. 8vo. 404 Bl. f 3-50.

Onder die Vrouwen, welke aan het lezend Publiek van on-
{==702==} {>>pagina-aanduiding<<}
ze dagen een aangenaam en nuttig onderhoud verschaffen, komt aan henriëtte hanke, ongetwijfeld, eene eervolle plaats toe. Hare verhalen, in Duitschland toegejuicht, zijn ook in ons Vaderland met goedkeuring ontvangen, en verdienen gelezen te worden door allen, die wel in romantische schriften smaak vinden, maar te kiesch, te edel denken, om elke onrijpe vrucht van deze soort, uit Duitschland of Frankrijk tot ons overgewaaid, met nooit verzadigde gretigheid te verslinden.
Van die verhalen der waardige Schrijfster, welke zij onder den naam van Bloemenkrans in het licht gaf, kondigde Rec. in dit Tijdschrift, voor 1836, de twee eerste deelen der Nederduitsche vertaling aan. Op deze is eene derde verzameling gevolgd, benevens een afzonderlijke, veel lijviger bundel, onder den titel: De twaalf maanden des jaars, welke echter even goed het vierde deel dier verhalen kon heeten. Van beide wil Rec. nu nog een kort verslag geven.
Daar de geest, toon en strekking der verhalen, in de twee eerste deelen van den Bloemenkrans voorkomende, reeds vroeger met lof vermeld zijn, zoo sta hier alleen het berigt, dat de derde verzameling slechts uit twee groote, zeer lezenswaardige en leerzame verhalen bestaat, getiteld: De Passiebloem en: De Aster.
De twaalf maanden des jaars behelzen even zoo vele verhalen, welke echter op de verschillende maanden geene andere betrekking hebben, dan dat het begin, midden of einde van de voorvallen, in die verhalen voorkomende, heeft plaats gehad in den loop der boven hetzelve uitgedrukte maand.
Januarij. Dit verhaal, dat ons enkel goede menschen teekent, scherpt den lezer, in een kort, maar treffend tafereel, de groote waarheid in, dat de Heer, in de woonstede zijner heiligheid, de Man der weduwen en de Vader der weezen is.
Februarij. Op dit verhaal heeft het titelvignet - dat echter dit boekdeel niet tot sieraad verstrekt - zijne bepaalde betrekking. ‘Gestrafte ijdelheid en beloonde zedigheid,’ zou hier even zoo goed het opschrift kunnen zijn.
Maart. Wie de schrikkelijke gevaren van woeste losbandigheid en razende speelzucht, de edelste kinderlijke liefde en derzelver schoone belooning in eene roerende schilderij wil geteekend zien, die zal hier voorzeker zijn verlangen bevredigd vinden.
April. Een jonge man, wiens hoofdgebrek de gierigheid

{==703==} {>>pagina-aanduiding<<}
was, maakte zijne menschlievende echtgenoote, door zijne onbarmhartigheid jegens noodlijdenden, het leven allezins bitter, maar werd eindelijk op eene treffende wijze verbeterd: dit is de inhoud van het verhaal, naar deze maand genoemd.
Mei. In de menschelijke betrekkingen kunnen dikwijls de zonderlingste misverstanden en verwarringen ontstaan, welke echter niet zelden onverwacht in de schoonste zamenstemming worden opgelost - dit verschijnsel, in de werkelijke wereld alles behalve vreemd, is hier door een aandoenlijk voorbeeld gestaafd.
Junij. Dit uitvoerig, vrij ingewikkeld verhaal, dat de nieuwsgierigheid tot het einde toe prikkelt, leert ons onderscheidene regt edele menschen kennen, en wijst op eene eeuwige Voorzienigheid, wier wijze liefde licht uit duisternis, orde uit verwarring, hemelvreugde uit rampen schept.
Julij. Ieder lezer, die gaarne versterking ontvangt voor zijne levendige overtuiging, dat goede menschen, wier zielen op denzelfden toon gestemd zijn, elkander vroeg of laat ontmoeten, en dan het schoonste verbond voor meer dan één leven sluiten, zal dit verhaal met innig zielsgenoegen overwegen.
Augustus. De zedeleer van dit fraaije stuk kunnen wij, met de eigene woorden der Schrijfster, dus opgeven: ‘Hoe gewaagd het is, over de strafbaarheid onzer medemenschen te oordeelen, omdat wij zelden of nooit de geheime drijfveren hunner handelingen kunnen kennen; dat wij wel aan het algemeen gevoelen waarde hechten, en nooit de achting der menigte of van een éénig persoon gering schatten moeten, doch ons ook aan dezelve nimmer zoo slaafsch onderwerpen en er ons geluk zoo angstig aan verbinden moeten, dat wij niet vrij en vrolijk tot onszelven de toevlugt kunnen nemen, om in eigene tevredenheid rust en belooning te vinden, als de wereld ons miskent en versmaadt.’
September. Het verhaal, dat den naam dezer maand aan het hoofd draagt, is zeer onderhoudend en leerrijk; het vertoont ons, in zekeren Graaf roderich, eenen man, ‘die de moeder van zijn kind aan eenen medelijdenswaardigen argwaan opofferde. Doch als de waardige Gravin den kelk des lijdens tot op den diepsten bodem gezien had, liet de Engel van het goede bewustzijn eenige droppels ter versterking in de bittere overmaat harer smarten vallen. Zij troostte zich

{==704==} {>>pagina-aanduiding<<}
met Gods regtvaardigheid: en wie is ooit beschaamd geworden, die op Hem zijne hoop vestigde?’
October. Hier wordt ons, onder den naam van burchhardt, een voortreffelijk Vorst geteekend, die den zonderlingen inval kreeg, om eenigen tijd op een afgelegen landgoed te gaan wonen, en aldaar in het verborgene zijne weldaden uit te strooijen, tot dat eindelijk verschillende omstandigheden zich vereenigden, om hem als een' der edelste stervelingen openlijk kenbaar te maken.
November. Aan het slot des lezenswaardigen verhaals, onder deze maand opgegeven, wordt deszelfs zedelijke strekking dus aangewezen: ‘De ondervinding doet de waarheid van de heilige spreuk zien, dat dengenen, die God vreezen, alle dingen, ja zelfs de aanslagen van hunne tegenstanders, medewerken ten goede; dat de mannen wel het schitterende bewonderen en zich dikwijls door uiterlijken schijn laten verblinden, doch dat de wezenlijk beschaafde man alleen het ware schoone en goede bij de vrouw zoekt, bemint en begeert.’
December. Het laatste verhaal leert ons verschillende menschen kennen, wier karakters tot de leerzame behooren, en eindigt met het sluiten eener huwelijksverbindtenis onder de gelukkigste voorteekenen.
Doch Rec. moet aan deze aankondiging, die reeds breed genoeg is uitgeloopen, hier een einde maken. Taal- en drukfeilen worden hier niet in grooten getale aangetroffen. Eenige der voornaamste zijn: den (de) mand; den (de) Rector vervolgde; eenen teederen (eene teedere) kruin; geliefden voor gelieven; veroorzaakten geene (geenen) twist; sil voor stil. Druk en papier zijn zeer goed; en Rec. vereenigt zich gaarne met den wensch des Vertalers, (of der Vertaalster) ‘dat deze reeks van verhalen, in een uurtje van uitspanning ter hand genomen, een dergelijk genoegen, als de eerste, aan de Lezers en Lezeressen verschaffen moge.’

Vathek, eene Arabische Vertelling; naar [het Engelsch van] William Beckford, Esq.; met het motto: Door juistheid van teekening, gloed van beschrijving en sterkte van verbeelding overtreft Vathek alle Europesche navolgingen van Arabische vertellingen verre. Als Oostersch verhaal moet zelfs Rasselas er voor onderdoen; de gelukkige Vallei

{==705==} {>>pagina-aanduiding<<}
haalt niet bij de Hal van Eblis. (Lord Byron.) Te Amsterdam, bij J.H. en G. van Heteren. 1837. In gr. 8vo. 160 Bl. f 1-50.

Uit eene korte Voorrede vernemen wij van den Vertaler: 1o. Dat hij daarom aan het oordeel van byron over dit stukje, op den titel als motto geplaatst, zooveel waarde hecht, vermits de Lord niet gewoon was, een' zijner tijdgenooten hoog te prijzen. (Hierop antwoorden wij, dat, indien Vathek reeds eene halve eeuw met graagte is gelezen geworden, de Schrijver moeijelijk een tijdgenoot van Lord byron heeten kan. Maar vooral zeggen wij, dat het ons niets bevreemdt, wanneer deze beroemde Engelschman de hersenschimmigste vruchten eener wilde en teugellooze verbeelding in bescherming neemt.) 2o. Dat deze vertelling aan de overzijde van het kanaal van St. George talrijke bewonderaars gevonden, en die zoo lange jaren behouden heeft. (Ons antwoord bestaat in de vraag, of de Vertaler inderdaad eenvoudig genoeg is, om zooveel gewigt te hechten aan het oordeel des onbeschaafden en bijgeloovigen Ierschen volks? Want hij weet immers wel, dat het kanaal van St. George Grootbrittanje van Ierland scheidt??) 3o. Dat, en waarom, dit werkje ‘zoolang de valkenoogen onzer Vertalers ontsnapte.’ (Wij merken aan, dat - na ons compliment aan den meer dan valkenblik van onzen Vertaler gemaakt te hebben - het ons nog veel meer verwondert, hoe een man van smaak op den dwazen inval kon komen, om een boekje te vertalen, dat eerder de wilde fantasie van een' krankzinnige verraadt, dan navolging van Oostersche vertellingen.)
En ware het nog maar, als de meeste van deze, opgevuld met toovergodinnen, schatten, diamanten paleizen, ambergeuren en dergelijken toestel; maar neen! lijkenstank, adderenspog, slangenvenijn, olie van vergistige planten, moord, bloed, slagen, allerlei goddeloosheid - ziet daar de machinerie van dit meesterstuk! In dat opzigt beslaat het eene waardige plaats naast de heerlijke en smaakvolle gewrochten van victor hugo, sue enz.
De Vertaler noemt Vathek eene Oostersche Faustiade, en met regt, in zooverre, even als in den bekenden (maar oneindig menschkundiger) Faust van göthe, het rampzalige wordt geschilderd van 's menschen begeerte naar kennis, wanneer zij de grenzen wil overschrijden, door den Schepper gesteld, en doordringen in de geheimen van het verborgene. Vathek kon, aan dat doel getrouw, eene fraaije Oostersche vertelling geworden zijn, indien de Hal van Eblis, inderdaad een meesterstuk van Oostersche schildering, (daarin heeft Lord byron volkomen gelijk) op den voorgrond hadde gestaan, en het gelukkige denkbeeld, dat zij er elkander hunne lotgevallen verhalen, die er de straf wachten voor hunne vermetele en snoode pogingen tot indringen in de geheimen

{==706==} {>>pagina-aanduiding<<}
eener hoogere dan de zinnenwereld, verder ware uitgewerkt. Zoo als het daar nu ligt, gelijkt het, wij herhalen dit, meer naar de vrucht van het ontstelde hoofd eens bewoners van Bedlam-Hospital ‘aan de overzijde van het kanaal,’ dan naar het werk van een verstandig man.
Van het kostuum, dat hier veel zotternij vergoeden kon, zeggen wij liefst niets. Die de duizend en één nacht Arabische Vertellingen kent, is in staat, om te oordeelen. Fricassées en hofetiquette zijn ook voor den minkundige genoeg. Het besluit is verreweg het beste, en regt Oostersch. Maar dat is slechts een klein gedeelte, om welks wille wij niemand durven aanraden, de voorafgaande grollen en gruwelen te lezen. Konde het geheel doorgaan voor eene satyre op de wilde wanschepsels der Ultra-Romantische school in Frankrijk, dan zouden wij het gekke boek waarlijk een meesterstuk noemen.

De Secretaris, of licht en schaduw van het menschelijk karakter. Een romantisch Verhaal van A.J. Seyhe. (Niet vertaald.) Te Amsterdam, bij J.M.E. Meijer. 1837. In gr. 8vo. 181 Bl. f 1-80.

Een Romannetje, zoo geheel Duitsch van aanleg en vorm, dat de Schrijver wél gedaan heeft, deszelfs oorspronkelijkheid op den titel aan te kondigen. Het beteekent zoo bitter weinig, dat wij hem de uitgave welmeenend zouden hebben afgeraden. Doch daar hij zegt, dat deze meer het gevolg is van eenen zamenloop van omstandigheden, dan wel het bepaalde doel des Schrijvers, zoo willen wij, met dien zamenloop onbekend, daarover niet oordeelen. Hij houde echter onder het oog, dat hetgeen men gewoonlijk noemt ‘zedelijke strekking’ op zichzelf de uitgave van eenen weinig beteekenenden Roman niet wettigt. Noodzaakt hem geen zamenloop van omstandigheden tot het tegendeel, dan wachte hij met de uitgave tot tijd en wijle hij betere stukken levert.

Boekbesch. No. XIV. bl. 603. reg. 13 van ond. moet zijn: ottfriedmuller.
- No. XV. bl. 673. reg. 2: goude.
Meng. No. X. bl. 498. reg. 2 en 4. moet zijn: paal 6.
- No. XI. bl. 559. reg. 13: bulk.
- No. XIII. bl 641. reg. 11 v.o.: Kan het dan, enz.
- bl. 643. reg. 6 v.o.: Hij draagt.
- bl. 644. reg. 22: afsmeeken.
- bl. 661. reg. 12 v.o.: à 2 1/2 Nederl. ponden.
- bl. 674. reg. 22: redelijkerwijze.
- No. XIV. bl. 702. reg. 23: toegebragt. Gaf, enz.
- bl. 738. reg. 4: eenige.

{==707==} {>>pagina-aanduiding<<}

VADERLANDSCHE

LETTEROEFENINGEN,

voor

1837.

I.

VADERLANDSCHE

LETTEROEFENINGEN,

voor

1837.

II.

VADERLANDSCHE

LETTEROEFENINGEN,

voor

1837.

I.

VADERLANDSCHE

LETTEROEFENINGEN,

voor

1837.

II.
VADERLANDSCHE

LETTEROEFENINGEN,

voor

1837.

I.

VADERLANDSCHE

LETTEROEFENINGEN,

voor

1837.

II.

VADERLANDSCHE

LETTEROEFENINGEN,

voor

1837.

I.

VADERLANDSCHE

LETTEROEFENINGEN,

voor

1837.

II.





{==1==} {>>pagina-aanduiding<<}

Mengelwerk.

Beschouwing van de hedendaagsche dichters over de vroegste tijden des menschdoms.

Door N.G. van Kampen. (*)

Onder de vele schitterende punten, waardoor zich de Geschiedenis onderscheidt van de Dichtkunst, behoort ook dit, dat de eerste het bekende en naauwkeurig bepaalde zoekt en ontwikkelt, gelijk de tweede het onbekende, dat als 't ware in den nevel der oudheid gehuld is. Hoe groot en gewigtig ook de gebeurtenissen zijn mogen; waar dezelve, door toenadering tot onze tijden, door een' ruimen voorraad van echte berigten, meer onder het gebied der Geschiedenis vallen, daar treedt kalliope bescheiden terug, en laat aan hare Zuster klio, de Muze der Geschiedenis, onbelemmerd derzelver behandeling over. Is er wel een onderwerp in de Geschiedenis, grooter dan napoleon's val door de opoffering eener wereldstad? Maar een heldendicht kan het niet worden, althans niet vóór dat eene nieuwe katastrophe den overvloed van gedrukte stukken, die dezen val tot in de kleinste bijzonderheden doen kennen, aan de vergetelheid heeft gewijd. Voltaire heeft het gewaagd, de Ligue en hendrik IV te zingen; een onderwerp, door den grootsten rijkdom aan berigten, door de thou, davila en hooft reeds vereeuwigd. Hij heeft het gewaagd; maar daarom is ook zijne Henriade, waarin de historische waarheid zijne Muze moest zijn, als heldendicht zoo koud en zoo arm. Het was niet de wanklank (zoo als hij ze noemde) der Hollandsche namen, het was niet Woerden,

{==2==} {>>pagina-aanduiding<<}
Heusden, Doesburg of Knodzemburg; het was de nabijheid en bekendheid der voorvallen in 1672, die den Historieschrijver des Rijks, boileau, twintigmaal zijnen hongerigen Pegasus vergeefs de sporen deed geven, om de verovering van Holland (zoo als de Franschman haar een weinig te voorbarig noemde) te verheerlijken; want de gebeurtenis was eerst eene maand ond. Bij de Ode op de verovering van Namen moet eene geleerde dronkenschap den man bezielen; maar die geleerdheid ontnuchtert den Historieschrijver-Dichter geheel. Hoe veel wijzer deed virgilius, met ter verheerlijking van Rome en de Cesars de stof te ontleenen uit de tijden van deszelfs oudste overleveringen, van AEneas en de Trojanen! En zou dus ook niet de Dichter onzer tijden zijn ware belang kennen, wanneer hij, tot het schetsen zijner tafereelen, de toevlugt nam tot de alleroudste overlevering, tot de kindschheid des menschdoms? Geheel uit de lucht gegrepen mag zijn onderwerp niet zijn; hij mag geene helden of gebeurtenissen, die niemand kent, schilderen: maar, hecht zich zijn zang aan zeer weinig bekende tijdperken; kiest hij voorvallen, die de Geschiedenis slechts in flaauwe, luchtige omtrekken heeft geschetst, om daarvan door de gloeijende kleuren der dichtkunst een schitterend tafereel te malen, - dan is hij op zijn waarachtig grondgebied; dan is de Geschiedenis hem niet in den weg; dan kan hij Dichter zijn, in den volsten zin van het woord.
Er is nog eene andere reden, die den hedendaagschen Dichter als 't ware van zelve naar de vroegere wereld terugvoert; dit is de bekoorlijkheid van het contrast. Welk een verschil tusschen de beschaving der drie laatste Eeuwen, den ouderdom der wereld, die alles weet, en door overmaat van kennis bijna ondichterlijk wordt, en de kindsheid, de naïve kindschheid des menschdoms! Een hesiodus verschilde daarvan nog te weinig; zelfs een ovidius misschien stond nog te nabij dezelve, om de gouden Eeuw en het latere verval van ons geslacht waardiglijk te kunnen bezingen. Maar de eerste

{==3==} {>>pagina-aanduiding<<}
dagen des menschdoms, het zalige Paradijs, de oorsprong van het herder- en akkerleven, de vele Eeuwen, die de vroegere menschen doorleefden, de gemeenzame omgang van den eersten mensch met de Godheid, zijne opvoeding door dezelve, de eerste werking der hartstogten, hare schrikbarende toeneming, dit alles, door de gewijde Geschiedenis slechts in enkele punten, in weinige bladzijden, met eene kortheid geschetst, die ons zoo vurig naar meer doet verlangen, - ziedaar een veld voor den Dichter, vooral voor den hedendaagschen! Op elken voetstap belemmerd door de banden der koude welvoegelijkheid, van het lage belang, van eene geheel prozaïsche wereld, die de geestdrift bespot, de persoonlijkheid en het uitstekende van een eigen karakter door de alles glad-, maar ook alles gelijkmakende schaaf der wellevendheid doet verdwijnen, verplaatst hij zich zoo gaarne in eenen tijd, toen dit alles nog niet bestond, toen de mensch nog gold, wat hij waard was! Dat die wereld beter was dan de tegenwoordige, beweer ik niet; maar dat zij dichterlijker was, zal niemand betwisten.
Het kan dus niet bevreemden, dat sedert de herleving der letteren niet minder dan acht uitstekende Dichters, die allen tot de voortreffelijksten van hunnen onderscheiden' landaard behooren, en, zoo ver ik weet, twee van minderen rang, een onderwerp hebben behandeld, hetwelk, buiten de reeds genoemde uitwendige geschiktheid voor poëzij, ook nog in een naauw en onmiddellijk verband staat met de Godsdienst, die wij allen belijden, - de geschiedenis der Schepping, de onschuldige kindschheid, den val, de eerste leeswijze, de spoedige verbastering, en de uitroeijing, op weinigen na, des eersten menschdoms; een onderwerp, waarvan in de overleveringen van alle meer of min beschaafde of halfbeschaafde volken sporen zijn overgebleven. Dat de lof, welken ik aan deze Dichters gegeven heb, niet overdreven is, zal u, Mijne Heeren, terstond in het oog vallen, wanneer ik slechts de namen van de groot,

{==4==} {>>pagina-aanduiding<<}
milton, vondel, klopstock, gessner, byron, moore en bilderdijk noeme. De twee, die ik in dezen rang niet durf plaatsen, zijn bodmer en montgomery. Van dezen hebben vijf het onderwerp episch behandeld. Milton, gessner, bilderdijk, bodmer en montgomery; vier dramatisch, de groot, vondel, klopstock en byron, en één lyrisch, moore. Ik wilde u, M.H.! door eene beknopte opgave en bijeenstelling dier dichtwerken, een bewijs van het boven gestelde geven, en, hoezeer de tijd mij verbiedt, meer dan een droog en dor geraamte (en naauwelijks een geraamte) van eene heerlijk bewerktuigde gestalte te geven, zoo hoop ik toch, dat het onderwerp en uwe toegevendheid eenigermate tot vergoeding van mijne zwakke krachten en naauwbeperkten tijd zullen strekken. Ik zal bij die opgave niet den leeftijd der Dichteren volgen, maar de orde der tijden, welke zij hebben bezongen.
Toevallig echter loopen beide in den oudsten dier Dichters te zamen, in hugo de groot. Zijn Adamus Exul is een verheven Treurspel over den val des Menschdoms en het verlies van het Paradijs. Achttien jaren was de groot oud, toen hij, in het eerste jaar der zeventiende Eeuw, dit dichtstuk vervaardigde. Het beloop des stuks heeft alle de eenvoudigheid en het geringe getal van personen der oude treurspelen, naar welke het blijkbaar gevormd is: de verleider des menschdoms, een Engel, eene Godsstem, adam en eva maken alle de personen uit, terwijl Engelen den Rei vormen. Het dichtstuk begint met eene lange alleenspraak van Satan, waarin deze als 't ware met zichzelven te rade gaat, en dan zijnen toeleg vermeldt. Na eenen koorzang der Engelen verschijnt er een Engel bij adam, die juist zijn morgengebed tot den oneindigen Schepper aller dingen heeft uitgestort. De Vader der menschen verzoekt hem om eene verklaring van den oorsprong der heerlijke Natuur, die hem omringt, en de Engel verhaalt hem hierop de scheppingsgeschiedenis.

{==5==} {>>pagina-aanduiding<<}
Vervolgens vertoont zich de verleider onder zijne ware gedaante aan adam, die hem echter met versmading terugwijst, waarop hij zich onder bedreigingen van hem verwijdert. Na nog eenen koorzang verschijnt de verleider in het vierde Bedrijf aan eva, onder de gedaante der slang. (Men gevoelt dus, dat dit stuk niet voor de vertooning geschikt is.) De weifeling van eva wordt, een weinig lang, maar toch treffend, belangwekkend en zeer menschkundig beschreven. Adam verschijnt. Hij erkent de grootheid van eva's misstap; doch de liefde tot zijne vrouw overwint in zijn hart die tot God. Er volgt nu eene merkwaardige zamenspraak tusschen den eersten mensch en zijne echtgenoote. Adam, van schaamte, berouw en wroeging verteerd, wil zich het thans ellendige leven ontnemen. Eva houdt hem terug. ‘Waarin gij tot hiertoe gedwaald hebt, dat was mijne schuld. Ik, rampzalige, heb u misleid. Zult gij nu willens en wetens misdoen? O! bedrijf toch dat kwaad niet! Geloof mij, mijn echtgenoot.....’ ‘Ik heb u eens te veel geloofd,’ herneemt de verbolgen gemaal. Roerend en aandoenlijk zijn nu de smeekbeden, waarmede de Moeder der menschen haren echtgenoot tracht te weêrhouden. Adam is overwonnen. Maar nu komt de straffende Godsstem, door den storm aangekondigd. Men kan van dezelve slechts zeggen, dat zij te lang spreekt. De beide ballingen verlaten het Paradijs.
Wanneer men dit stuk gelezen heeft, dringt zich aan ons het denkbeeld op, dat beide milton en vondel hetzelve gekend hebben. Milton heeft de groot in persoon bezocht. Op zijne reis naar Italië werd hij door den Engelschen Gezant te Parijs, ter kennis van dien grooten man, die destijds aldaar Gezant van Zweden was, ingevoerd. Doch waarschijnlijk kon hij den Adam reeds vroeger gezien hebben, die, in 1601 en 1611 gedrukt, echter vrij schaarsch was, daar de groot, uit zekeren onverklaarbaren tegenzin tegen het stuk, (hetwelk althans niet beneden

{==6==} {>>pagina-aanduiding<<}
zijne twee andere Treurspelen staat) hetzelve niet onder zijne gedichten had opgenomen. Dat milton de groot's werk gekend heeft, wordt niet alleen daaruit waarschijnlijk, dat hij zijn gedicht, even als de groot, eerst met de beroemde alleenspraak van Satan meende te openen, maar ook doordien hij blijkbaar den ganschen aanleg, in zoo verre het tooneel in het Paradijs is, heeft overgenomen: de komst van Satan, die van den Engel raphaël, welke aan de eerste menschen de geschiedenis van den val der Engelen en die der Schepping verhaalt, en den val van adam, in weerwil van zijn volkomen besef der misdaad, uit liefde tot eva. Eindelijk blijkt deze overeenkomst uit de navolging van den twist der beide echtgenooten na den val; uit adam's verwijtingen aan eva, zijnen wensch om te sterven, en hare gelijksoortige taal bij de twee Dichters. Bij de groot spreekt zij dus: ‘Bij de heilige regten des huwelijks; bij den naam, dien ik voer, het zij ge mij dochter, uit u voortgebragt, noemen wilt, het zij zuster, uit éénen vader geboren, hetzij veeleer echtgenoote; - o! verlaat mij toch niet! Thans heb ik behoefte aan uwe hulp; thans, nu het lot zulk een' keer heeft genomen. Gij, de eenige steun van mij, de gevallene, mijne eenige hoop in mijne ellende, blijf gij mij bij, opdat het geheele menschengeslacht niet door éénen dood verga! Zoo mijne rampen, zoo uwe smart u bewegen, bedenk dan dit! Gij zijt nu reeds tot het uiterste gebragt; ergers kan u niet overkomen. Al wat gij tot hiertoe gezondigd hebt, was mijne schuld; ik ongelukkige heb u bedrogen.’ Bij milton valt eva op de knieën, en zegt: ‘Verlaat
mij dus niet, adam! De Hemel is getuige van mijne liefde tot u, van mijnen eerbied voor u, en dat ik u onwetend beleedigd heb. Ik smeek u, ik omvat uwe knieën, o! beroof mij niet - het is mijn leven - van uwe vriendelijke blikken, uwe hulp, uwen raad, in deze uiterste ellende mijne eenige toevlugt en steun! Van u verstoken, waarheen zal ik

{==7==} {>>pagina-aanduiding<<}
mij dan wenden? Terwijl wij nog leven, (misschien slechts een ras voorbijvliegend uur!) zij er vrede tusschen ons! Toon mij uwen haat niet over uw ongeluk; aan mij, de verlorene, die ongelukkiger is dan gij zelf! Wij hebben beide gezondigd, maar gij tegen God alleen, ik tegen God en u.’ - Hoe waarschijnlijk wordt het dus, dat een der grootste Dichters van den nieuweren tijd het eerste denkbeeld en sommige fraaije plaatsen van zijn meesterstuk aan de vinding eens Nederlandschen jongelings van achttien jaren te danken hebbe!
Het eerste denkbeeld en sommige fraaije plaatsen, zeg ik; want men kan een dramatisch stuk, gelijk den Adamus Exul, niet met een heldendicht als het verloren Paradijs vergelijken. Milton had ook eerst het plan, om het verhevene onderwerp tooneelmatig te behandelen, en de reeds gemelde alleenspraak was voor het eerste tooneel bestemd; doch hij veranderde van denkbeeld, en wij hebben daaraan een der verhevenste gedichten te danken. Het vervalt van zelv' in drie deelen, elk van vier zangen. In den eersten worden wij in den Afgrond verplaatst. Hier vertoont de Dichter ons eene sombere, maar grootsche schepping zijner verbeeldingskracht; den hoogsten der gevallene geesten, gevallen, maar een gevallen Engel, geen sater met bokspooten, zoo als de jammerlijke Middeleeuwen hem deden voorkomen; en zijne medestanders, in wier karakters hij in mammon de hebzucht, in moloch den bloeddorst, in belial de afschuwelijke list, met lafheid gepaard, voortreffelijk heeft weten te schilderen. Maar hierbij bepaalt hij zich niet. Ook den Chaos, de Zonde, den Dood personifieert zijn onweêrstaanbaar genie; hij voert die allen als werkende wezens op het tooneel. Eindelijk ontworstelt zijn held, in den noodlottigen togt, om de nieuw geschapene wereld aan God te onttrekken, zich aan de duisternis van den Chaos, en, na eene heerlijke aanspraak aan het licht, dat de Dichter zelf, in zijnen ouderdom tot blindheid vervallen, niet meer

{==8==} {>>pagina-aanduiding<<}
ontwaart, verplaatst hij ons in den Hemel. Hier echter is hij niet gelukkig met het sprekend invoeren der Godheid, die, met eene zeer ongepaste uitvoerigheid, het geheele plan der verlossing aan de Hemelgeesten ontvouwt. Satan komt in de Zon, wier Engel hem de Aarde aanwijst; hij bezoekt die, komt in het Paradijs, doch wordt herkend, en nu zou een oorlog, hagchelijk gelijk de krachten der wederzijdsche strijders, tusschen den grootsten der Gevallenen en de bewakers van het Paradijs zijn ontstaan, zoo niet een zeker voorteeken van den uitslag des strijds Satan had doen wijken. - Dit alles behoort, vooral door de uitboezeming van zijn gevoel op het gezigt der zon, op dat der eerste menschen, door de beschrijving van dezen en van hunne gelukkige woonplaats, tot de schoonste gedeelten van het gedicht.
Het tweede hoofddeel van hetzelve bevat nu het bezoek van den Engel raphaël, door God gezonden om hen in hunne gehoorzaamheid te versterken. Onnavolgbaar schoon is het onthaal van dezen Engel door de nog onschuldige menschen. Hij verhaalt hun nu hetgeen waarmede het gedicht naar de tijdsorde had moeten beginnen, den opstand in den Hemel, ter gelegenheid dat God zijnen Zoon tot Koning der hemelsche heirscharen had aangesteld, hetwelk den nijd van Satan en de zijnen opwekte. Hoe verheven ook grootendeels de beschrijvingen in dit verhaal zijn, vooral het schoone karakter van den aan God getrouwen abdiël in het heir der Rebellen, men heeft te regt het werpen met bergen der Engelen tegen elkander, en naderhand de Artillerie van Satan berispt. Grootsch daarentegen en den Heldendichter allezins waardig is de beschrijving van het laatste tooneel in den Hemel, waar de strijd door de komst van den Messias alleen tegen het geheele heir der afvalligen door éénen slag wordt beslist. Zachter tafereelen biedt ons de beschrijving der schepping aan, naar het verhaal van mozes gevolgd, en het bezoek van raphaël

{==9==} {>>pagina-aanduiding<<}
eindigt met het beroemde, allerbekoorlijkste tafereel, door adam geschetst, van de schepping der Vrouw.
Het derde hoofdgedeelte bevat den knoop des gedichts, de verleiding der vrouw, en den val van adam uit liefde tot haar. Daarop worden wij weder verplaatst naar de gewesten van den eeuwigen Nacht, en onder eenige zonderlinge, zelfs ongerijmde schilderingen munt nogtans de brug, uit de Hel naar de Aarde over den Chaos, door Zonde en Dood gebouwd, in scheppende kracht uit, gelijk in zinnebeeldige waarheid. De twee laatste zangen van het gedicht, de komst van michaël, om adam de rampen, lotgevallen, misdaden en herstelling van zijn kroost aan te kondigen, zijn de zwaksten.
Ziedaar met korte woorden den inhoud van een heldendicht geschetst, zoo als er nog nimmer geschreven was; een gedicht, waarin de menschheid, niet eenig bijzonder volk, het onderwerp was, en waarin, als ik zoo spreken mag, eene nieuwe Mythologie werd geschapen, waarvan zich naderhand klopstock en anderen met een' schitterenden uitslag hebben bediend.
Gelijk de groot, dus koos ook vondel den eersten mensch en diens val tot het onderwerp van twee zijner treurspelen. In het eerste, den Lucifer, komt nogtans alleen de aanleiding tot dat onheil voor: de opstand der Engelen; de val zelf wordt slechts op het einde met een woord vermeld. In het tweede, Adam in ballingschap, is die val het hoofdonderwerp. Men heeft zich verwonderd over de gelijkvormigheid, die in vele plaatsen tusschen milton en vondel plaats heeft: zou het te vreemd zijn, dat hij uit dezelfde bron geschept had? Doch de reden van den afval der Engelen verschilt bij vondel zeer wezenlijk van dien bij milton. Het is geen nijd over de verheffing van eenigen Stedehouder en als 't ware Vertegenwoordiger der Godheid over de Engelen; het is vrees voor de rijzende hoogheid van den mensch, wiens verblijf, gelijk zijne gunst bij de Godheid, door apollyon op het bekoorlijkst geschilderd worden, en die bij lucifer

{==10==} {>>pagina-aanduiding<<}
en de zijnen de leus des opstands wordt, dien zij in schijn niet tegen God, maar tegen den mensch voor de regten der Engelen wagen. Het is merkwaardig, dat de karakters der gevallene en der goede Engelen, lucifer, beëlzebub, belial, gabriël, michaël en raphaël hier genoegzaam dezelfde zijn als bij milton, en dat de laatste, even als hij bij den Engelschen Dichter Gezant der Godheid is, om den mensch door vriendelijke toespraak in het goede te versterken, bij den Nederlandschen diezelfde taak vervult, om, zoo mogelijk, de reeds gevallene Engelen door minzame woorden tot rede en gehoorzaamheid over te halen. De wankeling van lucifer is voortreffelijk; men herkent daarin den Satan van milton, die naderhand nog een oogenblik in beraad staat, om zich voor de voeten der Godheid te werpen, doch door valsche schaamte weêrhouden wordt. Dus ook hier. Michaël is het hoofd des hemelschen heirlegers; het gevecht in den Hemel heeft veel overeenkomst met dat bij milton. Men hoort er mede van eene zwangere wolk van schichten, die een' gloeijenden hagel baart, een storm en onweêr, dat de hemelen vervaart; alweerlicht wat men ziet, al wat men hoort is donder. Men spreekt van het gedreun van het schutgevaarte, van geschut en stormgevaarte; doch vondel heeft niet zoo uitdrukkelijk als milton hedendaagsche denkbeelden met zijne voorstellingen verbonden. Wij zullen, kortheidshalve, niet van zijnen Adam in ballingschap, noch van 's mans Noach,
of ondergang der eerste wereld, gewagen.
Gaan wij nu over tot gessner. Deze zachte, landelijke Dichter heeft den eersten herder, abel, tot zijnen held gekozen. De dood van dezen eerstverslagenen, die door de hand zijns broeders viel, is het onderwerp van zijn lied. Wij hebben thans de zalige dreven van het Paradijs verlaten; maar ook de jonge Aarde in hare maagdelijke schoonheid, (hoewel niet

{==11==} {>>pagina-aanduiding<<}
meer zoo welig als in het Paradijs) ook adam's kroost, nog in de eerste kracht zijner hartstogten zoo ten goede als kwade, zijn belangrijke voorwerpen voor den Dichter. Gessner weet ons veel belang in den zachten abel te doen stellen; maar ook in kaïn, wiens hartstogt hij, zeer menschkundig, uit zekere gemelijkheid van gestel, met nijd en afgunst vereenigd, doet ontkiemen. Overschoon is het tafereel, waar adam zijnen eerstgeborenen poogt terug te brengen op den goeden weg, en deze hem een bits antwoord geeft, waarop de vader, van rouw overstelpt, jammerend en handenwringend naar huis gaat, en kaïn, daardoor getroffen, hem om vergiffenis smeekt, bij welke abel en zijne geliefde thirza den herkregen' broeder omarmen. Bij gelegenheid van het feest, wegens deze verzoening gevierd, verhaalt adam aan zijne kinderen de eerste gebeurtenissen na zijne ballingschap uit Eden. Zeer schoon worden daarin de natuurverschijnselen, die ons thans zoo gewoon zijn, dat wij daarop naauwelijks meer letten, met al dien indruk beschreven, welken zij op de eerste menschen noodzakelijk moesten maken, nadat deze door hunnen goeden, maar tevens wijzen hemelschen Vader uit het gemakkelijke Paradijs in eene hardere luchtstreek waren verplaatst om hunne krachten te oefenen, even gelijk men thans een kind tot zijn eigen welzijn voor eenigen tijd uit het ouderlijke huis in eene gestrengere leerschool plaatst. Vooral is de beschrijving van het eerste onweder en hunne aandoeningen bij hetzelve natuurlijk en voortreffelijk.
De aangegane verzoening duurt niet lang. De liefde, die de ouders en zusters aan abel betoonen, grieft den tot nijd door zijn gestel zoo zeer overhellenden kaïn, en weldra wordt deze naijver door eene ziekte des vaders, welke abel geneest door een middel, 't welk een Engel hem aanwijst, in lichtelaaije vlam ontstoken. Hiervan maakt een geest des afgronds, anamelech, gebruik; hij tracht door de verleiding tot moord zich in de Hel eene gelijke verdienste te verwer-
{==12==} {>>pagina-aanduiding<<}
ven, als weleer Satan door de verleiding tot zonde. Na eenen pijnlijken droom, waarin kaïn zijn nakroost, de landbouwers, door de meer gelukkige herders tot slaven gemaakt ziet, springt hij op, ziet zijnen broeder, en - moordt hem. De gewaarwordingen van den vader, de moeder, de echtgenoote des vermoorden, en de nog ongelukkiger vrouw des moordenaars, zijn hartverscheurend: de laatste nogtans wil den diep ongelukkigen niet alleen laten; zij verzelt hem in zijne ballingschap.
Zietdaar het gedicht, hetwelk niet alleen destijds (het midden der achttiende Eeuw) in Duitschland, maar ook in geheel Europa de algemeene aandacht tot zich trok, en zelfs bij de Franschen, te voren zulke verachters der Duitsche letterkunde, in hunne taal overgebragt, met geestdrift ontvangen werd. Immers het vereenigde den zachten toon der Idylle met de aandoenlijkheid der Elegie, en eenigermate met de handeling van het heldendicht. - Klopstock trachtte, omtrent denzelfden tijd, op een onderwerp uit de kindschheid des menschdoms de eenvoudigheid des oudsten Griekschen treurspels toe te passen. Het is adam's dood, in een dichterlijk proza geschreven, doch naderhand door gleim overgebragt in jambische verzen.
De aankondiging aan adam: gij zult heden sterven! door eenen Engel geschied, en door den eersten mensch aan seth verhaald, is de zeer eenvoudige opening van het stuk. Het heeft daardoor veel van het plegtige, dat in den OEdipus te Kolone van sophokles heerscht; doch, in stede dat deze zijnen ontaarden zoon vloekt, wordt adam's sterfdag verbitterd door den vloek van een' nog misdadiger zoon. Kaïn komt opzettelijk tot dat einde uit zijne ballingschap terug, doch zonder het vonnis, over zijnen vader uitgesproken, te weten. Ik kan mij niet onthouden, dit tooneel uit het bij ons niet zeer bekende gedicht hier over te nemen:
Adam vraagt aan kaïn: Waarom hebt gij mijn gebod overtreden, en zijt in mijne vreedzame hut gekomen, kaïn?

{==13==} {>>pagina-aanduiding<<}

Kaïn. Beantwoord mij eerst ook eene vraag, dan zal ik u antwoorden. Wie is de man, die mij tot u heeft binnengeleid?
Adam. Het is mijn tweede zoon, seth.
Kaïn. Ik heb uw medelijden niet noodig. Het is uw derde zoon. En nu zal ik u ook antwoorden. Ik ben gekomen, om mij op u te wreken, adam!
Seth. Wilt gij mijnen vader ook dooden?
Kaïn. Vóór uwe geboorte was ik reeds diep ellendig. Laat mij met adam alleen spreken. Ik wil uwen vader niet dooden.
Adam. Waarover wilt gij u op mij wreken, kaïn?
Kaïn. Omdat gij mij het leven gaaft.
Adam. Daarvoor, mijn eerstgeboren zoon?
Kaïn. Ja, daarvoor, dat ik mijnen broeder abel gedood heb! Dat zijn bloed luid tot den Almagtigen heeft geroepen! Dat ik de ongelukkigste onder alle uwe kinderen ben, die u geboren zijn, en nog zullen worden! Dat ik, met deze ellende belast, op de aarde ronddool en geene rust vinde, zelfs in den Hemel die niet zou vinden! Daarvoor wil ik mij op u wreken!
Adam. Eer ik u gebood, dat gij mijn aangezigt niet meer zoudt zien, heb ik u dit reeds menigmalen beantwoord. Maar zóó hebt gij het mij nog nimmer gezegd, en zóó heb ik het nog nimmer gevoeld, als op dezen vreeselijksten mijner dagen!
Kaïn. Gij hebt het mij nog nimmer genoegzaam beantwoord. En wanneer gij heden gevoeld hebt, hoe sterk en hoe waar het is, zoo is dit toch mijne wrake nog niet! Jaren reeds, lange jaren heb ik u heete, gloeijende, vergeldende wraak toegezworen; heden wil ik die volbrengen!
Seth. Wanneer uw strakstaand oog van woede nog zien kan, zoo zie, kaïn! op zijne grijze haren!
Kaïn. Grijs of afgevallen, ik ben de ongelukkigste onder zijne kinderen! Ik wil mij op hem wreken! Wreken wil ik mij, omdat hij mij het leven gaf!

{==14==} {>>pagina-aanduiding<<}

Adam tot seth. Zijn en mijn regter heeft hem gezonden! Wat is dan uwe wraak, o kaïn?
Kaïn. Ik wil u vloeken!
Adam. Dat is te veel, mijn zoon kaïn! Vloek uwen vader niet! Om de redding, die gij nog vinden kunt, vloek adam niet!
Kaïn. Ik wil u vloeken!
Adam. Zoo kom dan; ik zal u de plaats toonen, waar gij mij vloeken moet, kaïn! Dit is het graf van uwen vader. Ik zal heden sterven. Een doodsengel heeft het mij aangekondigd.
Kaïn. En wat is dat voor een altaar?
Seth. Gij ongelukkigste onder de menschen, omdat gij de slechtste onder hen zijt! Dat is abel's altaar! en die vlek aan deze steenen, dat is abel's bloed!
Kaïn. De woede des afgronds grijpt me aan! Het altaar, het vreeselijk altaar ligt als eene rots op mij! Waar ben ik? waar is adam? Hoor mij, adam! Mijn vloek begint op den dag, dat gij sterven wilt, adam! Op den laatsten uwer dagen moet u de doodsangst van zevenduizend stervenden aangrijpen! Moge het beeld der verrotting.....
Adam. Het is te veel! het is te veel, mijn eerstgeboren zoon! Nu versta ik u geheel, gij doodvonnis, dat ginds over mij werd uitgesproken; ik versta u geheel! Laat af van mij, mijn eerstgeboren zoon!
Kaïn. Ach! ach! heb ik mijns vaders bloed vergoten? Waar ben ik? Wie geleidt mij uit deze vreeselijke schemering? wie geleidt mij, dat ik den nacht des afgronds vinde? Doch hier is mijn vader! Is hij het zelf? of verschijnt hij mij slechts? Wend uw gelaat van mij af, opdat ik kan ontvlugten! - (Hij ontvliedt.)
Ik behoef u, M.H., hier de onopgesmukte, natuurlijke kracht en hartstogtelijkheid der zamenspraak niet aan te wijzen. Gij gevoelt die allen, die de betrekking van ouders en kinderen kent. Andere, meer zachte gewaarwordingen wisselen dit jammertooneel af; doch de grondtoon der treurigheid blijft. Eva heeft

{==15==} {>>pagina-aanduiding<<}
haren jongsten, verdwaalden zoon, sunim, wedergevonden, en het echtverbond van eene harer kleindochteren, selima, met haren zoon heman gesloten. In de vreugde daarover moet seth haar storen, door op het graf van adam te wijzen, naast hetwelk deze slaapt, doch ontwaakt, om met den laatsten zonnestraal, op het teeken eener instortende rots, den geest te geven. Eva brengt het jonge paar met eenige kinderen tot hem; hij zegent die; de zon gaat onder; de rots stort in, en de eerste mensch is gestorven! Men ontmoet in dit stuk geene beelden, maar de reine, onopgesmukte taal der natuur en der menschheid.
Wij komen thans tot eenen nog meer in plegtig duister gehulden tijd, dan dien van den eersten broedermoord. Het is de zeer korte vermelding van twee menschengeslachten op Aarde, die door de namen van Gods- of Godenzonen en menschenkinderen onderscheiden worden, en hun kroost, de geweldigen of reuzen. Inderdaad geven de vier verzen van het zesde hoofdstuk van Genesis, waarin deze geheele zaak vervat is, eene rijke stof tot dichterlijke vindingen aan de hand. Niet minder dan vier Dichters hebben hunne talenten daarin beproefd: bilderdijk, montgomery, byron en moore.
Ongelukkig is het gedicht van bilderdijk slechts een fragment gebleven. Voltooid, zou het een heldendicht geworden zijn, zoo als Nederland nog niet bezit. Niet alleen de schoonheid der versisicatie, maar ook de rijke dichtader, welke dit werk bezielt, verdient onze bewondering. De Dichter heeft zich daarbij zelf eene eigene Mythologie - om zoo te spreken - geschapen. De zonen Gods zijn bij hem geene Engelen, gelijk in het apokryphe boek van Enoch, 't welk hij aanhaalt, maar paradijsmenschen, eene soort van hoogere wezens, door adam vóór den val geteeld, die, zonder zondige begeerten en neigingen, met hoogere vermogens begaafd, als 't ware den overgang tusschen menschen en Engelen maken.

{==16==} {>>pagina-aanduiding<<}


Wij mogen, (zegt een dier wezens) met een lijf, uit fijner stof geweven, 
Op d'adem onzer borst door lucht en ruimte zweven, 
En zwieren, naar 't ons lust, verheven op den stroom 
Des Ethers, heemlen door, tot 's werelds buitenzoom, 
En waar 't oneindig Niet de nooit beklimb're bogen 
Van 't levenvol Heelal met nevels houdt omtogen. 
Wij spannen 't ligchaam uit, en schenken lucht en licht 
Een' doorgang, die 't verbergt voor aangreep en gezigt, 
Of doen het, meer verdikt door stoflijk zamentrekken, 
En weêr biên aan 't gevoel, en 't oog ten voorwerp strekken. 

Het zijn deze hoogere menschen, (toch altijd menschen, onze oudere broeders) die bekoord worden door de schoone dochters der Kaïniten; en van daar het sterke, forsche, met schier bovenmenschelijke krachten bedeelde reuzengeslacht. De Dichter geeft nogtans geene reden voor de woestheid dier Horden, welke van hunne vaderen, bij Engelenkracht, toch ook meer Engelenwijsheid en Engelengoedheid moesten hebben geërfd. Doch, hoe dit zij, één der paradijsmenschen gevoelt eene hoogere, reinere vlam in zich voor eene schoone dochter van kaïn, die bij de Sethiten is opgevoed, voor elpine. Terwijl hij het stoute ontwerp vormt, om voor elpine het Paradijs te heroveren, waaruit zijne stamgenooten verbannen zijn, is de schaar van dezen, (welke hunne aardsche min uit Eden heeft doen verbannen) in de starren gezeteld, getuige van een bloedig gevecht der Reuzen (hunne nog altijd begunstigde kinderen, die zij op 't punt staan bij te springen) met de zonen van kaïn. Ook de geesten des afgronds nemen deel in dien strijd; en het is waarlijk kenschetsend, hoe een derzelven het onderscheid teekent, dat tusschen hen en de door liefde gevallene ondste zonen van adam bestaat:

Wat wilt gij, stamgenooten 
Der aarde! Laat aan mij, erfvijand van den mensch, 
't Verdelgen over, mijn' en 's Afgronds heetsten wensch! 
Wat zoudt gij, adam's kroost, en niet voor 't kwaad geboren, 
Wien 't misdrijf poging kost, - en poging, steeds verloren 
In wroeging? Lafäarts, ons, ons voegt het, ons alleen. 


{==17==} {>>pagina-aanduiding<<}

Hij stookt daarop de tweedragt in het leger der Kaïniten aan, hetwelk zich onderling doodt.... Doch wat doe ik, Mijne Heeren! met u eene schets aan te bieden van een gedicht, dat gij allen kent, en in deszelfs krachtige taal, hoogdichterlijke beschrijvingen en stoute vindingen bewondert; waarin, wel is waar, de forsche krijgsgalm den boventoon slaat, maar waarin toch ook de zachte toonen der liefde en de teedere verzuchtingen van het berouw niet ontbreken. Ik zou meenen uwen smaak onregt te doen, zoo ik hier die heerlijke plaats terneêrstelde, die gij allen kent, waar kaïn door de geboorte van zijnen eersten zoon zijn steenen hart voelt breken, den eersten traan van berouw weent, en het teeken des bloedvleks op zijn voorhoofd bijna werd uitgewischt.
Een bijna gelijksoortig onderwerp, als bilderdijk, heeft de Engelschman montgomery, en omtrent ten zelfden tijde behandeld, in eene soort van heldendicht, de Wereld vóór den Zondvloed betiteld. - Ook dit heeft zijne schoonheden, hoezeer niet van den eersten rang. Het Paradijs is, volgens eene uitdrukking van milton, waarvan hij gebruik heeft gemaakt, door de rivier afgedreven naar zee. Hij plaatst het dus op een eiland aan den mond van den Eufraat. Ten Oosten van hetzelve wonen, in het land Eden, de zonen van seth, die allengs door de reuzen, afstammelingen der Sethiten en der dochters van kaïn, maar die door woning, opvoeding en karakter tot de laatsten behooren, werden verdrongen tot aan de oevers van den Eufraat. Een dier reuzen inzonderheid heeft zich, door grootte, ligchaamskracht, moed en beleid, tot hunnen Koning verheven; en hij is het, die deze verovering tot stand brengt. Doch hooren wij den Dichter:
‘Verheven boven zijne hem onderworpene Opperhoofden, staat hun Heer, gegoten in den prachtigsten vorm der natuur, onder een' eik, wiens ineengevlochtene takken een groen gewelf van licht en schaduw

{==18==} {>>pagina-aanduiding<<}
vertoonden. Dáár troonde op eene rots de Koning der Reuzen, in de volle mannelijke rijpheid van vijfhonderd jaren. Zijn gewaad is eene leeuwenhuid; want hij zocht de leeuwen in hunne schuilhoeken op, of versloeg hen op de jagt of in gevechten. Zijne gitzwarte lokken, niet gebleekt door den allesverslijtenden tijd, zwierden om zijn statelijk voorhoofd; zijne donkere oogen, waaruit een nooit verdoofd vuur schittert, blonken als de stralen der Maan op het water. Grootheid van ziel, die niets vreest en door niet minder dan alles voldaan is, had op zijn gelaat en in zijne houding het karakter van kalme en heerlijke majesteit ingedrukt; maar afgrijselijke wreedheid, slechts door list ingehouden, verschool zich in den somberen volkaan zijner borst, en broeide in stilte, gelijk die geheime magt, welke in de ure des middernachts de aarde doet sidderen. Zijn naam is vergeten. God gave, dat dit het lot aller veroveraars ware!’
Deze tiran nu heeft een' zanger, javan, uit de Sethiten, weleer een' kweekeling van den Aartsvader henoch, die nog als het algemeene hoofd der kinderen Gods wordt geëerbiedigd, en in het gedicht een schoon contrast met den geweldenaar maakt. De genoemde Bard, door zucht tot het vreemde en avontuurlijke naar de Kaïniten gedreven, is daar ontvlamd door de toonen van jubal; de roem schittert in zijne oogen; hij wordt een dichter, en als zoodanig voor den tiran onmisbaar, die, gelijk saul, slechts gevoel heeft voor de toonen der muzijk. Doch, terwijl deze in Eden een' inval doet, zondert javan zich af, en bezoekt in 't geheim de stille woning van henoch. Hier ziet en bemint hij zillah, de speelgenoote zijner jeugd, weder. De tooneelen bij den Aartsvader zijn belangrijk. Henoch verhaalt hem van adam, die eerst zestig jaren te voren gestorven is, van deszelfs ongemeene zachtaardigheid en lieftaligheid na zijnen val, de vrucht van diepe schaamte en wroeging over den dood, dien

{==19==} {>>pagina-aanduiding<<}
hij aan het menschdom berokkend heeft, en hij verhaalt diens sterven. Javan spreekt van jubal en van de kracht zijner lier, zelfs op het stugge hart van den ouden zondaar kaïn. (Deze plaats is zeer fraai geschilderd.) Henoch brengt een offer aan God, en geraakt bij die gelegenheid in eene profetische verrukking, waarin hij het lot van adam's nakroost tot op deszelfs grooten hersteller vermeldt.
Ondertusschen rukt de veroveraar aan. Henoch en de zijnen worden gevangen. De Aartsvader verdedigt de eer van den waren God voor den tiran, die denzelven hoont, in eene mannelijke aanspraak; - de dwingeland schiet in blinde woede met het zwaard op hem aan, doch - hij wordt eensklaps weggenomen. God, met wien hij gewandeld had, nam hem tot zich. Javan, wien de veroveraar tot den smadelijksten dood had bestemd, grijpt, gelijk later eliza, den vallenden mantel des Profeets; de gevangenen trekken, onder zijn geleide, veilig door het midden der huns ondanks weêrhoudene scharen daarheen; dezen willen eenen aanval op den Paradijsberg doen, maar worden door onweder, storm, hagel en aardbeving teruggedreven, en door Engelenscharen vergruisd. Dus eindigt het dichtstuk.
Het is waarlijk zonderling, dat bijna gelijktijdig met den Ondergang der eerste Wereld en de Wereld vóór den Zondvloed (omstreeks 1820) de beroemde Engelsche Dichter thomas moore zijn gedicht de Liefde der Engelen uitgaf, hetwelk, volgens zijne verklaring, op hetzelfde apokryphe boek van Enoch gegrond is, van 't welk wij boven spraken, en dat als eene proeve van verklaring der vermelde Bijbelplaats mag gelden. Het is eigenlijk slechts een tusschenverhaal, bestemd voor een uitvoeriger werk over die stof; doch, hoorende dat de beroemde byron zich juist ook met een dramatisch gedicht over dezelfde stof bezig hield, haastte zich moore met de uitgave dier Episode, ten einde niet, zoo als hij zegt, gelijktijdig met de zon te verrijzen, en in hare stralen verloren te gaan. Doch, ook bij ge-
{==20==} {>>pagina-aanduiding<<}
lijktijdige opkomst, zou hij dat gevaar niet te vreezen hebben gehad. - Vergunt, dat ik u de inleiding, die tevens den inhoud des gedichts mededeelt, hier, met eenige bekorting, vertale: (*)
‘In de eerste dagen der wereld, toen, in de vrolijke morgenschemering der Natuur, menschen en Engelen elkander op de hooge heuvels en in zonnige dalen ontmoetten, eer de zorge verscheen, of de zonde een gordijn had doen vallen tusschen den mensch en den Hemel; toen was het, dat de Aarde den Hemellingen nader lag dan in deze dagen van misdaad en rouw, en stervelingen, zonder verbazing, te midden des uitspansels, Engelenoogen op deze benedenwereld zagen staren.
Ach, waarom moest de hartstogt toen zelfs dien morgen der Aarde ontwijden! Waarom moest, treuriger nog, die noodlottige smet geesten van hemelschen oorsprong bezoedelen; en, het treurigst van alles, waarom moest die sombere vlek op hen vallen door liefde der vrouwen!
Op een' avond, aan de zijde eens heuvels, achter welken de zon onder bloemengeuren ter ruste ging, zaten drie hemelsche jongelingen in gesprekken verdiept. Zij sloegen hunne blikken nu en dan op tot dat verre uitspansel, waar thans het daglicht zijne glansrijke wieken bijeentrok; tot dat uitspansel, de woning dier zonen des AEthers, welke als stofjes in den zonneschijn rondom het eeuwige licht spelen, en nacht en dag de weêrklanken en tolken zijn van zijn luisterrijk woord.
Zij spraken van den Hemel, doch nog meer van de lieftalige oogen, die hen van daar hadden getooverd, tot dat, allengs toegevende aan de kracht des verkwikkelijken avonds, aan de balsemgeuren der bloe-
{==21==} {>>pagina-aanduiding<<}
men, aan het zachte en smeltende maanlicht, elk, als in zijne eerste minnende, dolende uren, de geschiedenis van het onzalige uur verhaalde, toen hij, gelijk een vogeltje, uit zijn hooge nest door bedwelmende oogen naar beneden gelokt, voor vrouwenlonken den Hemel verloor.
De eerste, die sprak, was in zijnen blik het minst van hemelschen aard. Hij was een geest van onvasten vorm, die de indrukken der Aarde gereedelijk opnam. Ook in den Hemel was hij niet het naast aan den troon, maar bekleedde veraf eene plaats te midden dier heldere kringen, die zich in de oneindige ruimte begeven, en op wier wieken de weêrglans van Hem, die het middelpunt des lichts is, nog slechts flaauwelijk schittert. Nog steeds luisterrijk en bekoorlijk, was hij echter de minst hemelsche zijner broederen; nog steeds bestraald met paradijs-licht, maar in wien dat licht was bezoedeld, verbleekt, en wiens oog niet alleen sporen droeg van den verschroeijenden adem der aardsche liefde, maar ook van andere, den Hemelling onwaardige, aardsche genoegens. Zuchtend begon hij, terwijl zijn geheugen woelde in reeds begravene uitzigten, gelijk de ongelukkige, die de graven opzoekt en geen lijk onbeschouwd laat.’
Overeenkomstig deze beschrijving is dan ook de liefde des eersten Engels geheel zinnelijk, en den minnaar nog dieper vernederend en tot het stof doende neêrdalen. Maar de maagd, die hij ontmoet, is te heilig voor zijnen hartstogt: zij neemt de verheerlijkte natuur aan, die hij door eigene schuld verliest, en diepe schaamte en wroeging is thans het lot des ongelukkigen, diep vernederden Engels. De tweede, een Cherub, staat hooger in de Hemelsche Hierarchie. Zijne drift is niet zinnelijkheid, maar dorst naar kennis. De wonderen der Natuur hielden hem eerst bezig; doch spoedig vestigde zich zijne geheele aandacht op de doorgronding van den mensch, dat raadsel der schepping, 't welk zoo vele

{==22==} {>>pagina-aanduiding<<}
uitersten in zich vereenigt, en, nog meer dan op den man, op de vrouw. Hij brandde van verlangen, om te weten, welk eene ziel het was, die zoo treffend uit de oogen kon spreken. Hij mogt eva's val niet berispen, want deze was gebeurd ten gevolge eens hartstogts, die ook de zijne was; maar hij stond versteld over den invloed, dien dit geheimzinnige wezen over haren echtgenoot oefende, die haar, nadat zij den dood over hem gebragt had, nog de levensbron noemde. Welk eene toovenaarster! en zij was het niet alleen. In alle hare dochters zag hij nieuwe eva's, even sterk in het bekoren, even zwak in het falen; zeker van den man, die haar aanbidder is, hetzij ze hem eer brengen of smaad; door haren glimlach bekoorsters van ziel en zinnen, in wier handen het lot dezer wereld ligt, om die naar hare willekeur te behouden of te verdoemen! Hij vestigt zijn hart op eene maagd, edel, fier, maar ook door onverzadelijke zucht naar kennis verteerd, gelijk hij. Ook zij bemint hem, doch begeert hem niet, als aardschen minnaar, in een stofkleed te kennen, maar in al zijnen hemelschen glans. Hij aarzelt, maar staat haar eindelijk haar verzoek toe, en de voorbarig naar kennis strevende lilis ondergaat het lot van semele door jupiter: zij wordt verteerd door den hemelgloed.
De derde Engel, een Seraph, is van de drie alleen gelukkig, want zijne liefde is zuiver en van eenen hemelschen aard. Zaraph's hartstogt is geene zinnelijkheid, geen koude weetlust, maar het zedelijk goed en de hemelsche liefde; de beschrijving hiervan bij den Dichter is waarlijk hemelsch, maar derzelver mededeeling zou mij te ver mijn bestek doen overschrijden. Genoeg, hij vindt eene deelgenoote in die Goddelijke aandrift in zijne nama, die gevoelde, dat gelooven en hopen, met liefde gepaard, zaliger is dan te weten. Zij blijven dan ook hier onafscheidelijk vereenigd. Hunne eenige straf, zegt de Dichter, (want hunne liefde was toch overtreding van 't geen ieders natuur medebragt)

{==23==} {>>pagina-aanduiding<<}
is, dat zij de Aarde zullen bewonen, zoo lang zij in stand blijft, maar zeker dien eindpaal vooruitziende, welken zij, hoe verwijderd ook, eenmaal zullen bereiken. Waar deze pelgrims thans zwerven of wonen, weten God en de Engelen, die hunne stappen bewaken, alleen; ‘maar dáár, waar wij een paar ontmoeten, welks schoonheid slechts het sieraad van glansrijke wieken behoeft, om naar de hemelbewoners te gelijken, daar mogen wij hen op hunne reis door de levenswoestijn zegenen, en zeggen: Daar is zaraph en nama!’
Rasser en levendiger in de handeling is byron's Hemel en Aarde. Byron's karakter en denkwijze zijn bekend. Hoezeer een vijand der Openbaring, wist toch zijn poëtische geest hare dichterlijke schoonheden te gevoelen, en ook hij heeft uit die rijke mijn geput, waarvan een paar verzen reeds aan twee groote Dichters de bouwstof tot hunne tafereelen gegeven had. Wij spreken niet van zijnen Kaïn; het is slechts eene apologie van het zedelijk kwaad. Een fragment uit hetzelve is door den Heer dacosta uitnemend vertaald, en reijen van Engelen beantwoorden de gevaarlijkste stellingen. Deze Dichter heeft ook, in een ander fragment, kaïn's broedermoord bezongen. Byron's gedicht, Hemel en Aarde, is in een' dramatischen vorm, schoon het geenszins den naam van treurspel mag dragen. Het tijdstip der gebeurtenis is de genakende zondvloed; het tooneel, de voet van den berg Ararat. Twee Engelen hebben zich, gelijk bij moore, aardsche dochters uit het geslacht van kaïn gekozen. De eene derzelven, adah, zweemt naar bilderdijk's elpine en moore's nama; zij is geheel zachtheid en liefde, doch zwak genoeg, aan de min van eenen Hemelgeest de voorkeur te geven boven die van japhet, den zoon van noach, die wegens zijne liefde van zijnen vader, welke weet, dat het geheele geslacht van kaïn ten ondergang is gedoemd, wordt berispt. Een tressend tegenbeeld der zachte adah is de siere aholibama, eene echte dochter

{==24==} {>>pagina-aanduiding<<}
van kaïn, de berisping van wiens daad ten aanzien van abel zij zelfs in den mond van japhet niet dulden kan. De karakters der beide zusters worden reeds in den beginne geschetst in de volgende woorden. ‘O aholibama,’ zegt adah, ‘ik bemin onzen God minder, sedert dat mij deze Engel bemint. Dit kan niet goed zijn; en schoon ik niet weet, dat ik verkeerd handel, gevoel ik toch duizendvoudige vrees, en dit is geen voorbode van hetgeen goed is.’ - ‘Trouw dan,’ hervat de fiere zuster, ‘trouw dan met eenen zoon van het stof, en zwoeg en spin! Daar is die japhet, die u wel bemint, en u lang heeft bemind; trouw hem, en breng stof voort!’
Er is één tooneel vooral in dit stuk, hetwelk ieder lezer diep moet treffen, en den grooten dramatischen Dichter verraadt. Raphaël komt als Gezant van den Hemel, (deze rol, zagen wij, bekleedt hij in alle de Dichters, die wij behandeld hebben) om de beide Engelen, die zich aan dochters der Aarde hebben gehecht, het stellige bevel over te brengen, dat, gelijk reeds alle hunne broeders, op last des Allerhoogsten, de tot den ondergang gedoemde Aarde hebben verlaten, zij, op straf van Gods ongenoegen, dit voorbeeld zullen volgen. Gaarne had ik de dringende, hartelijke taal van den vriendelijken hemelbode overgenomen, die zooveel naar die bij vondel in den Lucifer zweemt; doch ik gevoel, dat ik mijn verslag reeds tot eene onmatige lengte heb uitgerekt. De fiere aholibama zegt daarop: ‘Zuster! laat hen ontvlugten! het geslacht van kaïn zal adam's God niet verbidden. Laat ons de golven tarten, gelijk wij het zwaard zouden doen, zoo niet onbewogen, dan toch onverschrokken! Vlugt, Seraphs, naar uwe eeuwige woning, waar winden huilen noch wateren bulderen! Wij moeten sterven, en ik wilde niet, dat gijlieden iets van zijne gunst verloort voor alle de genade, die seth's geslacht nog altijd geniet. Vlugt! en wanneer ik uw vertrek met een onbetraand oog zie, denkt dan, dat de bruid

{==25==} {>>pagina-aanduiding<<}
eens Engels het weenen versmaadt!’ De zachte adah daarentegen vermaant haren geliefden door geheel andere gronden tot de vlugt. ‘Mijne smart kan slechts kort zijn; de uwe zou eeuwig duren, zoo gij van den Hemel verstooten wierd. O, vlugt! vlugt! Wanneer gij vertrokken zijt, zal de dood mij minder smartelijk wezen.’ Japhet smeekt, in de hartroerendste taal, den Aartsengel om genade. De beide Engelen weigeren diens oproeping te volgen. Raphaël verklaart hen voor afvalligen van God, en zegt hun een hartverscheurend vaarwel. Een Rei van vlugtende menschen verschijnt nu op het tooneel, wier jammerklagten afgewisseld worden door de nadering der verschrikkelijke gebeurtenis, welke door japhet met doodsangst voor zijne geliefde wordt opgemerkt. Det twee Engelen verdwijnen met hunne gelieven, en, terwijl het koor der Kaïniten met onbewimpelde woede en wanhoop den Eeuwigen, die hunne klagten niet verhoort, lastert, en den ongelukkigen noach en de zijnen vervloekt, doet eene stem in hemelsche poëzij de taal der onderwerping en des vasten geloofs hooren, dat zelfs bij 't naderen des doods niet versaagt. Eene vrouw jammert en roept: ‘Waarom was ik geboren?’ - ‘Om te sterven,’ antwoordt japhet, ‘in uwe jeugd te vergaan; en gelukkiger in dat lot, dan om het algemeene graf te aanschouwen, boven hetwelk ik gedoemd ben te weenen!’
Dus eindigt dit verhevene dichtstuk met den ondergang der eerste wereld. - Bodmer's Noachide bezit ik niet; maar naar alles, wat ik daarvan gehoord heb, zou eene schets, na de vermelding van byron's tafereel, al te zeer afvallen. Ik eindig met den wensch, dat deze dorre schets u toch een nieuw bewijs moge opleveren van de geschiktheid der gewijde Geschiedenis, en in 't bijzonder der Mozaïsche oorkonde, voor dichterlijke tafereelen.


{==26==} {>>pagina-aanduiding<<}

Iets over het uitoefenen der geneeskundige praktijk door chirurgijns en apothekers.

In sommige plaatsen van ons Vaderland is het bij velen de gewoonte, in ongesteldheid, niet den Doctor, maar den Chirurgijn (*) of Apotheker te hulp te roepen. Men meent, naar het schijnt, dat althans de Heelmeester wel in staat is, het werk van den Geneesheer te verrigten; doch ten onregte.
De kennis toch, die een Doctor behoort te bezitten, en die ook, bij zijne Promotie, van hem verlangd wordt, is veelomvattend. Onderscheidene vakken, b.v. de bijzondere Ziekteleer (Pathologia specialis), de leer der Genezing (Therapia), de kennis der inwendige Geneesmiddelen (Materies Medica), maken een voornaam deel uit van hetgeen hij onmisbaar behoort te weten; terwijl de toepassing aan het ziekbed van al het aangeleerde (de kliniek) nog een afzonderlijk en allerbelangrijkst deel van het onderwerp uitmaakt. Van dit alles wordt den toekomstigen Heelmeester niets onderwezen, ook niet aan de tegenwoordige klinische Scholen, alwaar hij slechts onderrigt ontvangt in datgeen, wat betrekking heeft tot het heelkundige, dat is, de kunst om uitwendige kwalen en gebreken te genezen, voor zoo verre zij door uitwendige middelen kunnen worden verholpen. Het meerendeel der Chirurgijns heeft daarenboven niet eens het voorregt gehad, om onderwijs aan zoodanige School te genieten, daar deze Inrigtingen eerst sedert weinige jaren zijn daargesteld. Misschien denkt de een of ander: ‘hetgeen zij niet hebben behoeven te leeren, kunnen zij naderhand zich hebben eigen gemaakt.’ Het is waar, dit is mogelijk. Maar, als men bedenkt, hoe zeldzaam jongelieden, die in zeker vak moeten worden geëxamineerd, zich toeleggen op wetenschappen, die men niet van hen vordert; hoe gering bij de meeste lieden in later leeftijd de lust is tot aanleeren van het niet volstrekt noodzakelijke; hoe in het algemeen het aanhoudend studeren eene zeldzame zaak is bij de zoodanigen, die niet van der jeugd af eene wetenschappelijke opvoeding heb-
{==27==} {>>pagina-aanduiding<<}
ben genoten, hoe bij hen daarenboven voorname hulpmiddelen ter verkrijging der bedoelde kundigheden meestal ontbreken, waartoe in de eerste plaats behoort de kennis van vreemde talen; - als men dit een en ander bedenkt, dan kan men
zeker geene groote verwachting hebben van de kennis der inwendige Geneeskunde, die de Heelmeester zich uit liefhebberij, of zucht voor de wetenschappen, zou nebben aangeschaft.
Ik vermoed, dat bij sommige lieden de reden, waarom zij den Chirurgijn in de plaats van den Doctor raadplegen, gelegen is in de ondervinding, ‘dat de eertsgenoemde zijnen raad dikwijls tot een of ander huismiddeltje bepaalt; hetgeen gemakkelijker en minder kostbaar is dan het Recept van den Doctor.’ Maar ik vermoed ook eveneens, dat de Chirurgijn zich dikwijls tot een huismiddel bepaalt, omdat zijne in dit opzigt beperkte kennis niets beters weet aan de hand te doen. Soms zal hij ook worden teruggehouden door de vrees, dat het Recept, hetwelk hij zou moeten schrijven, niet in behoorlijke orde zou bevonden worden. Soms ook door de vrees, om eenig stellig bewijs af te geven, waaruit zou blijken, dat hij eene Praktijk uitoefent, die hem bij de Wet verboden is. Ook dit laatste punt behoort iets te gelden. Men handelt immers niet wel, wanneer men iemand uitnoodigt, om de bepalingen, hem door de Wet voorgeschreven, te overtreden, te meer, indien deze bepalingen tot welzijn der Ingezetenen doelmatig zijn vastgesteld?
Wat betreft het praktiseren der Apothekers, dit misbruik, hoezeer nog algemeener, is evenwel nog gevaarlijker en onbegrijpelijker dan het zoo even genoemde. Behalve dat de Wet den Apotheker alle Geneeskundige Praktijk volstrekt verbiedt, hetgeen alleen voldoende behoorde te zijn, om dat gevaarlijk bedrijf te weren, zoo neme men het volgende in aanmerking. De allerkundigste Apotheker verstaat, als zoodanig, niets van de zamenstelling des menschelijken ligchaams, noch van de werking van deszelfs afzonderlijke deelen. Evenmin heeft hij eenig begrip van ziektekunde, of van eenig ander gedeelte der uitgebreide geneeskundige wetenschappen, behalve van zijne kruiden en scheikundige bereidingen. Hoe kan nu bij mogelijkheid iemand, die van dat alles geheel onkundig is, eenigzins in staat zijn tot het genezen van ziekten, waartoe zoo velerlei kennis vereischt wordt? ‘Ja maar,’ zegt men, ‘bij ligte ongesteldheden zal toch de Apotheker zoo

{==28==} {>>pagina-aanduiding<<}
veel kwaad niet doen.’ Ik antwoord: de Apothekers behandelen niet alleen ligte ongesteldheden, maar ook ernstige ziekten, en bij velen wordt eerst dan de Doctor geroepen, als het gevaar dringend, of de kostbare tijd ter genezing verstreken is. Maar, al ware het, dat men alleen ligte ongesteldheden aan des Apothekers zorg toebetrouwde, hij kan door verkeerde middelen eene ligte ongesteldheid tot eene ernstige ziekte maken. Daarenboven, menige gevaarlijke ziekte schijnt in het begin weinig belangrijk; doch juist dit begin is de geschiktste tijd, om de opkomende ziekte als 't ware in de geboorte te verstikken. Maar wanneer ook al, op zijn best genomen, de Apotheker geen kwaad deed met zijne middelen, iets goeds kan men daar dan toch niet wel van verwachten, en zou dus, in allen gevalle, beter gedaan hebben, hem te huis te laten. Hier kan hij nuttig zijn, met de door den Geneesheer voorgeschrevene middelen zelf gereed te maken, of onder zijn opzigt te laten bereiden, hetgeen anders, bij de uithuizigheid van den patroon, door de bedienden geschiedt, die, veelal jong, en nog geene voldoende blijken van bekwaamheid gegeven hebbende, niet altijd die kennis, voorzigtigheid en oplettendheid bezitten, die met regt in den Artsenijmenger gevorderd worden.
‘Maar,’ meent men, ‘zoo ook al de Apotheker niet onderwezen is in de kennis der ziekten en de werking der geneesmiddelen, hij heeft door de ondervinding, daar hij vele zieken bezoekt, zich dit een en ander eigen gemaakt.’ Eene bedriegelijke redenering! Of zou men den zieken-oppasser, wiens dagelijksch bedrijf het is, te midden van allerlei kwalen te verkeeren, de behandeling dier kwalen toevertrouwen, op grond zijner ondervinding? Men kan zien, zonder te weten, wat men ziet; men kan vele zieken bezocht hebben, velerlei geneeskundige behandeling hebben gadegeslagen, zonder daarom de vereischte ondervinding van ziekten en hare behandeling te bezitten. Hiertoe behoort velerlei wetenschappelijke kennis, die vooraf moet worden verkregen.
‘Het is veelal een punt van bezuiniging, (zoo men meent) om niet den Doctor, maar den Apotheker te raadplegen. Er behoeven dan geene visites te worden betaald.’ Maar men bedenkt niet, dat de Apotheker zelden komt, zonder dat zijn bezoek door een drankje of een doosje pillen wordt achtervolgd; terwijl men er bij den Doctor nog wel eens met een huismiddeltje afkomt. Althans het geldelijk belang van

{==29==} {>>pagina-aanduiding<<}
den Doctor brengt niet mede, dat er vele medicijnen worden gebruikt; terwijl hierin juist het voordeel van den Apotheker gelegen is.
In sommige huisgezinnen is het de gewoonte, dat bij ongesteldheid van eenig lid der familie de Doctor, bij ziekte der Dienstboden de Apotheker geroepen wordt. Nu vraag ik: kan de Apotheker zoo goed en zoo spoedig genezen als de Doctor, waarom dan voor Mijnheer of Mevrouw bij voorkeur de Doctor gehaald? En kan de Apotheker het minder goed en minder spoedig, dan is het niet alleen onmenschlievend, zijne Dienstboden daaraan te wagen, maar dan strijdt dit ook tegen het geldelijk belang van Heer of Vrouw, daar het beter en spoediger herstel der Dienstboden, in het belang van het huishouden toch wel eenige stuivers of guldens waardig is, die daarvoor aan den Doctor betaald worden. Hoe stuitend is het daarenboven voor knecht of meid, zich met den Apotheker te moeten behelpen, terwijl Mijnheer en Mevrouw de hulp van den Doctor hebben! Zoo ergens, dan is het in ziekte, dat men de beste hulp verlangt; en nu heeft de Dienstbode in de pijnen en benaauwdheid zijner ziekte niet eens den troost, dat zijn lijden zoo veel mogelijk verkort en verzacht wordt, en moet hij zoo veel meer en langer lijden, omdat dit goedkooper is!
Ja, het gaat zoo ver, dat menigeen het den eerlijken Apotheker ten kwade duidt, als hij zwarigheid maakt, om de behandeling eener ziekte op zich te nemen; want - het zij ter eere van dezulken gezegd - men vindt nog Apothekers, die niet dan zeer ongaarne en half gedwongen zich daartoe laten gebruiken. Doch de zoodanige, willen zij hun middel van bestaan niet zien vervallen, zijn bijkans genoodzaakt, met den stroom mede te gaan; want, weigeren zij dit, zij loopen gevaar hunne kalanten te verliezen. Men verleidt derhalve een eerlijk man en noodzaakt hem bijna tot het kwaad!
En hieraan is zelfs menig Geneesheer bevorderlijk. Er zijn toch Doctoren, die, bij ongesteldheid of tijdelijke afwezigheid, hunne praktijk, althans gedeeltelijk, door den Apotheker laten waarnemen, het zij omdat hunne zieken dit verkiezen boven een' vreemden Doctor, het zij uit vrees, dat een te hulp geroepen Collega hen in hunne praktijk zou benadeelen. Door dus te handelen, wordt het misbruik zeer bevorderd door hen, die dit in de eerste plaats moeten tegengaan. En, al ware het ook, dat de Apotheker dezen of genen zie-
{==30==} {>>pagina-aanduiding<<}
ke, na bekomen inlichting en voorgeschrevene behandeling van den Doctor, bij tijdelijk afzijn van dezen, met vrucht kon bezoeken, zoo behoorden de Geneesheeren zich te wachten, om door deze handelwijs het misbruik te bevorderen en door hun voorbeeld als te wettigen.
Onbegrijpelijk is het, hoe eene zoo ongerijmde gewoonte, een zoo gevaarlijk misbruik, in een beschaafd land kan plaats hebben en zoo maar ongestoord voortduren; onbegrijpelijk, hoe niet de Apotheker door zijn geweten wordt gedwongen, om niet de Wet dagelijks te overtreden, om niet de gezondheid en het leven zijner medemenschen op het spel te zetten. (*) Het kan toch niet anders, of hij moet zichzelven bewust zijn van zijne onbevoegdheid tot het gewigtig werk dat hij onderneemt. Het moet hem toch wel eens onrustig van binnen worden, als eene door hem behandelde ziekte (al wordt in het laatste tijdperk een Doctor geroepen) een' doodelijken afloop heeft; als hij bedenkt, dat er eenmaal een dag komt, waarop een ieder voor Gods Regterstoel rekenschap zal afleggen van zijne daden, en waarop het hem voorzeker niet gemakkelijk zal zijn, die, al heeft hij hier door ongeoorloofd bedrijf voorspoed genoten, daar het leven van een' of meer zijner medemenschen zal hebben te verantwoorden!
Al moet men veel toeschrijven aan de kracht der gewoonte, aan der menschen hebbelijkheid om na te volgen, wat zij anderen zien doen, zoo schijnt het toch onverklaarbaar, hoe het Publiek in eene zaak, die zoo duidelijk blijkt, zoo zeer kunne dwalen, en dat dit niet alleen bij den minder beschaafden stand plaats heeft, maar ook bij beschaafde, bij geletterde personen, wien het toch bekend kan zijn, dat grondige kennis en wetenschap den mensch niet bij ingeving wordt medegedeeld, dat hiertoe meestal eene wetenschappelijke opvoeding en jaren studie gevorderd worden; onverklaarbaar, dat niet alleen onvermogenden, maar ook bemiddelde lieden, om (zoo zij meenen) eenige stuivers of guldens uit te winnen, hunne

{==31==} {>>pagina-aanduiding<<}
gezondheid en leven, of die van hunne Dienstboden, in de waagschaal stellen. Waren het nog hunne bezittingen, hun geldelijk vermogen, dat op het spel gezet werd, hunne handelwijs zou reeds vreemd zijn; maar, de gezondheid, het leven: waarlijk, zoo men het niet zag geschieden, men zou het voor ongeloofelijk houden!

De hugenoten van Meyerbeer.

Elk tijdsgewricht, wanneer het door geene verslapping gekenmerkt wordt, heeft deszelfs vertegenwoordigers in iederen tak van den verstandelijken levensboom. De behoeften des tijds, deszelfs wezen en strekking worden door hen erkend, of ten minste met eene soort van donker gevoel bemerkt; de staat, de wetenschappen en kunsten worden door hen beheerscht en bestuurd, tot heil van het geheel, maar ook niet zelden tot deszelfs ondergang.
Meyerbeer is ontegenzeggelijk in de kunst een der vertegenwoordigers van onzen tijd. Reeds de bijval, die zijne werken bekroond heeft, zou als bewijs kunnen gelden, dat hij de snaar kent en weet aan te slaan, die aan eene gelijk gestemde in de harten zijner tijdgenooten den weêrgalm ontlokt. Voor velen moet dit bewijs tot de onwederlegbare behooren, want het laat zich in francs en thalers, in sommen, die vele duizenden beloopen, uitdrukken. Reeds hier reken ik bij voorraad met dezen af, om verder niets met hen te maken te hebben.
Maar zelfs na een zoo klinkend en treffend bewijs, blijft bij sommigen nog een: waarom? over.
Er is bezwaarlijk immer een tijd geweest, in welken, gelijk in onze tegenwoordige eeuw, de enkele personen zoozeer in den grooten hoop versmolten. Het individu geldt niets meer; de maatschappij, de staat is in deszelfs plaats getreden; men slaat op den enkelen geene acht; slechts het geheel komt in aanmerking. Dit is het kenmerk van onzen tijd. Men voert den oorlog met massa's, en de wil, de geest des geheels, niet meer de kunst van den enkelen, houdt de overwinning geboeid. Napoleon, misschien de grootste krijgsman aller eeuwen, werd door blücher, den Huzaren-Majoor, verwonnen, omdat het leger, hetwelk deze laatste ten strijd voerde, verwinnen wilde, omdat het, zelfs

{==32==} {>>pagina-aanduiding<<}
geslagen, nog onverwinbaar was. Vijftien jaren lang poogden enkele personen te vergeefs de bourbons van den troon te stooten; alle eerste geesten der Fransche maatschappij, met lafayette aan hun hoofd, arbeidden aan derzelver val - alles vruchteloos. Een onduidelijk gevoel der massa's, een paar uren arbeids van het volk, waren toereikend om datgene te doen, wat alle berekening, alle beleid, alle opoffering der hoogste verstanden onvermogend geweest waren te verrigten. De tijd, toen een eenige geweldige geest alles zijn kon, omdat het geheel niets dan een ziellooze klomp was, behoort tot de geschiedenis van het verledene; een nieuw tijdperk is begonnen, in hetwelk de geest van het geheel den eenigen, hoe geweldig ook zijn wil en zijne magt mogen zijn, met zich zal voortslepen.
De heerschende aandoeningen, de wederwaardigheden van onzen tijd zijn niet langer die van den enkelen mensch, van den in de maatschappij als kluizenaar voor zichzelven levenden egoïst. Men kan tegenwoordig over de zuchten van eenen ongelukkigen minnaar glimlagchen, eigene hartepijn verbijten, en denkt slechts aan de achtbaarder, grooter, geweldiger en zielverscheurender smart van het geheel.
Dit overdragen van het persoonlijke gevoel, van het individuéle lijden en de individuéle vreugde op het geluk of ongeluk van het geheel, vertoont zich in het voorkomen van den tijd, is allengskens ontstaan, en waarschijnlijk zelfs nu nog in aanhoudenden voortgang. Het is het kenmerkend eigen van ons tijdperk, en de toondichter der Hugenoten is de vertegenwoordiger daarvan in de muzijk.
Het lied, of liever de melodie, is de uitboezeming van het persoonlijke gevoel; het is de traan, die een bedrogene, een ongelukkige, of ook een gelukkige, in zijn eenzaam vertrek, aan de borst van zijnen vriend, aan den boezem der geliefde schreit. De harmonie, daarentegen, is de stem van het geheelal, en de natuur spreekt door haar tot den mensch, wanneer de storm op de zeeën loeit; wanneer hij de krakende eiken als wilgentakjes doet buigen; wanneer de fluisterende adem van het oosterkoeltje in de snaren der windharp lispelt, of wanneer de zuil van memnon de opgaande zon begroet. En ook in het geruisch eener groote stad, waar zich vreugdegezang met hulpgeroep, het kermen van den grijsaard met het stamelen van den zuigeling vermengt, in de juichstem of den verwenschingskreet van het

{==33==} {>>pagina-aanduiding<<}
op de marktplaats (forum) vereenigde volk ligt eene harmonie voor hem, die dezelve weet te vatten en te verstaan.
Men maakt het den Componist der Hugenoten tot een verwijt, dat in dit zijn meesterstuk de harmonie over de melodie heerscht, en ik wil de daadzaak niet betwisten. Maar tot een verwijt moet zij hem niet worden, want hij is een zoon des tijds; hij heeft dien begrepen of gevoeld. Reeds beethoven verkondigde dezen tijd in zijne symphoniën; en wanneer deze tegenwoordig allerwegen gewaardeerd worden, terwijl daarentegen zijn Fidelio slechts zelden den tol van bewondering, aan den naam en de schim des makers verschuldigd, mag genieten, zoo is dit meer dan toeval; het is een bewijs, dat de geweldige harmonie zijner symphoniën ons thans meer aandoet, terwijl zijne melodierijke Opera ons vreemd dreigt te worden. Mozart, die aan volheid van melodie onbereikt is en onbereikbaar blijven zal, leeft op onze (Duitsche) tooneelen nog schier alleen in zijnen Don Juan; en slechts dáárom is en blijft dit een werk, hetwelk onze tijd als eigendom overneemt, wijl door hetzelve een toon ademt, die van het begin tot het einde de verdediger der maatschappij is, aan welke Don juan meent zich te moeten wreken, en met welke hij den strijd voert op leven en dood.
Of deze rigting van onzen tijd een vooruitgang of teruggang voor de muzijk is, mogen toonkunstenaars onderzoeken en beoordeelen; de nakomelingschap zal het vonnis strijken. Doch hij, die onzen tijd in deszelfs wezen erkent, moet zich eerbiedig voor den grooten Componist buigen, die denzelven in zijne harmoniën begrepen en in toonen geboeid heeft.
Uit dit standpunt beschouwd, moet men erkennen, dat de keus van het onderwerp der Hugenoten eene gelukkige geweest is. De worsteling der Protestanten tegen de Katholijken is vol hooge, de geheele ziel vermeesterende gedachten, die in onze eeuw weêrklank vinden, en aan den Componist gelegenheid moesten geven, om de verhevenste begrippen van den tegenwoordigen tijd, het voorgevoel eener naderende of nog verwijderde toekomst, die in de zonen onzer eeuw sluimert, aan te roeren. Hij vond hier de denkbeelden eener halve wereld in opstand tegen het geloof der andere helft, gevoelde zich in staat dezelve in zijne geweldige harmonien weder te geven, en kon dien strijd volgen tot op het oogen-
{==34==} {>>pagina-aanduiding<<}
blik toen beide zich in Frankrijk als vernietigden, waar het Protestantismus, door het Katholicismus bij openen moord om hals gebragt, in het graf daalde, en deszelfs bloedige schim den overwinnaar met zich sleepte. Hij vond op zijnen weg den vreeselijken St. Bartholomeusnacht, met deszelfs ijzingwekkende onmenschelijkheden, deszelfs afgrijselijke gebeden, bloedige slagtoffers en verre reikenden vloek. Met één woord, hij vond hier het gevoel van een geheel tijdperk, van een gansch volk opgeteekend, en was niet gedwongen, zich in de liefde of den haat, het geluk of ongeluk van eenen eenigen als in te spinnen, en ons het schoone, kunstige spinneweb te vertoonen, dat, wèl beschouwd, toch niet meer dan een spinneweb is. Hij kon ons een wereldepos voorhouden; en waarlijk, wij hebben zolderkamertjes-, voorzaal-, serail- en paleis-idyllen genoeg, om nieuwe, verbeterde en vermeerderde uitgaven derzelve te kunnen ontberen!
De persoonlijke aandoeningen van liefde, vriendschap en verknochtheid vinden wij in de tooneelen tusschen raoul, valentine de st. bris en marcel, raoul's bediende; en niet zelden levert meyerbeer in dezelve het bewijs, dat de taak, om, in harmoniën en melodiën, deze aandoeningen als hoofdzaak te behandelen, voor hem niet te zwaar is. Het derde tooneel van het derde bedrijf, waarin marcel en valentine, bekend met de afspraak van raoul's vijanden, om hem bij een tweegevecht te overvallen en te vermoorden, hunnen angst niet weten meester te worden, als ook de tweede helft van het vierde bedrijf, waarin valentine aan den Ridder raoul verklaart, dat zij hem bemint, zijn ware meesterstukken, in welke de verhevenste liefde tot het schoonste lied wordt. Maar door al deze tooneelen stroomt een geweldige adem, een menschheids- en wereldgevoel, voor hetwelk het leed en de smart van den enkelen mensch bijna verstommen moeten; en voor dit heeft de Componist toonen gevonden, welke dengenen, die dezelve begrepen heeft, onvergetelijk zullen blijven.
Het choraal: ‘Een vaste burg in onze God!’ is de uitdrukking van dit wereldgevoel, hetwelk als een stroom het gansche werk doordringt, aan de omgeving leven bijzet, en eindelijk, door den storm gezweept, in vreeselijke golven, bruisend over de oevers vliegt en ons met eene heilige ijzing vervult. Reeds in de inleiding zien wij dezen stroom, eerst

{==35==} {>>pagina-aanduiding<<}
rustig en in de zonnestralen glinsterend daarhenen vloeijen; maar te zelfder tijd pakken de wolken zamen; wij hooren in de verte het rommelen des donders en zien den naderenden storm vooruit, tot eindelijk de bliksemstraal schittert, en een hulpgeschrei, hetwelk de muzijk doordringt, ons verkondigt dat de wolk zich ontladen heeft. In het eerste bedrijf treedt marcel met het choraal het dolle gewoel der tot lust en vrolijkheid verzamelde Katholijken tegen, om zijnen heer en voedsterling te redden, en verwerft van hen slechts hoon voor zijne mislukte poging. Veelligt is het een misslag tegen het dramatisch effekt, dat reeds hier, zonder noodzakelijkheid, de groote gedachte, aan welke meyerbeer de ontwikkeling van zijn werk verbonden heeft, ontsluijerd wordt. Maar, zelfs dit zoo zijnde, kenmerkt zich bereids, in het contrast tusschen het choraal en het lustig gejuich der katholijke Ridders, de tegenstelling, die zich in geheel de Opera vertoont; en dit was wel misschien meyerbeer's bedoeling, toen hij reeds bij den aanvang ons den sleutel tot zijne hoofdgedachte in handen gaf. In de algemeene tegenstelling, even gelijk in de tegenstellingen der bijzondere gemoedsbewegingen, is de Componist groot en geweldig. In het derde tooneel van het derde bedrijf, hierboven reeds door ons vermeld, spreken, in elke uitdrukking van valentine de liefde, in elk woord van marcel de verknochtheid, de hoogste onrust en eindelijk toch geloof en vertrouwen op God, eene zoo verstaanbare taal, dat zij zich noodwendig den weg tot het hart moet banen; zij gaan hand in hand, en staan evenwel in het gezang en in het accompagnement tegen elkander over. - Het tooneel, waarin de monniken de dolken der zaamgezworenen wijden, is de hoogste tegenstelling tegen het vredes-choraal, en des te kunstrijker, daar ook hier de stem van het geloof, een choraal, den weêrklank geeft. Maar midden door
dit choraal henen hoort men het geschuifel der oude slang, die eens de moeder aller menschen verleidde, en haar voorloog, dat de boom des verderfs die des levens was. Dit tooneel is een diep doordacht meesterwerk, zoo als de muzijk er bezwaarlijk een tweede kan aanwijzen. Dweepzucht, haat en wraak treden hier gezamenlijk op, en in ijzingwekkende melodiën, in vreeselijk grootsche harmoniën stooten zij ons den gewetten dolk in het hart. Nu eens hoort men een gebed, hetwelk naar den zegen des vredes gelijkt, maar dan weder

{==36==} {>>pagina-aanduiding<<}
eene scheur, een' stoot, een' dolksteek, en eindelijk het gebrul der razende menigte; en zoo, afwisselend, gedurig voort, voort, tot dat de eed gedaan is, en de hel haar amen! roept; voor welk helsche: het zij zoo! de muzijk stemmen vindt, om het aan ons ligchamelijk oor begrijpelijk te maken!
Het finale van het vierde bedrijf is almede, door de tegenstellingen, die haren weêrklank in de muzijk hebben, grootsch en schoon. Raoul kent het ontwerp der zaamgezworenen, en wil zijnen vrienden te hulp snellen; valentine beproeft hem terug te houden, daar zij ook zijnen ondergang als onvermijdelijk beschouwt. Moedige strijdlust en toorn aan de eene, wanhoop aan de andere zijde. Eindelijk belijdt valentine hem hare liefde. Raoul vergeet hierop, door den geweldigsten hartstogt en geestdrift weggesleept, voor een oogenblik de dreigende ijselijkheden van den naderenden nacht. Hij is niets dan liefde; maar valentine verbeidt met siddering de eerste slagen der stormklok. En al deze strijdende gewaarwordingen doen zich met de kracht des levens in de muzijk vernemen, tot dat eindelijk de stormklok dezelve met haar vreeselijk geklep verdooft en in een eenig gevoel van doodsgevaar en stervensmoed versmelt. Maar het achtbaarst en verhevenst is deze tegenstelling in het op één na laatste tooneel van het vijfde bedrijf. De aan den moord ontkomene Protestanten zijn in eene kerk vergaderd, en raoul benevens valentine en marcel staan voor dezelve, en hooren, hoe zij den hemel te hulp roepen, daar van de aarde geene hulp meer te verwachten is. De vervolgden bereiden zich door het lied van hunnen meester: ‘Een vaste burg is onze God!’ tot hunnen offerdood. Daar klinkt de trompet van het gerigt, en dwars door het choraalgezang huilt het zege- en moordgejuich der van bloedvergieten dronkene menigte, en vereenigt in een kunstrijk geheel de hoogste, schrikwekkendste tegenstelling. En tusschen deze verhevene tegenstellingen wist de Componist nog eene derde, die van den elken toon met doodsangst gadeslaanden marcel en de voorwerpen zijner genegenheid, raoul en
valentine, te vinden, hetwelk de ontroerendste werking doet, wanneer, van minuut tot minuut, marcel zingt: ‘Ils chantent encore!’ tot eindelijk het laatste offer gevallen, de laatste toon van het choraal in den triumfmarsch verzwolgen is, en hij de doodsmaar verkondigt: ‘Ils ne chantent plus!’ Ik kan bezwaar-
{==37==} {>>pagina-aanduiding<<}
lijk gelooven, dat de muzijk iets, hetwelk dieper gedacht is, en, wat meer zegt, iets, dat de menschelijke ziel sterker vermeestert, als voorbeeld kan aanvoeren. - Ils ne chantent plus. Zij hebben uitgeleden, en het kunstwerk behoorde hiermede ook voleindigd te zijn. Is er nog een toevoegsel noodig, zoo hebben wij dit meer den dichter, dan den muzijksteller te danken.
De Hugenoten zijn een van de diepst doordachte meesterwerken der toonkunst. Het geheel is een steeds vooruitgaand heldendicht, welks ontwikkeling terstond bij de inleiding en in het eerste bedrijf voor ons openligt. De beide beginselen, het Katholicismus en het Protestantismus, treden van het eerste oogenblik af tegen elkander op, en zelfs in de liefde van raoul en valentine vindt zich dit weder; want de eene pleit voor geloof en vertrouwen, de andere verdedigt den twijfel, en, even gelijk het Katholicismus en het Protestantismus, erkennen beide elkander in de bloedbruiloft, en zinken te zamen in het graf. De vermelde tegenstelling gaat, gelijk ik gezegd heb, door geheel het werk henen, en wordt met onbeschrijfelijke zorg en kunst onafgebroken in de muzijk levendig gehouden. Met betrekking tot het uitwerken der muzijk, heeft dezelve eene verdienste, welke men in andere werken zich zelden zoo gelijk ziet blijven. De muzikale belangneming stijgt van trap tot trap, zoo in de geheele Opera, als in ieder bijzonder bedrijf, en elk finale der vijf bedrijven maakt uit dezelve een op zichzelf staand geheel, gelijk het laatste bedrijf zelf de slotsteen, de ontknooping van geheel het stuk is.
Velen hebben gezegd, dat de Componist te zeer het effekt najaagt, en om hetzelve te bereiken te veel met massa's gewerkt heeft. Dat hij in staat is ook met weinig den hoogsten indruk te weeg te brengen, bewijzen vele plaatsen uit de Hugenoten; vooral het zoo innig aandoenlijke tooneel, waar marcel, in het laatste bedrijf, het huwelijk van raoul met valentine inzegent, en waar een enkele toon van den bassethoren, die het eenige accompagnement is, de hoogste uitwerking te weeg brengt. Ging hij dus elders op eene andere wijze te werk, zoo moet hij daarvoor wel zijne redenen gehad hebben; en ik wil niet met hem over bijzonderheden verschillen, daar het geheel zijn doel zoo alleruitnemendst bereikt; te minder nog, dewijl ik van meening ben, dat hij slechts in den geest van onzen tijd ge-
{==38==} {>>pagina-aanduiding<<}
handeld - dat hij geoordeeld heeft, wereldgevoel, gevoel van het geheel, door het geheel en de massa's, waarover hij beschikken kon, te moeten bereiken, en zulks ook bereikt heeft. Meyerbeer is een Componist, gelijk napoleon een krijgsheld was. Ook dezen verwijt men, dat hij alleen dàn wist te overwinnen, wanneer hij de overmagt te hulp kon roepen. Maar, deze overmagt te scheppen, daar ligt de kunst! En meyerbeer kent het leger, waarover hij gebiedt, zoo als cesar het zijne, die iederen soldaat bij deszelfs naam wist te noemen. Hij is een der grootste meesters in de harmonie, die immer geleefd hebben, en hij zal zijnen opvolgeren voorbeelden achterlaten, waaraan zij eenmaal de kunst zullen leeren, al is het dat deze, tot dienst van eenen anderen tijd, eene andere behandeling zal vereischen. En tot dat die tijden gekomen zullen zijn, tot dat andere volken toonkunstenaars voortbrengen, die de vertegenwoordigers van hun tijdsgewricht worden, mogen wij (Duitschers) trotsch zijn op onzen landgenoot, die
ons, zonder groote armee, het groote rijk helpt veroveren.

Huwelijks-inzegening.

Eenigen tijd geleden huwde een mijner neven. Het meisje behoorde elders te huis, en ik had mij, op verzoek, derwaarts begeven, ten einde de plegtigheid bij te wonen. Van het stadhuis gekomen, waar de verbindtenis burgerlijke wettiging had ontvangen, begaven wij ons naar de kerk, waar de Predikant dezelve verder op eene godsdienstige wijze bevestigen zou.
Hierin was voor mij iets nieuws gelegen. In mijne jeugd had ik den huwelijksband altijd alleen in de kerk zien knoopen. In later tijd, den tijd mijns meer bedrijvigen levens, moest de burgerlijke overheid dien knoop leggen; en het heugt mij, dat schrandere en welonderwezene mannen het voor eene ongepaste overtolligheid uitmaakten, zoo iemand, hetzij uit gehechtheid aan het oude, uit bijzondere godsdienstigheid of waarom ook, kerkelijke inzegening des huwelijks verlangde. Voor mijzelven meende ik daarover niet zoo ongunstig te moeten oordeelen, indien het slechts op de regte wijze geschiedde.
Ik begaf mij dan met genoegen in de kerk. Doch de eer-
{==39==} {>>pagina-aanduiding<<}
ste indruk was niet gunstig. Het ledige, holle kerkgebouw deed slechts hier en daar een' enkelen toehoorder, in zijn dagelijksch gewaad, opmerken. En ik kan niet zeggen, dat het beter werd, toen jonggehuwden en familie naar eene bijzondere plaats werden geleid, waar sieraadjen, groen en bloemen geen gering contrast met de gewone deftigheid van kerk en kerkdienst maakten. Waarom, dacht ik bij mijzelven, juist dit ruime, Gothische gebouw tot zulk een bedrijf gekozen? Wij Protestanten verbinden immers geene bijzondere heiligheid aan zoogenoemd gewijde plaatsen. Dat men kerkelijke plegtigheden, als Doop en Avondmaal, in het midden, niet des gebouws, maar der gemeente, verrigt, heeft zijne goede en gegronde reden; en ik althans kan mij daaromtrent met onze Hervormde kerk zeer wel vereenigen. Maar, in zoo verre wij het huwelijk geen Sacrament achten, kunnen wij het ook niet wel met deze op gelijke lijn scheren, noch het eene eigenlijke kerkelijke plegtigheid noemen. Huiselijk zou men haar veeleer moeten heeten. In den familiekring, onder het oog van vaders en moeders, niet onder die van eene gapende en onverschillige menigte, zullen de redenen des eerwaardigen Leeraars, tot vermaning, besturing en opbeuring, zoo ik achte, den meesten ingang vinden.
Doch dit in het voorbijgaan. Waar het inzonderheid op aankomt, dat is de wijze, hoe de inzegening, godsdienstige bevestiging, of hoe gij het noemen wilt, door den Leeraar wordt verrigt. Nu dan, wij zijn gezeten. De Predikant treedt op. Het verwonderde mij eenigzins, dat men den jongsten van de twee, zelf nog ongehuwd, en niet den ouderen, schoon die de onderwijzer der Bruid was geweest, tot dit werk had verkozen. Eerst naderhand hoorde ik, dat deze zoo mooi praatte, en dat de oude man zoo droog en daarom zoo weinig geschikt voor dergelijk iets was, dat toch eene zekere gratie en vooral gevoeligheid vorderde. Zoo als ik zeide, de Predikant trad op, en hield, in eene soort van poëtische proza, zijne huwelijksrede, waarin, op eene sentimenteel-religieuze wijze, over liefde en eeuwige liefde, en zaligheid der liefde, en verbindtenis voor den hemel en wederzien gesproken werd, dat u de tranen uit de oogen liepen. Daarbij kregen Bruidegom en Bruid een allerliefst complimentje, de wederzijdsche ouders en verdere aanhoorigen een' statigen gelukwensch. Vervolgens knielden

{==40==} {>>pagina-aanduiding<<}
de jongelieden (om dit nog te zeggen, als een kleine jongen de trouw, volgens het formulier, ziende verrigten, vroeg ik reeds: he, moeder! waarom gaan ze op de knieën liggen? en nog weet ik geene reden voor deze actus, die bij alle andere, zelfs de plegtigste gelegenheden, in onze Hervormde kerk anders buiten gebruik is) en de plegtigheid werd, even als de gewone leerrede, met een toepasselijk gebed besloten.
Is het dat maar? dacht ik, toen het uit was. Is dat die plegtige bevestiging en heiliging, welke de Godsdienst aan deze, inderdaad hoogst belangrijke, hoogst gewigtige verbindtenis moet bijzetten? Is het op deze wijze, dat het burgerlijk gezag te kort schiet? Bijna zoude ik zeggen, dat de beide Authoriteiten van rol gewisseld hadden. Want van den Burgemeester had ik niet anders verwacht, dan hetgeen de wet voorschrijft en hem gebiedt van de gehuwden te vorderen, met toevoeging, in allen gevalle, van eenigen gelukwensch aan eene familie, tot de geachtsten in het stadje behoorende. Doch zijn Edelachtbare had er verscheidene stichtelijke vermaningen en biddende wenschen bijgevoegd. De Prediker daarentegen had ook wel vermaand en gebeden; maar de hoofdinhoud, de geest, zoo als men thans zegt, van zijn discours was het niet.
Te huis komende, sloeg ik het Formulier om den Houwelicken staat voor de Gemeente Christi te bevestigen, nog eens op, en ik vond daar inderdaad vrij wat meer ter zake dienende. Het is waar, een groot deel van het opstel kan thans gepastelijk achterwege blijven. De verbindtenis is daar, eer men in de kerk verschijnt, en het antwoorden, het handen geven, het knielen (zoo het hier eenige bijzondere beteekenis mogt hebben) is niet meer zoo noodzakelijk. Maar, hetgeen ter inleiding, omtrent de instelling, de heiligheid en de pligten des huwelijks, voorafgaat, moge kiescher en bevalliger kunnen worden uitgedrukt, ten aanzien van doel en strekking zal het bezwaarlijk verbeterd worden. Over het geheel genomen, spijt het mij, dat thans zoo velen geheel tot het oude willen terugkeeren; doch inderdaad, het is slechts een ander uiterste (even als, bij ongelegenheid op een vaartuig, alle menschen naar het hooge boord plegen te snellen, en alzoo hun' eigen ondergang te bewerken): want sedert eene halve of een vierde eeuw heeft men het

{==41==} {>>pagina-aanduiding<<}
oude veel te zeer miskend en uit onkunde vaak veracht en bespot.
Laat mij, om reden van mijn gezegde te geven, een oogenblik bij de zaak stilstaan. Is het huwelijk eene burgerlijke of eene godsdienstige instelling? Mij dunkt beide. Zoo wel de gewijde als de ongewijde geschiedenis maakt ons met deszelfs inzetting bekend. En bij mozes, waar wij dezelve vooral zoeken, was de burgerlijke en de godsdienstige wet één. Het is een burgerlijk contract, in zoo verre de wereldsche overheid het onder hare hoede neemt, ten aanzien der wederzijdsche verpligting door wetten bepaalt, en de nakoming dezer wetten, onder bedreigde straffen, vordert. Maar hoe beperkt is de magt van den aardschen regter, om misdrijven te kennen, te bewijzen, te straffen! Hoe zeer kan zich de echtgenoot tegen de gade, en deze zich tegen hem bezondigen, zonder dat ééne burgerlijke wet overtreden, veel min bewijsbaar overtreden wordt! Hoe ongelukkig zal het huwelijk zijn, waar op geene hoogere wet, geen hooger gezag wordt acht genomen! Hoe vele deugden worden er vereischt, om dit juk in alle omstandigheden zacht, deszelfs last ligt te maken! Hoe onontbeerlijk zijn hier Christelijke liefde en geloof en hoop! Met één woord, hoe vele en rijke stof doet zich voor den Zede- en Godsdienstleeraar op, om daarover bij zulk eene gelegenheid te spreken! Hoe zeer hebben de voornemens der echtelingen noodig, door bedenkingen, van hier ontleend, geheiligd en gesticht te worden, ten einde geene ontrouw, van welken aard ook, ooit in hart en wandel te laten binnensluipen!
Na het afloopen der plegtigheid werd er nog eenigen tijd aan het ouderlijke huis vertoefd. En ik maakte van die gelegenheid gebruik, om mijne korte begroeting aan de jonggehuwden zóó in te rigten, dat er, onder Gods zegen, nog te eer eenige goede vrucht van het kerkelijk werk mogt verwacht worden. Vervolgens kwamen er rijtuigen; wij bragten, hoewel het al wat laat in het jaar was, een' vrij genoegelijken dag buiten door, en lieten, met den avond terugrijdende, het jonge paar in hun paradijs, van waar ze, na eenig rondreizen, in de volgende week terugkeerden. Deze soort van aanvang des echtelijken levens scheen mij niet kwalijk gekozen. Want, heeft het iets vreemds en voor de achterblijvenden onaangenaams, wanneer de jongelieden,

{==42==} {>>pagina-aanduiding<<}
zoo dadelijk na de plegtigheid, als wegvlugten, en zich gedurende weken en maanden niet meer laten zien, het ouderwetsche naar bed dansen en 's morgens plagen verdient geen meerderen lof of aanprijzing.
Ziedaar, Mijnheer de Letteroefenaar, een paar woorden. Acht gij dezelven eene plaats in uw Mengelwerk waardig, het zal mij aangenaam zijn. En verkiest gij het in de kategorie der spectatoriale vertoogen te brengen, plaats er dan deze woorden van een mijner overledene vrienden boven, die mij misschien alleen hierom waard en althans niet geheel ongepast zijn:

Het huwlijk op een goeden grond is een fontein van heil, 
Die springt en vloeit en overvloeit van zoet, van zoet, dat 't peil 
Van al wat zoet en lieflijk is, wat 's Hemels gunst ons geeft, 
In hartelust, in zielevreugd, ver, ver te boven streeft. 

Onuitgegeven Dichtstuk.

Doch, wilt gij het anders, zet er dan eenvoudig Huwelijks-inzegening boven. Mij is het hetzelfde.

Kleine bijdrage tot de geschiedenis der boekdrukkunst in ons vaderland.

In het jaar 1715 werd het Gebed onzes Heeren in 150 talen en tongvallen te Amsterdam bij w. en d. goeree gedrukt, in welk werk de meeste Oostersche talen derzelver eigene karakters vertoonen. Toen Paus pius VII ten jare 1804 zich te Parijs bevond, om napoleon te kroonen, bewees de beroemde Boekdrukker didot Z. Heil. eene gepaste hulde, door het aanbod van een' soortgelijken druk van het Onze Vader. Hij schoot in dit werk echter veel te kort bij zijne bovengenoemde Hollandsche Confraters, daar hij niet in staat was, de Oostersche talen in zoo vele karakters te drukken, als deze gebruikt hadden. Men vergelijke de Amsterdamsche en Parijsche uitgaven met elkander, en men zal in verzoeking komen, de jaarteekening om te keeren. Intusschen werd van den typographischen rijkdom, door didot ten toon gespreid, te Parijs veel - Fransche wind gemaakt. Wij hebben thans in ons land, helaas! geen' didot, veel-
{==43==} {>>pagina-aanduiding<<}
min een' goeree; maar ontbreekt het onder ons wel aan Franschen wind in het verheffen van onze tegenwoordige vaderlandsche Boekdrukkunst boven die van onze Voorvaderen?...

De secretaris.

Lopez de vega had door de nieuwe soort van tooneelspelen, welke hij invoerde, geheel de natie gewonnen. Tegen den rijkdom der voortbrengselen van zijne grillige verbeeldingskracht, schenen de komediën, waarin men te voren vermaak schiep, en die door geleerde dichters naar het voorbeeld der stukken van plautus en terentius opgesteld werden, zoo droog en langwijlig, dat zij niet meer opgevoerd konden worden. De oude tooneelschrijvers zagen zich binnen kort veronachtzaamd, ja vergeten; en, zoo zij al, door bijtende en geleerde spotgedichten, den jeugdigen dichter en deszelfs vrienden de vreugde der overwinning min of meer vergalden, en bij de geleerden voor martelaars hunner kunst mogten gelden, de dolares, met welke men te voren hunne kunst betaald had, waren voor hen verloren, en niet weinigen, gelijk zelfs onze groote cervantes, geraakten door het verlies van dit middel van bestaan in bittere armoede.
Des te beter ging het den treffelijken lopez de vega. Nog kort te voren een arm student te Salamanka, bezat hij thans de middeien, om te Madrid eene fraaije woning te betrekken, welke dagelijks wemelde van tooneeldirecteurs, die hem, tegen goede betaling, om nieuwe stukken kwamen smeeken. Het is bekend, dat hij menigmaal in éénen dag een tooneelstuk voltooide. Hierbij was hij gewoon zich van eenen behoeftigen schrijver te bedienen, aan welken hij zijne blijspelen dicteerde, en die hem weldra onontbeerlijk werd, vermits hij niet alleen alles, wat hem voorgezegd werd, snel en getrouw naschreef, maar ook in fabel-, geschieden aardrijkskunde zoo ervaren was, dat lopez hem de daartoe betrekking hebbende namen niet behoefde voor te spellen. Daar hij op deze wijs den geleerden armen drommel een groot gedeelte van den dag om zich moest hebben, zou hij zeer gaarne met hem in eene vriendschappelijke betrekking getreden zijn; maar, ondanks de minzame vertrouwe-
{==44==} {>>pagina-aanduiding<<}
lijkheid welke hij hem betoonde, kon hij geenen vriendelijken blik van hem verwerven. De schrijver was in den hoogsten graad demoedig en onderdanig, maar zijn gelaat verried steeds eenen verkropten wrok.
Nadat beider betrekking tot elkander in dezer voege verscheidene jaren had voortgeduurd, trad op zekeren dag de schrijver in de kamer van den dichter, en verzocht hem om een klein voorschot aan geld. ‘Het geld is volkomen tot uwe dienst,’ zeide lopez; ‘maar doe mij het pleizier, vriend solis, en blijf mij hier een half uurtje helpen; ik voel mij juist in de beste stemming tot het schrijven eener voorrede voor de verzameling mijner schouwspelen, welke ik, min of meer verbeterd, in druk wil uitgeven.’ De schrijver ging zitten en lopez dicteerde: ‘Voorrede. - Met een van dankbaarheid en blijden trots vervuld harte lever ik bij deze aan het publiek den eersten bundel van de beste onder mijne komediën, die, door den schrijver opgesteld alleen met oogmerk om aan de vrienden van betamelijke verlustiging een aangenaam avondonderhoud te verschaffen en dan in de vergetelheid terug te zinken, door mijne beminde landgenooten boven derzelver waarde geschat, en, bijna in gelijken rang met de meesterstukken van den verhevenen seneca, den fijnen terentius en den vermakelijken plautus gesteld, door hen waardig gekeurd zijn voor de nakomelingschap bewaard te worden. Eene vrij lange reeks van jaren hebben de voorstanders van het tooneel mij nu reeds hunne gunst onafgebroken laten genieten. Hoe beschamend zijn de voorspellingen mijner vijanden. - Herhaal toch steeds het laatste woord, wanneer gij zoo ver geschreven hebt,’ riep hier, tusschen het dicteren, lopez den eenigzins aarzelenden schrijver toe. - ‘Vijanden,’ herhaalde deze; - ‘gelogenstraft geworden,’ ging lopez voort. ‘Wat zij mij geprofeteerd hadden, met den gemeenen, wangunstigen rueda aan hun hoofd,’ - ‘Hoofd,’ - ‘dat ik weldra, door alle
beteren veracht, in vergetelheid zou wegzinken,’ - ‘Wegzinken,’ - ‘is aan hen zelven bewaarheid geworden; ter naauwernood kent men hunne namen nog, veel min hunne werken; de grootspreker lopez de rueda is, men weet niet waarheen, verdwenen;’ - ‘Verdwenen,’ - ‘in welverdiende armoede, zegt men, boet deze onbeschaamde, laaghartige,’ - ‘Laaghartige,’ herhaalde hier de schrijver met eene zoo zonderling klinkende stem, dat lopez ver-
{==45==} {>>pagina-aanduiding<<}
schrikt naar hem omzag. De pen was hem uit de hand gevallen; met akelig verdraaide wezenstrekken lag hij sprakeloos in zijnen stoel. De dichter droeg den geheel verstijfden met moeite op een rustbed; een arts werd gehaald; doch de schrijver, dien eene plotselinge beroerte getroffen had, was niet weder in het leven terug te brengen.
Eerst na eenige dagen bleek het, dat solis, de schrijver, rueda zelf geweest was. Nimmer vergat lopez het gebeurde; maar zijne aandoening en medelijden werden steeds, wanneer hij zich de omstandigheid weder voor den geest bragt, hoe de arme, in nood geraakte auteur de tegen hemzelven gerigte scheldnamen nageschreven had, door een zoo schaterend lagchen afgebroken, dat vele zijner vrienden daaruit eenen twijfel begonnen op te vatten tegen de goedheid van zijn hart.




Iets over het slavenwezen in de Vereenigde Staten van Noord-Amerika.

De jonge Geneeskundige, Doctor wallis, deed eene reis door het dal van den Missisippi, waar hij, in een openbaar kosthuis, op de kamerbewaarster, een schoon en lieftallig meisje van twintig jaren, verliefde. Zijne neiging tot haar werd zoo hevig, dat hij zich over alle vooroordeelen heenzette en haar huwde, onaangezien haar vel niet volkomen blank was, en zij gevolgelijk van een' kleurling en een' blanke moest afstammen. Het huwelijk werd min of meer in het geheim gesloten, en het gelukkige paar reisde naar Columbia, eenen Staat, die aan Washington grenst, en waar, in het vrije Noord-Amerika, de slavernij nog altijd wettig is. Niet lang hadden zij hier in rust en afzondering geleefd, toen zich op zekeren ochtend, onder een gewoon voorwendsel, bij den Doctor iemand liet aanmelden, die, in zijn geheele voorkomen, de manieren, toon en onbedeesdheid van een welgegoed man vertoonde. Naauwelijks echter was het gesprek begonnen, of de vreemdeling brak hetzelve reeds af met de onbescheidene vraag:
‘Hebt gij niet eene vrouw uit het zuiden medegebragt?’
‘Neen, Mijnheer!’ hernam de Doctor; ‘en, om u de waarheid te zeggen, begrijp ik niet, wat deze vraag te beteekenen hebbe?’

{==46==} {>>pagina-aanduiding<<}

‘Niet?’ begon de vreemde weder; ‘is dan Mevrouw uwe echtgenoote niet met u uit den Missisippi-Staat gekomen?’
‘Ja, dat is zoo,’ zeî de Doctor; ‘ik geloof zelfs, dat zij in die streken geboren is.’
‘Dat is mij onverschillig,’ hervatte de vreemde op een' norschen toon; ‘maar, de vrouw, welke gij zegt uwe echtgenoote te zijn, is mijne slavin, en wanneer gij mij niet op staanden voet negenhonderd dollars voor hare vrijlating betaalt, zal ik haar bij de regtbank als eene weggeloopene aangeven.’
‘Uwe slavin?’ riep de Doctor, in de hoogste verbazing; ‘dat is onmogelijk!’
‘Geloof mij, of geloof mij niet,’ ‘ging de vreemde voort, dat is mij weder tamelijk onverschillig; in vierentwintig uren zult gij, van hetgeen ik zeg, de geregtelijke overtuiging bekomen. Doet gij derhalve binnen dien tijd de bepaalde som niet in het logement, waar ik mijn verblijf heb, bezorgen, zoo wees verzekerd, dat de naam van Mevrouw de Doctores wallis in de openbare nieuwspapieren als eene voortvlugtige slavin zal prijken.’
Naauwelijks had de vreemde het vertrek verlaten, of de Doctor snelde naar zijne vrouw, die hem door hare deugd, hare bevalligheid en eene menigte der voortreffelijkste hoedanigheden boven alle beschrijving dierbaar geworden was. ‘Mijne lieve,’ zeide hij haar zoo zachtzinnig mogelijk, ‘gij waart dan, toen wij trouwden, nog eene slavin?’ Een purpergloed overstroomde haar aangezigt, en werd oogenblikkelijk door doodelijke bleekheid vervangen; onbewegelijk als een marmeren beeld zat zij daar. Eerst nadat zij min of meer van haren schrik bekomen was, vermogt zij, onder snikken en tranen, met een naauwelijks hoorbaar ‘ja,’ te antwoorden; ‘ik vreesde,’ voegde zij er vol aandoening bij, ‘dat, indien ik het u vroeger zeide, gij uwe hand van mij zoudt aftrekken.’ - ‘Stel u gerust, kindlief,’ troostte haar de Doctor; ‘ik weet nu, wat er van de zaak is, en zal oogenblikkelijk den heer zijne negenhonderd dollars bezorgen.’ Alvorens echter heen te gaan, beschreef hij nog den vreemde, in al deszelfs doen en voorkomen, aan zijne vrouw, en vroeg haar, om zeker te gaan, of de aldus uitgeduide man werkelijk haar meester geweest was? - ‘Ja,’

{==47==} {>>pagina-aanduiding<<}
antwoordde zij, terwijl zij de oogen nedersloeg; ‘hij was meer nog dan mijn meester; hij is ook mijn vader!’




Amor door Bagchus ontwapend.


't Is vruchtloos, aan de maan, de kuische maan te klagen, 
Wat Amor ons misdeed: 
Steeds van zijn schot gewis, gereed ons uit te dagen, 
Brouwt hij ons enkel leed. 
 
Hij kreunt zich aan beleid noch stugheids palissade: 
't Getroffen harte beeft; 
Tot wakkerheid en moed in 't einde, op lijfsgenade, 
Zich krijgsgevangen geeft. 
 
Het garnizoen, dat dan de vesting komt bezetten, 
Is dolle jaloezij; 
Een wangedrogt, in staat om zwaard en dolk te wetten, 
In blinde razernij. 
 
Voor ons, wien 't lusten moge op Amor's wenk te draven, 
Spijt zoo veel onbescheid, 
We erkennen slechts de wet, wij eeren slechts de gaven 
Der tonnenmajesteit. 
 
Doch de afgeregte guit, gevreesd bij klein' en grooten, 
Wint immer kracht en klem. 
Op, op, wie vrijheid mint! op, wakkre Bagchusloten! 
Vangt en ontwapent hem! 
 
De lauwer kroont den moed; en, zoo wij zegepralen, 
Bij Bagchus! dan, ja dan 
Wacht ons een feest, waarbij de buit, dien wij behalen, 
Den disch versieren kan. 
 
De schalksche vijand draagt, gelijk wij allen weten, 
Een' blinddoek - maar in schijn; 
Dien nemen wij het eerst; hij zal ons, bij het eten, 
Ten tafellaken zijn. 
 
De gouden koker op zijn' schouder stelt ons zeker, 
Als geldgebrek ons prangt; - 

{==48==} {>>pagina-aanduiding<<}

Voorloopig dien' hij ons, bij 't feestgeregt, als beker, 
Die ons den nektar langt. 
 
Cupido's pijl, die, als de gloed der zonnestralen, 
Heel de aarde blaken doet, 
Is zachts (want Bagchus' kroost laat nooit het nat verschalen) 
Voor kurkentrekker goed. 
 
Wie onzer, bij geval, ten steun van zijne treden, 
Een' staf behoeven moog, 
Hij schraagt zijn duizlend brein en waggelende schreden, 
Met d'uitgedienden boog. 
 
De vleugeltjes, die wij den sluwen vijand fnuiken, 
Opdat hij niet ontsnapp', 
Zijn, ter verkoeling, ook als waaijers te gebruiken 
Voor 't gistend druivensap. 
 
Dus magt- en wapenloos zal 't magtigste aller wichten 
Den disch ter zijde staan, 
Ons dienen, en, per slot, ons met zijn fakkel lichten, 
Bij 't zalig huiswaarts gaan. 
 
j.w. ijntema. 
Naar het Hoogduitsch. 


De moeder. (*)


Eenzaam zat de droeve moeder 
Bij haar kranken zuig'ling neêr; 
Middernacht was reeds vervlogen, 
Maar geen sluim'ring boeit hare oogen, 
Want het teed're moederharte 
Lijdt, bij 't zien dier felle smarte 
Van haar' liev'ling, al te zeer. 
Traan op traan ontrolt hare oogen, 
Over 't wiegje heengebogen 
Van het dra verengeld wicht, 
Dat zijne oogjes, schoon reeds brekend, 
Nog zoo vleijend en welsprekend 

{==49==} {>>pagina-aanduiding<<}

Op de droeve moeder rigt. 
Biddend staart zij naar den hoogen; 
En ziedaar, van 's Hemels bogen 
Daalt een zaal'ge Seraphijn 
Tot het stervend wichtje neder, 
Lacht het toe, omhelst het teeder, 
En beneemt het smart en pijn. 
't Wichtje staakt nu 't angstig stenen, 
Blikt naar 't Seraphijntje henen, 
Strekt de bevende armpjes uit, 
Wordt door hemellicht omgeven, 
Is verengeld, en - daar zweven 
Beide naar de Hemeldreven 
Boven lucht en wolken heen. 
Maar tot onder de Eng'lenscharen 
Beide lang verdwenen waren, 
Bleef de moeder opwaarts staren, 
En haar felle smart verdween. 
 
J.B..... 
Dordrecht. 


Dweeperij, volgens een tijdschrift, den philosoof, van de XVIIIde eeuw.

Eenige nuttelooze gebruiken naauwgezet waar te nemen, en ontrouw te zijn aan de wezenlijke pligten van den mensch; - lange gebeden op te zeggen, en zich niet te verbeteren; - Psalmen te zingen, en de zonde in zijn hart te koesteren; - ter kerk te gaan, maar kwaad van anderen te spreken; - te vasten, maar tevens te lasteren; - oefeningen bij te wonen, maar zich eene partij te maken; - te zuchten, maar te schelden; - te prediken, maar te vervolgen: ziedaar de Godsdienst eens dweepers! Die van een' regtschapen Christen bedoelt al wat waarachtig, eerlijk, regtvaardig, rein, liefelijk, welluidend, deugdzaam en loffelijk is; die ademt liefde uit een rein hart, en eene ongeveinsde conscientie.


{==50==} {>>pagina-aanduiding<<}

Opmerking van Beethoven.

De menschen worden geroerd door het schoone in de Muzijk; maar deze hebben geen kunstenaarsnatuur: kunstenaars weenen nooit!

Spaansche couranten-bravoure.

Onpartijdigheid noopt ons, bij wijze van tegenhanger, ook het navolgende over te nemen (*):
‘Van Sept. 1834 tot heden zijn, naar luid der 189 Bulletins van Don carlos uit Onate, van de zijde der Christinos gesneuveld	189, 688
Gevangen gemaakt	43, 811
Tot de Carlisten overgeloopen	42, 936
	_____
	Totaal 276, 435
Gewonnen Veldslagen	95
Veroverd Geschut	107
Beslissende Gevechten geleverd en gewonnen	67’


Zoo vader zoo zoon!

‘Mijn zoon, dat gaat zoo niet langer; elk blameert u, en mij om uwentwille; daar moet een einde aan komen; gij hebt uwe jaren; gij moet eene vrouw nemen.’ - ‘Van wien zal ik ze nemen, Papa?’

Tweeduidige aankondiging.

In eene der Duitsche groote steden kwamen, ter gelegenheid der kermis, man en vrouw bijeen, die, elk voor eigene rekening, met eene Menagerie rondreisden. Zij besloten, belangshalve, voor ditmaal gemeene zaak te maken; en nu liet de man biljetten drukken, waarin deze zinsnede voorkwam: ‘Door het toevallig zamentreffen met mijne vrouw heeft mijne Menagerie eene belangrijke aanwinst bekomen.’






{==51==} {>>pagina-aanduiding<<}

De redactie der Vaderlandsche letteroefeningen aan hare lezers.

Een woord tot U, lieve Lezers! bij den aanvang van dit jaar. En welk woord kan dit anders wezen, dan een woord, dat bij zulk eene gelegenheid onder vrienden te pas komt, die door lang gekweekte hoogachting en toegenegenheid, door hartelijke belangstelling in alwat edel en goed is, verbonden zijn, een woord van gelukwensching en zelfbeproeving?
Ons Tijdschrift treedt zijnen zeven-en-zeventigsten jaarkring in. Dat is een zegen, die aan weinig ondernemingen van dien aard ten deel valt, en dien wij dankbaar terugbrengen tot onze Medeärbeiders, die ons met hunne bijdragen vereeren, en tot de Beminnaars van Wetenschap en Kunst onder het Publiek, die onze pogingen ondersteunen. Wij wenschen onszelve hiermede geluk; wij verheugen ons, dat het ons vergund wordt U op dezen dag te begroeten, en vleijen ons met het vertrouwen, dat Gij in de voortduring van ons bestaan en werken deelneemt. Er hebben in dat lange tijdsverloop meermalen stormen over ons hoofd gewaaid, die dat bestaan bedreigden: maar zij zijn voorbijgedreven, zonder dat zij ons hebben terneêrgeslagen; terwijl wij hebben mogen ondervinden, dat de houding, in die onstuimige dagen door ons aangenomen, ons de achting van alle weldenkenden niet alleen niet onttrokken, maar ons nieuwe vereerders en begunstigers verworven heeft. Wij meenen daardoor te hebben getoond, dat wij de regten van anderen met bescheidenheid weten te eerbiedigen, maar ook de onze, op de verachtelijkste wijs geschonden, met waardigheid en klem te handhaven.
Doch wat is het uitwendig bestaan van ons menschen, afgescheiden van het doel, waartoe wij op aarde zijn? En het bestaan van een Tijdschrift is immers naauw verbonden met de bevordering van den bloei van Wetenschappen en Letteren; het heeft immers invloed op de dierbaarste belangen eener Natie. Dit althans is onze overtuiging. Wij beschouwen onszelve gaarne als in de dienst der Waarheid, en gelijk wij in die roeping onze eere vinden, zoo voelen wij ons daardoor tot de vervulling van dure verpligtingen gedrongen. Verre van ons op den regterstoel te plaatsen, en ons eene oppermagtige beslissing aan te matigen; verre van ons voor leidslieden of gidsen uit te geven, op wier aanwijzing anderen zullen afgaan in het beoordeelen der voortbrengselen van kennis en smaak, willen wij niets anders, dan ons bijzonder gevoelen over de bloemen en vruchten, in den vaderlandschen letterhof of ook elders gekweekt, kenbaar maken, met de welmeenende bedoeling, om, naar onze inzigten en onze

{==52==} {>>pagina-aanduiding<<}
vermogens, iets bij te dragen ter bevordering van alwat rein en liefelijk is en wèl luidt.
Wanneer wij, bij een terugzigt op den nu wederom afgelegden weg, onszelve beproeven, door ons de vraag voor te houden, of wij aan die hooge roeping altoos en in alles zijn getrouw gebleven, zoo kunnen wij ons in opregtheid de getuigenis geven, dat dit onze ernstige wil en ons ijverig pogen geweest is. En zou het te veel ingenomenheid met onszelve verraden, zoo wij vertrouwden, dat wij U, geëerde Lezers, in het afgeloopen jaar, niet alleen menig aangenaam uur hebben verschaft, maar dat wij uwen geest ook nu en dan met nuttige denkbeelden en kundigheden verrijkt, en goede gezindheden bij U hebben opgewekt; dat wij, door bescheidene teregtwijzing of berisping en door hartelijke goedkeuring en welgegronden lof, iets goeds voor onze Letterkunde hebben verrigt? Het is voor ons althans behoefte, aan dit denkbeeld op den dag van heden eenigzins toe te geven; en wij hopen het dankbaar gevoel, dat ons bezielt, daardoor te verhoogen, ja te heiligen. Maar, opdat dit streelend gevoel niet in eene dwaze zelfvoldoening ontaarde, zoo sta nevens deze verklaring de even opregte erkentenis, dat wij zelve beseffen, dat ons werk menschelijk werk, en dus onvolmaakt geweest is. En gelijk wij met deze erkentenis den jaarkring eindigen, die zich achter ons sluit, zoo gaan wij met den wensch, om het onvolkomene te verbeteren en het goede te verhoogen, het tijdperk te gemoet, dat zich heden voor ons opent. Als dienaars der Waarheid, als bescheidene beoordeelaars van letterkundige voortbrengselen, als beminnaars en kweekers van alwat goed en schoon is, hopen wij ook dit jaar tot U te spreken. Zonder nijd en afgunst zullen wij anderen nevens ons tot hetzelfde doel zien werken, mits zij ons ongehinderd onzen weg laten gaan; wij zullen ons zelfs verheugen, wanneer anderen nog meer mogten bijdragen tot den bloei onzer Letteren, dan in ons vermogen stond: want wij zijn van de overtuiging doordrongen, dat het Rijk van Wetenschap en Letteren geene grenzen heeft; en wij kennen daarin geenen
anderen naijver, dan die uit liefde voor het ware en goede geboren wordt.
Zietdaar, Lezers, den geest, die ook in het nieuwbegonnen jaar ons werken bezielen en besturen zal! Gij deelt met ons in die gevoelens, en daarom achten wij ons door eenen band vereenigd, die niet zoo zeer door het schrijven en drukken, door het koopen en lezen geknoopt wordt, maar die inzonderheid gelegd is door wederzijdsche hoogachting, door belangstelling in alwat goed en schoon is. Blijft ons, ter volbrenging van deze onze voornemens, verder met uwe toegenegenheid vergezellen, en ontvangt, bij den aanvang van dit jaar, onzen opregten heilwensch voor den bloei van alwat U en ons in het Rijk van Wetenschap en Letteren dierbaar is.

de redactie.
Amsterdam, 1 Jan. 1837.





{==53==} {>>pagina-aanduiding<<}

Mengelwerk.

Is de uitbreiding des christendoms al, dan niet, de taak van ons en onze medechristenen? (*)

Uit de berigten, die wij sedert eenigen tijd van het Nederlandsche Zendelinggenootschap betrekkelijk de uitbreiding van het Christendom ontvangen hebben, vernemen wij, dat nu en dan een enkel persoon door den arbeid der Zendelingen tot Christen gedoopt is; maar van den overgang van geheele volkstammen hooren wij niet. Ook blijven de Zendelingen, zoover wij weten, daar, waar zij zijn. Niemand van hen bragt ter onzer kennisse, dat hij nu zijnen arbeid op dit eiland of bij dit volk afgedaan kon rekenen, en daarom besloten had, zijne krachten op een ander eiland of bij een ander volk te beproeven. Wij moeten zeggen, dat het Christendom zeer geringe vorderingen maakt, gering vooral, zoo wij het oog vestigen op het uitgebreide veld, dat nog onbearbeid ligt. Immers, hoe veel malen overtreffen in getal zij, die geene Christenen zijn, de Christenen! En wat baat het, zoo van de millioenen onbekeerden hier en daar al een enkel persoon wordt bekeerd! - Zoude het wel waar zijn, dat alle menschen, die op den aardbodem leven, Christenen moeten worden? Is dit wel genoegzaam op te maken uit de getuigenissen van Jezus en de Apostelen, die gewoonlijk hiervoor worden aangevoerd? En indien dit waarheid is, zou het dan wel eene taak zijn, op ons en onze Medechristenen berustende, om de banieren des Christendoms daar te planten, waar zij te voren niet stonden? Wat zal het kleine Europa, neen, wat zal een klein deel van Europa

{==54==} {>>pagina-aanduiding<<}
(want in het grootere deel wordt het licht des Evangelies opzettelijk onder eene koornmate bedekt gehouden) op het veel grootere Azië, op het veel grootere Afrika, op het veel grootere Amerika, op het veel grootere Australië vermogen? Wat zullen wij uitregten in verafgelegene gewesten; wij, die in ons eigen land niet eens overal een zuiver licht ontsteken kunnen; wij, wier invloed op de Joden, die in ons midden verkeeren, zoo bijzonder weinig beteekent? - Is de uitbreiding van het Christendom niet een werk, waarvoor onze krachten op verre na niet toereikende zijn? Is het geene ijdele en dwaze onderneming? En indien wij bedenken, hoe weinigbeteekenend de vorderingen zijn, die onze Zendelingen maken, moeten wij dan niet zeggen: ‘Wij met onze eigenwijsheid willen de Goddelijke Voorzienigheid vooruitloopen. God zal, wanneer volgens Zijne wijsheid de tijd daar is, Heiden en Muzelman en Jood wel in Christenen hervormen. Het is verreweg het beste, dat wij onzen arbeid staken, en vertrouwend afwachten, wat de magtige arm van God bewerken zal.’
Ik wil niet ontveinzen, dat zulke gedachten weleens bij mij zijn opgekomen, en daarom achtte ik mij verpligt, opzettelijk te onderzoeken, of de uitbreiding des Christendoms al dan niet de taak zij van ons en onze Medechristenen. Ik wil u den loop mijner overdenkingen ter beslissing dezer belangrijke vraag mededeelen. - Mij dunkt, alles, wat tot voorlichting van ons verstand noodig is, kan ontleend worden uit de woorden, met welke Jezus, nadat Hij tot stichting van het Evangelie alles had volbragt en uit het graf was verrezen om ten hemel op te varen, de verbreiding van het Evangelie onder de menschen gebood. Die woorden zijn ons door Mattheus opgeteekend in het 28ste hoofddeel, het 18de, 19de en 20ste vers, en luiden: ‘Mij is gegeven alle magt in hemel en op aarde! Gaat dan henen, onderwijst alle de volken, dezelve doopende in den naam des Vaders, des Zoons en des Heiligen Geestes, leerende hen onderhouden alles, wat ik u geboden heb!

{==55==} {>>pagina-aanduiding<<}
En ziet, ik ben met ulieden alle de dagen tot de voleindinge der wereld!’ Uit deze woorden namelijk blijkt ons:

1.Onder wie het Evangelie verbreid moest worden;

2.Door wie het verbreid moest worden;

3.Op welk eene wijze het verbreid moest worden;

4.Wat tot een' onvermoeiden ijver in het bevorderen dier verbreiding opwekt.

1. Jezus wil, dat zijn Evangelie verbreid zal worden onder alle de volken. - Het is mogelijk, dat op sommige plaatsen in de H. Schrift het woord alle genomen moet worden voor allerlei. In het groote linnen laken, dat Petrus tot zich zag nederdalen uit den Hemel, worden gezegd zich bevonden te hebben alle de viervoetige dieren der aarde en de wilde en de kruipende dieren en de vogelen des Hemels. Gij zult begrijpen, dat hier dit alle opgevat moet worden in den zin van allerlei; niet alle dieren, ook niet volstrekt alle soorten van dieren, maar dieren van allerhande soort waren in dit laken. Indien nu het woord alle in de opgegevene woorden van Jezus ook in den zin van allerlei genomen wordt, dan beveelt Jezus, zijn Evangelie te verbreiden onder de volken der aarde, onverschillig onder welke; dan heeft Jezus niet zoo volstrektelijk alle volken op het oog, maar laat Hij het aan hen, tot wie Hij zijn bevel rigt, over, zich te vervoegen, tot welke volken zij willen. Ik geloof echter niet, dat Jezus in een' anderen, dan in den eigendommelijken zin, het woord alle gebezigd heeft. De Evangelist Markus, die ons ook het bevel van den verrezenen Jezus ter verbreiding van het Evangelie heeft geboekt, geeft hetzelve op in deze woorden: ‘Gaat henen in de geheele wereld, predikt het Euangelium allen creaturen!’ En deze taal bij Markus verheft het boven alle tegenspraak, dat Jezus ook bij Mattheus de verbreiding des Evangelies gebiedt onder volstrekt alle volken. Trouwens, dit is ook geheel in den geest van Jezus. Immers, wij hooren Hem spreken van een gepredikt worden van zijn Evangelie in de

{==56==} {>>pagina-aanduiding<<}
geheele wereld (Matth. XXIV:14, H. XXVI:13); wij hooren Hem zichzelven het licht der wereld noemen (Joan. VIII:12). Een Engel Gods kondigt zijne geboorte aan in dezer voege: ‘Ziet, ik verkondig u groote blijdschap, die alle den volke wezen zal!’ (Luk. II:10). De Godsman Jesaja zegt, dat door Hem de aarde vervuld zal worden met de kennisse des Heeren, terwijl hij tevens de toebrenging van Heidenen en Joden tot het Christendom voorspelt (H. XI.) En hoe krachtig zijn de getuigenissen, die Jezus eigene leerlingen hieromtrent geven! ‘Uitermate is Jezus door God verhoogd, opdat zich in zijnen naam alle knieën buigen, en alle tongen belijden, dat Jezus Christus de Heere zij.’ (Phil. II:10 en 11.) ‘God heeft ons de verborgenheid van Zijnen wil bekend gemaakt, om in de bedeelinge van de volheid der tijden alles wederom tot één te vergaderen in Christus.’ (Eph. II:9 en 10.)
Dit is dan vast, dit is met volle zekerheid op te maken uit het gebod, door Jezus ter verbreiding van het Evangelie gegeven: alle volken moeten belijders worden van de Christelijke Godsdienst. En is die Christelijke Godsdienst ook niet uit derzelver aard geschikt, om de Godsdienst aller volken te zijn? Zij voorziet alleen in behoeften, die den mensch als mensch eigen zijn; in behoeften dus, die alle menschen gemeen hebben, onverschillig in welk eene luchtstreek zij wonen, of van welke kleur en gestalte zij zijn, of in welke eeuw zij geboren worden. Wat Adam in het natuurlijke is voor de menschen, de oorsprong van aller dierlijk leven, dat is Jezus in het zedelijke voor de menschen, de oorsprong van aller geestelijk leven. Jezus voorziet ten volle in de behoeften van der menschen redelijken en onsterfelijken geest. Zijn Evangelie draagt in zichzelve de kenmerken van algemeenheid en duurzaamheid.
En aan wie heeft nu Jezus de verbreiding van het Evangelie onder alle de volken opgedragen?
2. Volgens Mattheus in het 16de vs. spreekt Jezus tot zijne elf discipelen. Aan deze was door middel van

{==57==} {>>pagina-aanduiding<<}
de vrouwen, die door Engelen van Jezus verrijzenis verwittigd waren, last gegeven, om naar Galilea te gaan, waar zij den verrezenen Meester zouden zien. Jezus zelf, aan Maria Magdalena verschijnende, had dien last herhaald. En het elftal, ofschoon zij reeds meermalen binnen Jeruzalems muren het geluk genoten, om hunnen uit den dood opgestanen Heer te zien, waren toch naar Galilea opgetrokken op de roepstem van de Engelen en van Jezus zelven, ten einde daar eene verschijning te ontvangen, die zij zich konden voorstellen, dat van het uiterste gewigt zijn moest. Tot hen, ter bestemder plaatse vergaderd, vervoegde zich dan ook de Heer. En nu hoorden zij uit zijnen mond, wat zij nog nooit gehoord hadden, de verhevene magt en majesteit, die Hij van den Vader had ontvangen, en de gewigtige bediening, die zij diensvolgens te bekleeden hadden. Hij, de Messias, ging nu in tot zijne heerlijkheid, als Koning van het rijk, dat Hij door zijn doodslijden had gesticht. Hem was als zoodanig alle magt gegeven in Hemel en op aarde. Nu moesten ook zijne leerlingen worden, waartoe Hij hen van den beginne af aan verordend had, zijne dienaren en gezanten, wier werk het was, Hem, den Koning van het Messiasrijk, onderdanen te verschaffen onder alle volken en geslachten der aarde.
Wij ontdekken alzoo, dat door Jezus de uitbreiding van zijn rijk bevolen is aan zijne elf discipelen, en een ander bevel tot dit einde is niet door Hem gegeven; alleen is dit elftal nog met Matthias en Paulus vermeerderd geworden. Maar zou Jezus, ofschoon Hij bepaaldelijk tot zijne elf leerlingen het woord rigtte, alleen aan hen de taak hebben opgelegd, om alle volken tot zijne onderdanen te maken? Zou dan Jezus niet bedacht hebben, dat die taak voor hen, ook met den besten wil en den grootsten ijver, volstrekt onuitvoerbaar was? Is dat een bevel, overeenkomstig met de wijsheid van den Zone Gods, om aan elf of dertien personen op te leggen, alle de volken der aarde te onderwij-
{==58==} {>>pagina-aanduiding<<}
zen? - Tot hoe verre de Apostelen met hunne prediking zijn doorgedrongen, weten wij niet; maar indien wij in aanmerking nemen den tegenstand, dien zij allerwegen ondervonden, en den langen tijd, dien zij hier en daar moesten doorbrengen om eenige vrucht op hunnen arbeid te erlangen, dan moet zulks zich al tot eenen kleinen omtrek hebben bepaald. Het is waar, de Apostelen hebben ook op het papier gesteld, wat zij anders bij monde verkondigden; maar het is hoogst waarschijnlijk, dat die geschrevene Evangeliën meer ten behoeve der reeds bestaande gemeenten bestemd zijn geweest, dan ter vorming van geheel nieuwe gemeenten. Wat echter hiervan ook zij, dit is zeker, dat nog heden, nu reeds bijna achttien eeuwen sedert den leeftijd der Apostelen zijn verloopen, bij verreweg de meeste volken der aarde de naam van Christus niet gehoord is. - Wat moeten wij nu gelooven: dat Jezus van zijne leerlingen iets hebbe verlangd, hetgeen zij op verre na niet volbrengen konden; of, dat zijn bevel wel in de eerste en voornaamste plaats dezen gold, maar toch ook voor volgende geslachten verbindend was? Gewis het laatste gevoelen komt ons het aannemelijkste voor, inzonderheid als wij bedenken, dat het het eenigste bevel is, door Jezus ter verbreiding van het Evangelie gegeven, en dit juist op
het tijdstip, dat Hij gereed stond van de aarde te scheiden. Wij mogen het beschouwen als een bevel, dat Hij op aarde achterliet, zonder op personen en tijden te zien. Hij zou ten Hemel varen, en aan de zijnen op aarde liet Hij het over, de kennisse van Hem, onder zijn hemelsch toezigt en zijne hemelsche bescherming, rondomme te verspreiden. Toen voornamelijk waren het elftal de zijnen; maar spoedig zouden door de prediking van dit elftal de zijnen worden vermeerderd, op wie dan weder dezelfde taak berustte. Het bevel, eerst aan de elf leerlingen gegeven, zal alzoo overgaan op volgende Christenen, en zal geldig blijven voor alle Christenen van alle tijden, tot zoolang alle volken in den naam van Jezus hunne

{==59==} {>>pagina-aanduiding<<}
knieën buigen, althans daartoe in de gelegenheid zijn gesteld geworden. Ja, zoo moet het bevel van Jezus worden begrepen. De belofte, die Hij als in éénen adem op hetzelve volgen liet: ‘Ziet, ik ben met ulieden alle de dagen tot aan de voleindinge der wereld!’ wijst ten klaarste aan, dat Hij niet de Apostelen alleen, maar ook alle volgende geslachten voor den geest had. Ook ons geldt dan het gebod van Jezus, om zijn Evangelie te verbreiden onder alle de volken der aarde. Hij, de Heer en Koning in de Hemelen, verlangt en verwacht dit van ons! Ja, op ons, de tegenwoordige Christenen, gelijk mede op hen, die na ons Christenen zullen zijn, berust alleen de taak, om daar, waar Christus nog niet bekend is, Hem bekend te maken. Geene andere middelen, dan juist de arbeid der bestaande Christenen, zullen daartoe door Christus worden gebezigd. Ieder zal dit moeten erkennen, die let op de wijze, waarop Jezus wilde, dat het Evangelie verbreid zou worden.
3. ‘Onderwijst alle volken,’ zegt Jezus, ‘hen doopende in den naam des Vaders, des Zoons en des Heiligen Geestes, leerende hen onderhouden alles, wat ik u geboden heb!’ of met andere woorden: brengt ter kennisse aller volken mijne leer, leven, daden en lotgevallen, en, wanneer zij voor waarheid aannemen, wat gij hun meldt, wanneer zij gelooven, doopt hen dan, ten teeken, dat zij deelgenooten worden van die zaligheid, waarvan God de Vader de oorzaak is, ik de Zoon het middel ben, en de Heilige Geest de bewerker is! Spoort hen vervolgens aan tot het bestendig betrachten mijner geboden! - Jezus wil, dat zijn rijk worde uitgebreid door middel van onderwijs, hetwelk hen, die het ontvangen, tot geloove moet brengen. Hij moge door zijne Goddelijke kracht heilzamen invloed oefenen op den onderwijzer en den onderwijzeling, onderwijs blijft toch het middel, waardoor het Christendom volgens den wil van deszelfs Stichter uitgebreid moet worden. Onderwijs was het middel, dat de Apostelen

{==60==} {>>pagina-aanduiding<<}
hebben aangewend; onderwijs is het middel, waardoor elk mensch, wie hij ook zij, Christen worden moet. Of zoudt gij denken, dat Jezus tot voltooijing van het Christendom andere middelen aanwenden zal, dan die Hij tot deszelfs eerste vestiging heeft gebruikt? Zoudt gij denken, dat die volken, die nog vervreemd van Jezus leven, anders dan door onderwijs en onderwijzers zullen worden toegebragt? Het zou dan door eene of andere wonderdadige werking uit den Hemel moeten zijn. Maar dan zou ook het Christendom geheel en al van gedaante moeten veranderen; want het wezen van den Christen bestaat in geloof, en gelooven is eene werkzaamheid van onze hoogere geestvermogens. Maar bij hem, die wonderdadig bekeerd wordt, blijven die vermogens buiten werking; hij kan niet gezegd worden te gelooven, of in gemoedelijke overtuiging, uit eigen' vrijen wil, iets aan te nemen of te omhelzen; door de zinnen bedwelmende kracht eens wonders wordt hij gedwongen. Zoo het geloof vervalt, dan vervalt ook het geheele wezen van den Christen; want geloof is de spil, waarom het wezen van den Christen draait. Een geheel ander Christendom dan het onze zou alzoo te voorschijn komen. En Apostel Paulus zegt: ‘Al ware het ook, dat wij, of een Engel uit den Hemel, u een Euangelium verkondigde buiten hetgene wij u verkondigd hebben, die zij vervloekt!’ (Gal. I:8.)
Bijaldien de volken, die nog geene Christenen zijn, Christenen zullen worden door wonderkracht, dan is het geene waarheid, wat de Schrijver van den Brief aan de Hebreën betuigt: ‘Jezus Christus is gisteren en heden dezelfde en in der eeuwigheid.’ (H. XIII:8.) Immers Jezus, toen Hij op aarde verkeerde, heeft ten krachtigste getoond, hoe afkeerig Hij er van was, om door dwang iemand tot zich te trekken. Menschen, die Hem volgden alleen om wonderdaden te zien, erkende Hij niet voor de zijnen. Bij de geringen en aanzienlijken der Joden stelde Hij wel alle pogingen in het werk, om hen te overtuigen, dat Hij de Messias was; maar,

{==61==} {>>pagina-aanduiding<<}
zoo deze Hem niets baatten, nam Hij tot middelen van dwang zijne toevlugt niet, ook dan niet, als Hij hiertoe werd aangezocht; ook dan niet, als Hij door de tergendste beleedigingen hiertoe werd uitgedaagd. Eer stierf Hij den folterendsten dood, dan dat Hij er toe besluiten kon, om door de ontzaggelijkste teekenen zijne wederpartijders te doen gevoelen, dat Hij de Messias was. Ja, waartoe anders is Hij ook als mensch geboren geworden, en heeft Hij als mensch, den menschen in alles gelijk, zonder eenig teeken van zijnen Goddelijken luister, onder de menschen verkeerd, dan alleen, omdat Hij voor Messias wilde aangenomen zijn uit eigene beweging, uit eigene overtuiging? - Het is niet mogelijk, dat Jezus nu middelen te baat kan nemen, waarvan Hij toen zoo afkeerig was. Alwie nog geen Christen is, hij zal door onderrigt, dat hem uit eigene beweging tot gelooven brengt, Christen worden; aan geene wonderkracht mogen wij denken. - En van waar zullen Heidenen en Joden en Mahomedanen dit onderrigt anders ontvangen, dan van de bestaande Christenen? De kennis van Jezus leer, leven, daden en lotgevallen zal hun uit den Hemel niet worden medegedeeld; ook dit zou het gelooven uit eigen' vrijen wil in den weg staan: en daarenboven, wij kunnen tot zulke bedrijven geene wonderkracht verwachten, waar dezelve niet volstrekt noodig is. Van de bestaande Christenen kan het onderrigt komen, dat hen, die nog geene Christenen zijn, tot de omhelzing van het Christendom brengen moet, en daarom moet het ook van hen komen.
Maar, moeten wij dan van dit onderwijzen opzettelijk ons werk maken? Kunnen wij het niet overlaten aan den loop van den tijd? Het licht des Evangelies, dat reeds eenige volken der wereld beschijnt, zal als van zelve tot de naburige volken overgaan, en zoo van nabuur tot nabuur, tot het dan eindelijk eens alle volken der aarde bestralen zal. Is het gebod, dat Jezus toch bepaaldelijk aan zijne Apostelen gaf, voor ons in denzelfden zin verbindend als voor hen? - De ondervin-
{==62==} {>>pagina-aanduiding<<}
ding heeft geleerd, dat er altijd groote moeite aan verbonden was, een volk tot de omhelzing van het Christendom te brengen. Meestal waren onbeschaafdheid, voorouderlijke gewoonten, diepgewortelde vooroordeelen de beletselen, die men overwinnen moest. En zoo er al eenig volk kan worden opgenoemd, dat als bij toeval een Christelijk volk geworden is, het werk van bestaande Christenen zal daarvan toch wel de eerste oorzaak zijn geweest. Ook bij de opgenoemde zwarigheden, die eene als 't ware toevallige uitbreiding van het Christendom in den weg staan, kan men nog de taal voegen. Twee volken, ofschoon naburen, hebben dikwerf eene geheel verschillende en voor elkander onverstaanbare spraak. Daarom kunnen wij niet verwachten, dat het Christendom door den loop des tijds als van zelve zich verspreiden zal over den aardbodem. Zonder dat wij Christenen er opzettelijk ons werk van maken, zal dat gezegende tijdstip wel nimmer aanbreken. Het bevel, dat Christus tot de eerste vestiging van het Christendom gaf, geldt in denzelfden zin ook nu bij den gedeeltelijken stand van het Christendom; maar geldt ook nu op dezelfde wijze.
Hij gaf toch dat bevel niet aan alle belijders van zijnen naam; meer dan vijfhonderd broederen waren tegenwoordig, en slechts tot elf, die Hij hiertoe reeds van den beginne had uitgekozen, rigtte Hij zijne taal. Hij wist, dat bij lange na allen niet de geschiktheid en de neiging bezaten tot de Evangelieprediking; alleen hen, die hiertoe geschikt waren, had Hij uitgekozen, en tot deze was zijne taal: ‘Gaat henen, onderwijst alle volken!’ Op dezelfde wijze is het bevel van Christus tot uitbreiding van het Christendom voor de hedendaagsche Christenen geldig. Op hem, die geen' aanleg en lust heeft tot de Evangelieprediking, of wien de omstandigheden het verbieden, slaat het bevel van Christus niet; hij blijve te huis bij zijn gezin en have, gelijk Lazarus te Bethanië bij zijn zusterenpaar. Lazarus was toch ook een vriend van Jezus. Maar tot dezulken on-
{==63==} {>>pagina-aanduiding<<}
der de bestaande Christenen, die er geschiktheid toe bezitten, en de neiging er toe ontwaren, en die door geene gewigtiger verpligtingen teruggehouden worden, klinken nog de woorden van Jezus: ‘Gaat henen, onderwijst alle volken!’ en bepaaldelijk mogen zij de belofte op zich toepassen: ‘Ziet, ik ben met ulieden alle de dagen tot de voleindinge der wereld!’ - Onderscheiden zijn, volgens de taal des Evangelies, de gaven, waarmede de Heer in den Hemel de zijnen toerust, niet slechts tot de vestiging, maar ook tot den gedurigen opbouw des Christendoms. Uitdrukkelijk zegt dit de Apostel Paulus: ‘Die nedergedaald is in het graf, is dezelve ook, die opgevaren is verre boven alle de hemelen, opdat Hij alle dingen vervullen zoude. En dezelve heeft gegeven sommigen tot Apostelen, en sommigen tot Profeten, en sommigen tot Euangelisten, en sommigen tot Herders en Leeraars, tot de volmakinge der heiligen, tot het werk der bedieninge, tot opbouwinge des ligchaams van Christus; totdat wij alle zullen komen tot de eenigheid des geloofs en de kennisse des Zoons Gods,
tot eenen volkomenen man, tot de mate der grootte der volheid van Christus.’ (Eph. IV:10-13.) Gij moogt deze uitspraak niet volkomen begrijpen, dit toch begrijpt gij, dat Christus gedurig eenigen onder de zijnen toerusten zal met de bekwaamheid tot de prediking des Evangelies in onverlichte landen, en dat Hij hiermede zoolang zal volhouden, totdat de Christelijke Godsdienst zij, wat zij worden kan en moet, de Godsdienst van alle volken der aarde. Meent echter niet, dat de uitbreiding des Christendoms, ofschoon wij in persoon daarmede ons niet behoeven te bemoeijen, eene zaak is, die ons in geenen deele aangaat! Zij, die tot het Zendelingswerk roeping gevoelen, behooren tot ons; zij zijn lieden uit den schoot der hedendaagsche Christenheid; zij hebben en tot hunne verdere voorbereiding en tot hunnen dadelijken arbeid in alle opzigten onze ondersteuning en medewerking noodig. Jezus zelf vond voor zich en voor zijn reisgezel-
{==64==} {>>pagina-aanduiding<<}
schap het levensonderhoud in de giften van diegenen zijner vrienden en vriendinnen, die, in het rustige bezit van have en goederen, in hunne eigene woning hunne dagen sleten. (Luk. VIII:3.) Naderhand werden de Apostelen van het benoodigde voorzien door de gemeenten, gelijk ons blijkt uit den Brief aan de Philippensen en uit den eersten Brief aan de Corinthiërs. (H. IX.) ‘Alzoo heeft ook de Heere geordineerd,’ zegt Paulus, ‘dengenen, die het Euangelium verkondigen, dat zij van het Euangelium leven.’ (vs. 14.) Ook wij kunnen en moeten iets doen, om het Evangelie ter kennisse van alle volken te brengen. Wanneer van de hedendaagsche Christenen sommigen hunne persoonlijke krachten wijden aan de uitbreiding des Christendoms, en de overigen zich tot het bijdragen van milde gisten verbinden, dan handelen ook wij volgens het uitdrukkelijke bevel, en in den geest van den Heere Jezus Christus; dan volvoeren ook wij, wat die Heer aan de zijnen van alle tijden heeft opgelegd, en wat Hij
door hunnen arbeid alleen bewerkstelligen wil, de verbreiding der kennisse van Hem over de gansche aarde! O, met welk een welgevallen moet de Koning zijner kerk nederzien op zijne tegenwoordige belijders, zoo door hunne pogingen vele nieuwe tempels derzelver toppen hemelwaarts heffen, en in dezelve duizenden nieuwe belijders den Eenigen en Waarachtigen aanroepen als hunnen gemeenschappelijken Vader!
De gewigtige vraag is beslist, of de uitbreiding van het Christendom al dan niet het werk zij der hedendaagsche Christenen. Onze Heer in de Hemelen wil en verlangt zulks van ons, overeenkomstig zijn eens gegeven bevel, toen Hij op het punt stond de aarde te verlaten en zijne Hemelheerlijkheid in te gaan. Letten wij nu nog op hetgene dit bevel in zich bevat, om ons tot onvermoeiden ijver in het aanbevolen werk op te wekken!
4. Jezus zegt: ‘Mij is alle magt gegeven in Hemel en op aarde. Gaat dan henen, maakt alle volken tot mijne belijdets! en ziet, ik ben met ulieden alle de

{==65==} {>>pagina-aanduiding<<}
dagen tot de voleindinge der wereld!’ - Hoe zouden wij kunnen aarzelen, om het gebod te volbrengen van zulk een' verheven persoon, die naast God bekleed is met de hoogste magt en majesteit? Hoe zouden wij nog kunnen aarzelen, om in den eigenlijksten zin dienaren en gunstelingen van dien verheven' Goddelijken persoon te worden? Hoe zouden wij nog met bekommering kunnen opzien tegen het werk ons aanbevolen, hoe veel omvattend en moeijelijk dan ook hetzelve ons voorkome, daar Hij, wien alle magt in Hemel en op aarde gegeven is, met ons zijn zal? Het is waar, zeer klein is het getal der aardbewoners, die Christenen zijn, in vergelijking van het getal der aardbewoners, die door hen tot Christenen moeten worden gevormd. Doch, baart dit bekommering, hoe bekommerd moeten dan wel de elf Apostelen zijn geweest, die naar het bevel des Heeren aan de uitbreiding des Christendoms de eerste hand moesten leggen, en alzoo met de geheele bevolking der aarde te doen hadden! En toch met moed aanvaardden zij de hun opgelegde taak: zij vertrouwden op de magtige hulp en bescherming van hunnen in den Hemel verhoogden Heer, en vonden zich in dat vertrouwen geenszins te leur gesteld. Neen, geen aantal kan bekommering wekken! Wat toch zullen de gezamenlijke krachten der menschen baten tegen hem, die onder de begunstiging der Goddelijke Almagt werkt? Ook zwarigheden en hindernissen mogen ons dan niet afschrikken. Christus, die door ons zijn rijk uitbreidt, bezit in Hemel en op aarde alle magt; Hij is met ons, en zal ons allen tegenstand doen te boven komen. Ja, juist daartoe heeft Hij, volgens de taal van Paulus, zulk eene uitgebreide magt ontvangen, opdat Hij alle heerschappij en alle magt en kracht zou kunnen vernietigen. Hij moet als Koning heerschen, totdat Hij alle de vijanden onder zijne voeten zal gelegd hebben. (1 Cor. XV:24 en 25.) Als Christus, de Koning in de Hemelen, met ons is, wie zal dan tegen ons zijn? Gaan ook de Zendelingen niet dan zeer langzaam vooruit,
het is niet

{==66==} {>>pagina-aanduiding<<}
mogelijk, dat ontmoedigende gedachten bij ons kunnen opkomen, of wij ons ook een hersenschimmig doel voorstellen, of de arbeid wel naar onze krachten berekend is, of wij ook de wegen der Voorzienigheid trachten vooruit te loopen! Aan Jezus is tot uitbreiding van zijn rijk door God alle magt gegeven, en Jezus gebruikt hiertoe geene andere middelen, dan den arbeid dergenen, die op aarde de zijnen zijn; en wij arbeiden volstrekt overeenkomstig het gebod door Hem gegeven: tot het geloove onderwijzen wij, en op het geloove doopen wij. Onze arbeid kan niet ijdel zijn; onze arbeid moet gelukken! Door de pogingen van de hedendaagsche Christenen en van hen, die na ons Christenen zullen zijn, moet de volheid der Heidenen ingaan, en moet gansch Israël zalig worden! Eens, bij het werk der elf discipelen, brak een oogenblik aan, waarop het scheen, dat weder het Christendom van de aarde zou verdwijnen; doch daar trad de vurige, ijverige, moedige Paulus op, en stichtte van stad tot stad en van volk tot volk gemeenten. Zoo herschept de Heere Jezus de donkerste uitzigten in het helderste licht! - Gaan wij dan, elk onzer op zijne wijze en naar zijn vermogen, moedig en onverschrokken voort in het volbrengen van Jezus bevel tot uitbreiding van het Christendom! Sluiten wij ons gereedelijk aan onze Medechristenen aan, om gezamenlijk te werken! Zorgen wij, dat Jezus ontvange, wat Hij van zijne tegenwoordig levende belijders verwachten mag! Veel, zeer veel gewis zullen wij aan volgende geslachten moeten overlaten; maar toch de bewustheid van het onze gedaan te hebben, daalt met ons in het graf, waaruit Jezus ons opwekken zal bij de voleindinge der wereld, op het oogenblik, dat in zijnen naam aller menschen knieën zich buigen, en aller tongen Hem als Heer belijden! Christenen, zijt standvastig, onbewegelijk, altijd overvloedig in het werk des Heeren, als die wetet, dat uw arbeid in den Heer niet ijdel is! (1 Cor. XV:58.)

s. hoekstra.
Twisk, bij Medemblik.





{==67==} {>>pagina-aanduiding<<}

Tegenwoordige staat der geneeskunst in Turkije.

De Turksche Geneesheeren leiden hunne wetenschap af van zekeren Arabier, lockman genaamd, die Arts was in het leger van den Profeet, en, volgens verordening van dezen, de geheimen der kunst aan anderen moest mededeelen. Die dervis deed, naar men zegt, vele wonderen, waarvan de herinnering bewaard is gebleven bij overlevering. Hij onderwees de leden van zijne orde, die vervolgens de opgegevene voorschriften der Geneeskunst aan hunne erfgenamen, van geslacht tot geslacht, overdroegen. In Turkije, namelijk, is de Geneeskunst eene erfelijke bezitting, zoodat de zoon van een' Geneesheer, indien al geene bekwaamheid, ten minste de praktijk of kalanten des vaders erft. Ook zijn de Artsen, welke tot deze geestelijke orde behooren, meer bedreven in zekere bijgeloovige verrigtingen, dan in de geneeskundige wetenschap, die zich tot de kennis der krachten van eenige planten bepaalt.
Nu eens schrijven zij het ontstaan eener ziekte aan Gods gramschap toe, dan weder aan de boosheid des Duivels; maar zij nemen geene toevlugt tot de plegtigheid der afbidding of uitdrijving, dan wanneer men hun eene goede belooning belooft. Zoo de som, die zij ontvangen, aan hunne verwachting beantwoordt, komt er aan hun bidden bijkans geen einde; hunne rozekransen draaijen onophoudelijk in hunne handen, en zij dienen aan de lijders spreuken uit den Koran, de eene na de andere, toe. Kunnen de kranken deze drooge medicijnen bezwaarlijk doorslikken, en geven zij de voorkeur aan een vloeibaar geneesmiddel, zoo worden de heilige woorden met krijt op een bord geschreven, dat men vervolgens afwascht, en het water, dat tot deze afwassching diende, is dan een drankje, waaraan men groote kracht toekent. De Turken, en in het algemeen de volken van het Oosten, hebben een groot vertrouwen

{==68==} {>>pagina-aanduiding<<}
op amuletten; Mahomedanen, Joden en Christenen zelfs - allen stellen zich onder derzelver bescherming, wanneer zij door eenig ongeluk meenen bedreigd te worden. Ook zijn er weinigen, die sterven, zonder twee of drie amuletten te hebben, van welke zij hulp verwachten. Dezelve bestaan meestal in een stuk papier, waarop eene spreuk uit den Koran of uit den Bijbel is geschreven, versierd met geheimzinnige teekens, in eene driehoekige gedaante gevouwen en zorgvuldig in een zakje bewaard, dat men op de huid draagt, het zij door middel van eene koord, het zij aan den tulband gehecht. De amuletten, die gerekend worden tegen kogel en dolksteek te beveiligen, zijn zeer duur.
Hoe onkundig de Turken doorgaans ook zijn, zij weten nogtans de voordeelen van opleiding en studie op prijs te stellen. Een vreemd Geneesheer, vooral zoo hij een Frank is, geniet hooge achting, en wordt door velen bij voorkeur boven de inlandsche Artsen geroepen. Maar deze aanmoediging, welke buitenlanders ten deel valt, geeft meermalen aanleiding tot verregaande misbruiken. Want, daar er geen middel bestaat, om zich van de wezenlijke kunde dier vreemdelingen te verzekeren, komt er menigeen, welke, gedreven door schandelijke hebzucht, zijn voordeel doet met de ligtgeloovigheid der Turken. Dikwijls ziet men lieden, die in Europa nooit met geneeskunde zich bemoeid hebben, eensklaps in Geneesheeren veranderd te Konstantinopel. Doctor oppenheim verhaalt, dat hij eens te Smirna met een' vermaard Fransch Geneesheer in consult werd geroepen, en dat deze man hem bekende, nooit anders voor dit beroep zich geoefend te hebben, dan toen hij, als tamboer-majoor, bij het leger diende. Onder de eerste Heelmeesters bij het Turksche leger bevond zich een Malthezer, die brievenbesteller op Corfu was geweest, en een Italiaan, een gewezen Kapitein van een koopvaardijschip, die schipbreuk op de kusten van Klein-Azië had geleden. Vreemdelingen uit alle landen en van allerlei beroep, maar inzonderheid Grieken, Joden en

{==69==} {>>pagina-aanduiding<<}
Armeniërs, ook Bosniërs, en oude vrouwen zelfs, maken gebruik van de ligtgeloovigheid der Turken. Evenwel zijn er onder de buitenlanders ook verscheidene Geneesheeren, die gestudeerd hebben; maar zij maken een betrekkelijk zeer klein getal uit.
Het is treurig, de Geneeskunst dermate verlaagd te zien in een land, alwaar de inwoners een zoo hoog denkbeeld van dezelve hebben en zoo veel eerbied voor Geneesheeren toonen. Een bekwaam Arts wordt bij de Turken bijna als een heilig persoon aangemerkt, en het woord Hekim is de zekerste bescherming tegen staatkundige en godsdienstige vervolgingen. In den laatsten strijd tegen de Russen werd de sabel van den Turk, reeds boven het hoofd van een' verwonnen vijand opgeheven zijnde, meermalen op het enkel roepen van Hekim teruggehouden.
Er is een klein Grieksch gewest, Sogora, in het Pachalik van Janina, waar de beoefening der Geneeskunst de voornaamste bezigheid der inwoners uitmaakt. Derzelver wetenschap bestaat nagenoeg in eenige recepten, die van geslacht tot geslacht overgaan. Uit drie of vier dorpen komt een zwerm van zwervende Artsen voort, die zich ieder jaar in alle de deelen van het Ottomansche gebied verspreiden. Men begrijpt ligt, hoe onkundig deze lieden zijn. Ook ziet men eene menigte even onwetende Joodsche Geneesheeren, die, met een' knapzak op den rug, steden en dorpen doorkruisende, overal met een scherp en doordringend geluid schreeuwen: ei Hekim! ei Hekim! (de Geneesheer! de Geneesheer!) Wanneer iemand hen raadpleegt, voelen zij den pols, en zeggen met eene luide stem: ‘Ik ken uwe ziekte.’ Dan openen zij den zak, geven pillen of een poeijer, en ontvangen daarvoor van den lijder dankbetuigingen en geld tevens.
Een Turksch Geneesheer verneemt alles door het voelen van den pols; hij meent niet noodig te hebben, dat hij acht geve op andere teekenen. Zoodra hij dan door middel van den pols omtrent de natuur der ziekte re-
{==70==} {>>pagina-aanduiding<<}
kent verzekerd te zijn, geeft hij zulks te kennen, en bepaalt den tijd, binnen welken de ongesteldheid zal ophouden. Nu smeekt hem de zieke, dat hij een geneesmiddel geve, hetwelk eene ongemeene en krachtige werking doet; hetgeen men dan als de krisis beschouwt. Wat niet spoedig en zigtbaar helpt, verliest het vertrouwen. Men houdt hier het meest van sudorifica, purgantia en diuretica. De Turken nemen gaarne zeer groote doses in, ten einde beter krisis te krijgen. In het algemeen geven zij aan drankjes de voorkeur. Nooit zal men van eenen Turk verkrijgen, dat hij een braakmiddel gebruike, of zich een lavement late zetten. Te vergeefs ook zou men hem aanbevelen, om van leefwijze te veranderen; hij kan de nuttigheid van een dieet niet begrijpen. Evenwel brengt de gewoonte mede, dat velen zich onderwerpen aan iets, dat men de lentekuur noemt. Deze kuur bestaat hierin, dat eerst een sterk purgeermiddel wordt genomen, en vervolgens een aftreksel van onderscheidene planten gebruikt, dat men dagelijks met zekere hoeveelheid wei inneemt. Onder de middelen, welke tot bloedzuivering dienen, is adderen-bouillon in de hoogste achting. De meest gezochte adders zijn die, welke in de nabijheid van Adrianopel gevangen en jaarlijks in groote menigte naar Konstantinopel en andere steden des rijks verzonden worden. Men bewaart dezelve in houten vaten, en wanneer men eenigen noodig heeft, laat men ze over den rand er uitkruipen. Het is ligt te begrijpen, dat dit werk veel voorzigtigheid en behendigheid vordert; maar ook dán nog
gebeurt het meermalen, dat de arme Apotheker, die het middel moet bereiden, wordt gebeten. De beet is dikwijls gevaarlijk, soms zelfs doodelijk. Wanneer men, zonder ongeluk, het kruipend dier uit het vat heeft gekregen, neemt men kop en huid van hetzelve weg; het overige wordt in dunne mootjes gesneden, welke men in water laat koken, om deze bouillon te bekomen.
De Oosterlingen maken ongemeen veel werk van ba-
{==71==} {>>pagina-aanduiding<<}
den, zoo wel om ziekten te voorkomen, als om die te genezen. Langen tijd voortgezette wrijvingen, het trekken aan de leden en het drukken op de vleezige deelen hebben heilzamen invloed op de gezondheid. Wanneer men er geen getuige van geweest is, kan men bezwaarlijk de bewegingen zich verbeelden, welke aan de gewrichten medegedeeld worden. Een bekwaam badmeester draait dezelve in alle rigtingen; hij doet ze onophoudelijk kraken, alsof er leden gezet worden. Deze baden zijn bijzonder dienstig voor huidziekten, jicht en rheumatismus. De badhuizen lokken uit door een fraai aanzien en schoone inrigting; evenwel is de prijs zoo matig gesteld, dat ook de armste Turken er gebruik van kunnen maken.
De zieke Turk doet gewoonlijk vele beloften, die hij echter bij zijne herstelling wel eens vergeet. Daarom gebruikt de Geneesheer veelal de voorzorg, dat hij, alvorens de behandeling te ondernemen, eene bepaalde geldsom vordert, of door eene geschrevene overeenkomst zich van de betaling poogt te verzekeren. Dit stuk wordt gesteld in handen van eenen ambtenaar, die de voldoening kan vorderen, en dan tot belooning zijner vlijt tien ten honderd van de bedongene som ontvangt. Dit zet natuurlijk zijnen ijver aan; evenwel gebeurt het soms, dat de schuldenaar de betaling weet te ontduiken, door aan den regter twintig ten honderd te geven. Zoodanige schriftelijke overeenkomsten dienen intusschen niet alleen om het bedongen loon te verzekeren, maar ook om het leven van den Geneesheer te beveiligen, in geval de kranke komt te sterven. De Turk beschouwt het mes van den Heelmeester ten naastenbij als den dolk van eenen vijand, en acht zich geroepen, om den dood van eenen nabestaande te wreken, die onder eene heelkundige bewerking is bezweken. De arme Heelmeester is alzoo dikwijls, om erger gevolgen te voorkomen, genoodzaakt, den prijs des bloeds te betalen, ten einde de gramschap der aanverwanten van den overledene te bevredigen. Om zich tegen alle beschuldiging in veilig-
{==72==} {>>pagina-aanduiding<<}
heid te stellen, gaat de Heelmeester met een' der naastbestaanden bij den Cadi of Mufti, en verkrijgt van dezen een fetwa of vrijwaringsblijk, dat hem beschermt voor vervolging, indien de kranke mogt bezwijken. Doctor oppenheim zelf ondervond, welken afkeer de Turken van iemand hebben, die eene ongelukkige operatie heeft gedaan. Na den slag bij Monastir, den 24 April 1830, had hij eenen gekwetsten Delhi het been afgezet. Eenigen tijd daarna door den Grootvizier naar Kistina gezonden zijnde, om nieuwelings geligt
krijgsvolk in oogenschouw te nemen, werd hij verzocht, bij den Cadi te komen. Deze ambtenaar, vernomen hebbende, dat oppenheim de persoon was, die soliman-aga, den Delhi, geopereerd had, zeide tot hem: Gij ziet hier den vader van soliman-aga, welke den prijs des bloeds van u eischt, dien hij regt heeft te vorderen. Maar de Doctor, die zich door bescherming bij den Vizier in veiligheid had gesteld, wist den Cadi tot reden te brengen. Sterft iemand aan eene inwendige ziekte, zoo loopt de Geneesheer, die hem behandelde, niet ligt gevaar, wanneer de overledene geen' belangrijken en zeer voordeeligen post bekleedde. In dit geval zoeken soms de naaste betrekkingen, door den dood veel verloren hebbende, zich te wreken op den Geneesheer, welke dan best doet, die woede van onzinnigen te ontwijken.
Het gebeurt ook wel eens, dat een Geneesheer geroepen wordt, niet bij een' kranke, maar bij een' doode. Hoe vreemd dit ook schijne, het is nogtans letterlijk waar; en voor deze gevallen wordt altijd het best betaald, dewijl de heeren van de kunst het dan in hunne magt hebben, om zoodanige voorwaarden, als zij maar willen, op te leggen aan de genen, die hen laten roepen. De reden is deze. Zoo dikwerf in Turkije de bestuurder van een gewest, of een Mufti of eenig ander hoog ambtenaar sterft, vervallen alle zijne bezittingen aan den Staat. Zijne naastbestaanden hebben er dus belang bij, om, zoo lang mogelijk, zijnen dood te

{==73==} {>>pagina-aanduiding<<}
verbergen, tot dat zij zijne nalatenschap in veiligheid gebragt, of liever, tot dat zij een gedeelte daarvan gebruikt hebben, om van de leden des Divans de vergunning te erlangen, dat zij het overige mogen behouden. Zoo weet men, dat de vader van den tegenwoordigen Pacha van Uskase reeds vier jaren begraven was, vóór dat zijn dood openlijk werd bekend gemaakt. Gedurende dezen tijd had de zoon den post des vaders waargenomen, en diens handteekening op de openbare stukken nagemaakt. Intusschen zocht men overal hulp voor den zoogenaamden kranke, en liet zelfs beroemde Geneesheeren uit Konstantinopel komen; maar, dit is ligt te begrijpen, men liet hun niet toe, den lijder te zien: trouwens, in Turkije behoeft dat ook minder, wanneer men slechts naauwkeurig de gesteldheid van den pols beschrijft.
Ieder Geneesheer bereidt zijne eigene geneesmiddelen. Eigenlijke Apothekers zijn er niet, behalve te Konstantinopel, en in eene of twee andere groote steden. Daar nu het verkoopen van zoodanige dingen, als men gewoonlijk in eene apotheek vindt, aan geene wettelijke bepalingen is onderworpen, heeft er dikwerf vergiftiging plaats, het zij dan bij toeval, het zij met opzet. Soms weegt men een geneesmiddel in eene schaal, waarin nog overblijfselen van sublimaat of van rattenkruid gevonden worden; en meermalen schrijven onkundige Artsen sterke middelen in zoodanige hoeveelheid voor, dat dezelve eene gevaarlijke of doodelijke uitwerking hebben. Het kermen en wringen van den lijder wordt dan aangemerkt als gevolg en bewijs van bezetenheid. Terstond laat men een' Turkschen Dervis en een' Christen-Priester komen, welke gelijktijdig, ieder op zijne wijze, overgaan tot de uitbanning. Men roept bedienaren van twee verschillende Godsdiensten; want, zeggen de bijgeloovigen, wij kunnen toch niet weten, of de Duivel, die onze ziel in zijne magt heeft, Mahomedaan of Christen is.
Opzettelijke vergiftiging heeft menigvuldig plaats, en dikwerf vindt men gelegenheid, om hiertoe de medicijnen te doen dienen. De Turk gelooft niet, eene misdaad te begaan, wanneer hij zijnen vijand vergiftigt. Hij brengt daarvoor twee redenen bij; de eerfle, zegt hij, is, dat, zoo wij hem niet vergiftigen, hij het ons zal doen, en de tweede, dat het vergif, hetwelk men toedient, geene uitwerking zal hebben, indien hij niet moet sterven.

{==74==} {>>pagina-aanduiding<<}

‘Het is treurig te zien, (zegt Doctor oppenheim, van wien wij deze bijzonderheid ontleenen) dat de leer van een onvermijdelijk Noodlot aanleiding geeft tot zoodanige wanbedrijven. Bij Mahomedanen heeft men hierover zich minder te verwonderen, maar moet het inzonderheid betreuren, dat lieden, die Christenen heeten, deel nemen aan zoodanige misdaden, en bijna altijd de handlangers zijn. Die van de Grieksche belijdenis vooral laten zich tot zoodanige dingen gebruiken. Voor een braaf man is het bijna onmogelijk, als Geneesheer, een' rijken en magtigen Turk te bedienen; want als die hem last geeft, om iemand te vergiftigen, en hij weigert, zoude dit hemzelven het leven kunnen kosten. Ik weet het bij eigene ondervinding. De laatste strijd der Turken tegen de Albanezen was op eene voordeelige wijze geëindigd, niet door meerderheid van moed of veelheid van troepen of betere krijgstucht, maar door list en verraad. Twee der magtigste vijanden van den Sultan, whely-bey en akbun-bey, de Leeuw bijgenaamd, werden gedurende een' wapenstilstand uitgenoodigd, om de wapenschouw der geregelde troepen bij te wonen; iets, dat bij hen veel belangstelling moest verwekken, wegens de nieuwheid van het schouwspel. De Vizier liet hen dooden, op het oogenblik, dat zij voorbij een der bataljons gingen. De zoon van den Vizier emin, Pacha van Gomera, heeft door hetzelfde middel zich ontdaan van verscheidene zijner geduchtste vijanden. Eens gaf de Grootvizier mij een teeken om te blijven. Toen de lieden van zijn Hof allen zich verwijderd hadden, liet hij koffij, pijpen en een schaakbord brengen. Nu bevond ik mij alleen in het gezelschap van eenen man, die van allen, die hem omringden, eene onbepaalde gehoorzaamheid vorderde en erlangde, en wiens wil meer dan
honderdduizend koppen had doen vallen. Hij wenkte mij, om op den divan te gaan zitten, en begon te rooken; maar ik, de etiquette in acht nemende, raakte mijne pijp niet aan. Na eene korte poos zich met het spel bezig gehouden te hebben, zag hij op, vestigde zijnen blik op mij, en sprak: Hekim-bachi! ik heb vijanden. Gij kunt mij helpen en - gij zult het doen. Hij gaf mij eenen wenk, dat ik mij moest verwijderen. Ik behoefde hem dus niet te antwoorden. Ik maakte eene diepe buiging en ging heen, zeer ontroerd en in groote verlegenheid; want de weinige woorden van den Vizier waren voor mij maar al te duidelijk. Ik

{==75==} {>>pagina-aanduiding<<}
bewees namelijk geneeskundige hulp aan twee Albanezen van hoogen rang, welke, zich niet durvende vertrouwen aan den Geneesheer van den Grootvizier, zich tot eenen Doctor van het leger hadden gewend, en dus mij raadpleegden. De Vizier, die dit wist, verlangde, dat ik hem van deze twee vijanden zou ontdoen. - Na de moeijelijkheid van mijnen toestand overpeinsd te hebben, zag ik geen ander middel, om het mij dreigende gevaar te ontkomen, dan door groote geldelijke opofferingen te doen bij den Kroff (Thesaurier) van den hebzuchtigen Vizier, en bij diens Grammatiko (Secretaris). Ten zelfden tijde wendde ik voor, ziek te zijn, en hield mijne kamer. Twaalf dagen waren verloopen sedert deze ontmoeting met den Vizier, en mij was nog niets merkwaardigs overgekomen. Op den dertienden dag trad des morgens mijn bediende binnen, en bragt mij, als naar gewoonte, koffij en mijne pijp. Reeds had ik den kop bijna uitgedronken, toen ik een' onaangenamen smaak bemerkte, die mij iets kwaads deed vermoeden. Ik nam op staanden voet een braakmiddel, en liep met den kop naar de apotheek van het leger, alwaar bij onderzoek bleek, dat er in denzelven nog bijna twee drachmen sublimaat voorhanden waren. Ik gebruikte terstond eene groote hoeveelheid eiwit, en had verder geen letsel van de vergiftiging. Ofschoon de gunst, waarin ik bij het Hof stond, en de hooge rang, welken ik onder de Geneesheeren van het leger mogt hebben, door velen mij benijd werden, en mijne verwijdering hun niet onaangenaam zou geweest zijn, was nogtans iedereen verontwaardigd over de handelwijze van den Pacha. Ik deed alle moeite, om eenen bouvrouldi (pas) te bekomen, en, dien gekregen hebbende, haastte ik mij, om Turkije te verlaten.’
Men is aldaar gewoon, van iemand die magt of rijkdom heeft verkregen, te zeggen: Hij zal waarschijnlijk door vergif omkomen. Rijke lieden zoeken dus zorgvuldig de vriendschap van elken nieuwelings aangekomen Geneesheer, vooral zoo hij een Frank is, dewijl zij vreezen, dat hij zich misschien zou laten gebruiken, om hen te vergiftigen. De Turk, ziek zijnde, toont veel wantrouwen, en hij heeft hiertoe wel reden. Wanneer hij de kurk van een drankfleschje neemt en de voorgeschrevene hoeveelheid heeft gebruikt, wordt hetzelve terstond met zijn bijzonder zegel voorzien, ten einde er niemand vergif in moge mengen. Ook

{==76==} {>>pagina-aanduiding<<}
laat hij of zijnen Geneesheer, of eenen slaaf een gedeelte der medicijnen, voor hem bereid, gebruiken; en de ellendige bediende, door zijnen nog ellendiger meester alzoo geplaagd met purgantia en andere middelen, heeft alle reden, om te verlangen, dat de ziekte spoedig een einde neme.
Wij voegen hier nog eene anekdote nevens, zijnde eene ontmoeting, Doctor bailly bejegend:
't Is bewezen, dat alle wetenschappen, welke op waarneming en ervaring berusten, in Turkije geen fortuin maken. Een geschil tusschen Turksche Geneesheeren is als een vuur, door buitensporige beweringen ontstoken en door Oostersche beeldspraak gevoed. Het volgende gesprek tusschen Doctor bailly en den vermaarden hussein-Pacha, den verdelger der Janitsaren, moge eenig denkbeeld geven van den aard der bewijsvoering, welke eene Turksche verbeeldingskracht zich veroorlooft.
De Heer bailly ondervroeg den Pacha over zijne kwaal; de lijder antwoordde hem, dat hij dikwijls drie smartelijke steken in den omtrek der lever ontwaarde, die somtijds met eene heftige koorts verbonden waren. ‘Toen ik te Varna was,’ dus vervolgde de Pacha, ‘werd ik door drie ellendelingen, in welke ik vertrouwen gesteld had, verraden. Ik kon hen niet vatten en straffen. Van dien tijd af dagteekent mijne kwaal. Ik heb sinds een half jaar veel uitgestaan; maar kort geleden heeft men twee van mijne verraders gegrepen, en ik heb hun een' kogel door den kop gejaagd. Sedert heb ik eenige verzachting ondervonden: mijne drie steken zijn verdwenen; doch één is gebleven, want den derden der verraders heeft men niet kunnen magtig worden.’ De Heer bailly kon zich, op het verhaal van eene zoo zeldzame kwaal, niet weêrhouden den Pacha te zeggen, dat dan zijne genezing hem voorkwam meer van de werkzaamheid der Policie dan die der medicijnen af te hangen. ‘Ik weet,’ hernam de Pacha, ‘dat ik gezond zal worden, wanneer de verrader in mijne handen valt; maar - weet gij tot zoo lang niet iets, dat mij van dienst zijn kan?’ - ‘Ik kan u geen' anderen of beteren raad geven, indien uw leven u lief is, dan matigheid in alles.’ - ‘De ouderdom maakt mij elken dag matiger, en mijn karakter is reeds veel veranderd. Ge moest mij vroeger gekend hebben! Toen had ik een' kop van ijzer, eene verbeelding van vuur, en eene ziel van buskruid. De minste tegenstand, dien ik ont-
{==77==} {>>pagina-aanduiding<<}
moette, deed mijn bloed koken. Struikelde mijn paard, ik schoot het terstond met eene pistool dood; stootte ik mij tegen een' steen, ik trok mijne sabel tegen denzelven.’ - ‘Om u te genezen,’ hervatte de Doctor, ‘wordt een veldslag vereischt, of een dag als die, waarop de Janitsaren vielen.’ Op deze woorden
verhelderde zich het gelaat des Pachas; hij greep Dr. bailly's hand, terwijl hij zeide: ‘Gij hebt mijne kwaal doorgrond.’ - ‘Ja,’ sprak nu de Doctor, ‘maar ik weet er geen geneesmiddel voor.’ - ‘Dan moge het door u aangeduide mij te hulp komen!’





De aardbeving in Calabrië in 1783.

(Overgenomen uit: p. colletta, Storia del Reame di Napoli dal 1734 sino al 1825. (*))

Den 5 Februarij 1783 (des Woensdags,) bijna één uur na den middag, gevoelde men eene aardbeving in dat gedeelte van Calabrië, dat begrensd wordt door de rivieren Gallico en Mitrarno, door de bergen Jeio, Sagra, Caulone en den oever der Tyrreensche zee, tusschen de beide genoemde rivieren besloten. Deze landstreek wordt Piana (de Vlakte) geheeten, omdat het land aan den voet der laatste Apennijnen zich in eene vlakte van achtentwintig Italiaansche mijlen lengte uitstrekt, die achttien mijlen breed is. De dreuning duurde honderd sekonden en werd tot aan Otranto, Palermo Lipari en de andere (voormalige) Aeolische eilanden gevoeld, minder in Puglia en in Terra-di-Lavoro, volstrekt niet in de stad Napels en in de Abruzzi. In de bedoelde Vlakte vond men honderd negen steden en dorpen, bewoond door honderd zesenzestigduizend inwoners, en in minder dan twee minuten gingen al deze plaatsen te gronde, terwijl daarbij tweeëndertigduizend menschen om het leven kwamen van beiderlei kunne en van elken leeftijd; rijken en aanzienlijken meer,

{==78==} {>>pagina-aanduiding<<}
dan armen of geringen; want geene magt was in staat, om het plotselinge verderf te ontwijken.
De grond der Vlakte, bestaande uit granietsteen, waar de grondslagen van het gebergte zich uitstrekken, of uit onderscheidene aardsoorten, die door de wateren worden afgevoerd, welke van de Apennijnen afvloeijen, verschilt op onderscheidene plaatsen in vastheid, hardheid, gewigt en gedaante. Vandaar, dat, welke ook de oorzaken van deze aardbeving waren, volgens den een' vulcanische, volgens den ander electrische, de beweging zich op verschillende wijzen deed gevoelen en hier vertikaal, elders horizontaal was, soms eene schudding geleek, dan een plotselinge slag scheen, of ook gelijk was aan de beweging van eene draaikolk. Men merkte onderscheidene, zelfs lijnregt tegenstrijdige oorzaken en wijzen der verwoesting op; het eene gedeelte van eene stad of van een huis was ingestort, het andere in de hoogte geworpen; boomen, tot aan de toppen in den grond gezonken, zag men naast anderen, die ontworteld en omvergeworpen waren; een' berg, die zich geopend had en half aan de regter-, half aan de linkerzijde van zijne vroegere ligging was heengevallen, terwijl zijne kruin in de door de scheiding veroorzaakte vallei was verdwenen. Men zag sommige heuvels in vlakten verkeeren, anderen in eene diepte wegzinken, en de gebouwen, die er op stonden, met dezelve verdwijnen, meestal in eenen puinhoop veranderd, maar somtijds ook ongeschonden blijvende, zoodat zelfs de slaap der bewoners niet werd gestoord. Elders maakte de gespleten bodem afgronden, en bijna naast deze verhief hij zich tot kleine hoogten. Het water, hetzij in kommen verzameld, hetzij stroomende, veranderde van loop en gedaante; de rivieren vloeiden zamen tot meren, of breidden zich uit tot moerassen, of verdwenen en braken als nieuwe stroomen tusschen nieuwe steilten weder te voorschijn, en bedekten, door niets in hunne vaart belet, de vruchtbaarste streken. Niets bleef zijne oude gedaante behouden: de landerijen, de steden, de wegen, de kenmerkende bijzonderheden der plaatsen
waren verdwenen, zoodat de inwoners versuft rondliepen, als in een vreemd en woest land. Één enkel oogenblik vernielde zóó vele werken der menschen en der natuur, in den loop der eeuwen voortgebragt, en misschien hier of daar rivieren of rotsen, zoo oud als de wereld. De Vlakte was dus het middelpunt der eerste aardbeving; maar, ten gevolge

{==79==} {>>pagina-aanduiding<<}
van de beschrevene gedaante van den grond, zag men sommige streken, die van dat middelpunt verre verwijderd waren, meer verwoest, dan de meer nabijgelegene.
Omstreeks middernacht van denzelfden dag gevoelde men andermaal eene schudding, insgelijks hevig, maar minder verderfelijk dan de eerste, omdat de menschen, verwittigd van het gevaar en reeds van huis en schuilplaats beroofd, ontsteld en ontrust, elk nieuw verschijnsel opmerkten. Alleen de prachtige steden Messina en Reggio en de geheele streek van Sicilië, die Valdemone wordt genoemd, leden van dezen tweeden schok meer, dan van den eersten. Messina was in dat jaar nog niet geheel hersteld van de verwoesting der aardbeving in 1744, zoodat paleizen en muren, vroeger reeds geschokt, thans alle instortten, en oude en nieuwe puinhoopen zich opeenstapelden. De schokken duurden voort, woelden dezelfde streken om, en bragten dikwijls voorwerpen en menschen weder te voorschijn, die eenige dagen vroeger onder de verwoesting begraven waren. De hooge bergketen van de Apennijnen en de groote bergen, waarop Nicotera en Monteleone liggen, boden langen tijd weêrstand; men zag er de gebouwen gespleten, maar niet ingestort, en de grond werd wel geschokt, maar niet verwoest. Maar den 28 Maart van hetzelfde jaar, ten twee ure des nachts, hoorde men een dof gedruisch, als van een' vollen en verlengden donderslag, en terstond daarop bespeurde men eene geweldige aardbeving tusschen de kapen Vaticano, Suvero, Stilo, Colonna, ten minste 1200 vierkante mijlen in het rond; en dit was nog slechts het middelpunt der beweging, daar zij zich mededeelde aan de verste grenzen van Calabrië, en door het geheele rijk en in Sïcilië gevoeld werd. Zij duurde negentig sekonden en kostte aan meer dan tweeduizend menschen het leven; zeventien steden werden, even als de honderdennegen plaatsen der Vlakte,
geheel vernield; eenentwintig anderen werden gedeeltelijk verwoest, gedeeltelijk in bouwvalligen staat gebragt; meer dan honderd kleine dorpen werden tot puinhoopen gemaakt of verzwolgen, en dat, wat den eenen dag nog was staande gebleven, stortte den volgenden in, daar de schokken, altijd hevig en verwoestende, tot aan Augustus van dat jaar, en dus zeven maanden, bleven voortduren: een oneindige tijd, omdat hij bij sekonden werd afgemeten!
Deze aardbevingen gingen vergezeld van stormen, orka-
{==80==} {>>pagina-aanduiding<<}
nen, uitbarstingen der vulcanen, branden, stortregens en bliksems; al de krachten der natuur waren in beweging; het was, alsof hare banden waren verbroken, en de laatste der dagen was verschenen. In den nacht van den 5 Februarij, terwijl de aarde schudde, brak de beweging der lucht de bovenste gedeelten der gebouwen af en wierp dezelve naar beneden; van een' klokkentoren in Messina werd de top afgerukt; een oude toren in Radicena werd van zijne grondslagen neêrgesmeten, en een stuk daarvan (zoo groot, dat er een gedeelte van den trap in wordt gevonden) staat nog op de plaats, waar het terneder viel, en wordt als eene merkwaardigheid aan den vreemdeling gewezen: vele daken of uitstekende punten vielen niet op de puinhoopen der gebouwen, waartoe ze behoorden, maar, door den geweldigen wind opgenomen, stortten zij op groote afstanden neêr. De zee tusschen Charybdis en Scilla en de kusten van Reggio en Messina, vele ellen hoog opgestuwd, overstroomde de oevers, en sleepte, in hare bedding terugkeerende, kudden en menschen mede. Zoo stierven er bijna tweeduizend alleen uit de stad Scilla, die zich op het strand of in schuitjes bevonden, om de gevaren, die hen op het land bedreigden, te ontgaan; de eerste overheidspersoon van de stad, die zich onder dezen bevond, verdween in een oogenblik, en noch zijne bedienden, noch zijne bloedverwanten, noch de beloften van groote belooningen konden zijn lijk doen wedervinden, om het de eer der begrafenis te bewijzen. De Etna en de Stromboli wierpen meer dan gewoonlijk lava en andere stoffen uit; onheilen, waarop men weinig acht sloeg, omdat zij veel geringer waren, dan de anderen, die men ondervond. De Vesuvius bleef in rust. Ergere branden, dan die der vuurspuwende bergen,
werden door de gevolgen der aardbeving veroorzaakt; want bij het instorten der gebouwen ontvlamden de balken, die in het vuur nedervielen, en de vlammen, door den wind verspreid, ontstaken zulk eenen geweldigen gloed, dat het vuren schenen, die uit den schoot der aarde oprezen; vanwaar het valsche gerucht van onderaardsche ontbrandingen ontstond, te meer, omdat men een gedruisch, als van donder, somtijds de aardbevingen hoorde voorafgaan, somtijds vergezellen, maar het nog meer op zichzelve en vreeselijk luide vernam. De hemel, nu eens bewolkt, dan helder, regenachtig of afwisselend, gaf geen enkel teeken eener aanstaande beweging; wat op den eenen

{==81==} {>>pagina-aanduiding<<}
dag een voorteeken scheen te zijn, dat miste op eenen volgenden, en men gaf gedurig andere op,tot dat men bemerkte, dat de aardbevingen onder elke gesteldheid des hemels plaats hadden. Een nieuw onheil vertoonde zich; een digte nevel, die het licht des daags verduisterde en de donkerheid van den nacht verdikte, pijnlijk voor de oogen, moeijelijk voor de ademhaling, stinkend, onbewegelijk, die de lucht van Calabrië meer dan twintig dagen bezwaarde, en die oorzaak werd van zwaarmoedigheid, ziekte, aamborstigheid bij menschen en dieren.
Ik begin een nog treuriger verhaal, de ellende der bewoners. Bij den eersten schok op den 5 Februarij kwamen allen, die in de Vlakte binnen hunne woningen waren, om, behalve degenen, die op eene kommervolle wijze het leven behielden onder toevallige afschutsels van balken of andere stukken, die bij het vallen eenige ruimte insperden; gelukkigen, indien zij bij tijds werden uitgegraven, maar allerrampzaligsten, indien zij van honger moesten sterven. Zij, die bij toeval zich onder den blooten hemel bevonden, bleven gespaard, en ook deze nog niet allen, daar sommigen in de afgronden werden medegesleept, die zich voor hunne voeten openden, anderen door de terugspoelende golven werden medegerukt, weder anderen door de brokken van gebouwen werden getroffen, die door den stormwind waren opgenomen. Dé ongelukkigsten waren misschien de overblijvenden, die hunne woningen verwoest, en vrouw, kinderen en ouders onder het puin begraven zagen. En daar ik zelf, eenige jaren later, met de ooggetuigen der gebeurtenissen en met mannen en vrouwen heb gesproken, die uit de puinhoopen waren gered, zoo zal ik de gemoedsgesteldheid der menschen en de zedelijke verschijnselen bij de aardbeving van Calabrië evenzeer kunnen beschrijven, als ik tot dusverre (eene gemakkelijker taak) de natuurlijke heb kunnen doen.
Bij den eersten schok wekte geen teeken op de aarde of aan den hemel vrees of argwaan; maar bij de voortdurende beweging en het gezigt der gapende afgronden overmeesterde de ontzetting alle harten, zoodat de menschen verschrikt en onbewegelijk bleven staan, het verstand stilstond, en zelfs de zucht naar zelfbehoud verdoofd scheen. Toen de denkkracht was teruggekeerd, was het eerste gevoel der geredden zekere blijdschap over een gedeeltelijk geluk, maar dat spoedig

{==82==} {>>pagina-aanduiding<<}
voorbijging, omdat zij dadelijk werd gevolgd door de gedachte aan de verwoeste woningen en de verlorene leden des huisgezins; en, bij het aanschouwen van zoo vele verschillende wijzen van sterven, bij de vrees, dat de laatste dag was aangebroken, kwelde hen nog het meest het denkbeeld, dat hunne bloedverwanten nog leefden onder de puinhoopen, zoodat zij, bij de onmogelijkheid om hulp toe te brengen, hopen moesten, (een ellendige en vreeselijke troost!) dat zij waren omgekomen. Hoe vele vaders of echtgenooten zag men rondom de puinhoopen zwerven, die hunne dierbaren bedekten, buiten staat om die stukken uit den weg te ruimen, vruchteloos aan de voorbijgangers hulp smeekende, en eindelijk wanhopig nacht en dag op die puinen nederzittende en zuchtende. Bij deze onmogelijkheid, om van menschen hulp te ontvangen, zocht men hoogeren bijstand, beloofde heilige gaven aan de altaren, en deed de gelofte van een leven van boete en berouw; de woensdag werd als een heilige dag in de week, en de 5 Februarij als een heilige dag in het jaar vastgesteld; en men hoopte, op die dagen, door vrijwillige boetedoeningen en plegtige kerkfeesten, den toorn van God te verzoenen.
Maar het rampzaligste lot (met geene woorden te beschrijven, en door geen verstand schier te bevatten) was dat van hen, die, onder de puinen levende, met eene twijfelachtige en pijnigende hoop hulp verwachtten, en eerst de traagheid en vervolgens de hebzucht en de ondankbaarheid van hunne dierbaarste panden en vrienden bij zichzelve aanklaagden, en bij wie, wanneer zij, door honger en droesheid afgemat, begrip en geheugenis verloren en bezwijmden, de laatste gewaarwordingen toorn tegen hunne bloedverwanten en haat tegen het menschelijk geslacht waren. Velen werden door de liefderijke zorg der hunnen opgegraven, en sommigen door de aardbeving zelve, die, de vorige puinen wederom uiteenwerpende, hen aan het licht teruggaf. Toen al de lijken ontdekt waren, zag men, dat een vierdegedeelte van die ongelukkigen in het leven zou zijn gespaard, indien men vroeger hulp had kunnen toebrengen, en dat de mannen waren gestorven, bezig om zich uit de puinhoopen los te werken, maar de vrouwen met de handen het gelaat bedekkende of in wanhoop ze in heure haren slaande. Men zag ook moeders, die, onverschillig voor haar eigen lot, hare kinderen bedekten en met haar ligchaam boven dezelve als eenen boog hadden ge-
{==83==} {>>pagina-aanduiding<<}
maakt, of ook de armen naar hare liefdepanden uitstrekten, ofschoon zij, door de puinhoopen verhinderd, ze niet konden bereiken. Vele nieuwe bewijzen van de mannelijke stoutheid en vrouwelijke liefde kon men daar opzamelen. Een stervende zuigeling werd op den derden dag opgegraven en bleef in het leven. Eene zwangere vrouw bleef dertig uren onder de steenhoopen, en, toen door de teedere zorg van haren echtgenoot gered, werd zij na eenige dagen verlost van eenen zoon, met wien zij lang en gezond leefde. Toen men haar vroeg, waaraan zij onder de puinen had gedacht, antwoordde zij: ‘Ik verbeidde.’ Een meisje van elf jaren werd op den zesden dag gered en leefde nog, en een ander van zestien jaren, eloisa basili, bleef elf dagen
onder de aarde, in hare armen een kind houdende, dat reeds op den vierden dag was gestorven, zoodat het op het oogenblik harer redding reeds verrot was; zij kon zich van het lijkje in hare armen niet ontdoen, omdat zij door de puinen vast was ingesloten, en had de dagen geteld naar een flaauw licht, dat tot in haar levend graf doordrong.
Nog verwonderlijker was de duur des levens bij sommige dieren; twee muilezels leefden onder een' berg van puin, de een tweeëntwintig de ander drieëntwintig dagen; ook een veulen leefde tweeëntwintig dagen; twee varkens bleven gedurende tweeendertig dagen levend begraven. En deze dieren en menschen hadden bij hunne opgraving eene wezenloosheid en zwakheid, geene begeerte naar spijs, een' onleschbaren dorst, en eene bijna volslagene blindheid, de gewone uitwerkselen van een langdurig hongerlijden. Van de geredde menschen berstelden sommige tot vorige gezondheid en vrolijkheid; anderen bleven zwakkelijk en zwaarmoedig. De oorzaak van dit verschil was te zoeken in de bijzonderheid, of zij vóór het opgeven der hoop of na dien tijd waren gered. De jeugdige basili, hoewel in het huis van haren meester zorgvuldig behandeld, om de doorgestane ongelukken gezocht en bewonderd, opende gedurende den ganschen tijd van haar volgend leven hare lippen nimmer weder tot eenen lach. In het algemeen antwoordden zij, die opgegraven waren, wanneer men hun vroeg, wat zij in hunnen rampzaligen toestand hadden gedacht, datgene, wat ik boven heb verhaald, en allen eindigden met te zeggen: ‘Tot zoo verre herinner ik mij; toen ben ik ingeslapen.’ De meesten leefden niet lang; de bedrukte basili stierf in den ouderdom

{==84==} {>>pagina-aanduiding<<}
van nog geen vijfentwintig jaren; zij begeerde geenen echtgenoot, noch ook den nonnensluijer. Liefst was zij alleen, onder eenen boom gezeten, waar zij noch steden noch huizen zien kon, en, wanneer een kind haar naderde, wendde zij hare blikken elders heen.
De hulp aan hen, die onder de puinen waren begraven, werd langzaam toegebragt; maar de oorzaak daarvan lag niet in onverschilligheid van naastbestaanden of van het volkwant bij de aardbevingen in Calabrië waren de menschen, gelijk bijna altijd, meer goed dan slecht; men merkte er eenigen op, diep bedorven en boosaardig, terwijl anderen de voorbeelden gaven van den edelsten en deugdzaamsten heldenmoed. Een rijk man liet de puinhoopen zijner woning wegruimen, en, toen hij zijn geld en andere bezittingen had gevonden, staakte hij het werk, ofschoon hij onder de ruïnen, misschien nog levende, zijn' oom, zijn' broeder en zijne gade liet. Twee broeders betwistten elkander het bezit van eene aanzienlijke erfenis, en waren, gelijk dit onder bloedverwanten meer gebeurt, elkander vijandig. Andrèa werd onder de puinen zijner woning begraven; vincenzo erfde het betwiste eigendom, maar hij gunde zich geen rust, was er alleen op bedacht, om zijnen broeder te redden, en was gelukkig genoeg, om hem nog levende van onder het puin te halen. Naauwelijks was de orde hersteld en waren de overheden weder op hunnen post, of de ondankbare andrea, doof voor alle voorstellen van schikking, hernieuwde het geding en - verloor het. Wilde ik alle voorbeelden van godsvrucht of woestheid, van erkentelijkheid of ondankbaarheid optellen, ik zou vele bladzijden kunnen vullen, om de reeds oude stelling te bewijzen, of dat de mensch het beste, of dat hij het slechtste van alle schepselen is. Maar de traagheid in de pogingen ter redding werd veroorzaakt door de zorg voor eigen behoud en door den schrik, die in de eerste dagen alle andere denkbeelden, alle andere gewaarwordingen verbande. Van woningen beroofd in de strengste wintermaand, blootgesteld aan onophoudelijke stortregens, windvlagen en stormen, ontbloot van leeftogt, die in de ingestorte kelders werd bewaard, zeldzaam bijgestaan door de naburige
plaatsen, wier inwoners bevreesd waren, om levensmiddelen te brengen, waar de dood gedurig nabij was, besteedden allen tijd en geld en moeite, om ruwe loodsen op te rigten, en een weinig voedsel tot onderhoud des levens op te zoeken.

{==85==} {>>pagina-aanduiding<<}
De gedachte aan hunne nabestaanden was zwak en kwam in de tweede plaats.
Alle deze rampen werden door gewoonte langzamerhand dragelijk; de loodsen, eerst ruw gemaakt, werden verbeterd en eindelijk zelfs fraai. De bewoners van ver verwijderde streken, aangelokt door de hoop op winst, bragten levensmiddelen en voorwerpen van gemak en weelde aan, en met het vergeten van schade en droefheid keerden de genietingen des levens, keerden liefde en huwelijken weder; de maatschappij herstelde zich, maar bleef toch in eenen veel minderen toestand. Het algemeene gevoel der eerste dagen was schrik geweest; met alle overige gewaarwordingen waren toen ook haat, hebzucht, wraakgierigheid uit den boezem verbannen, en, daar de misdaad hare spoorslagen miste, was het goddelooze gemeen in die oogenblikken vroom en godvruchtig geworden, behalve dat het van tijd tot tijd uitriep, wanneer het de grooten en aanzienlijken met gebogen en neêrgeslagen hoofd zag loopen: ‘Zoo zijn wij allen, aanzienlijke heeren en armen, toch gelijk!’ en daarbij eene boosaardige vreugde gevoelde, ligt te vergeven aan de vassalen van trotsche edellieden. Later kwamen de geringe burgers, de misdadigers en vroeger gevangenen, (want bij de vreeselijke aardbeving van 5 Februarij had een gevoel van menschelijkheid de kerkers ontsloten) om de puinhoopen te plunderen, de slecht bewaakte loodsen te bestelen, te rooven en te moorden, en het aantal der misdrijven werd groot. Anderen deden eene rijkelijke winst door het werk hunner handen, in het oprigten van hutten of wegruimen van puinhoopen of inkoopen van levensmiddelen in afgelegene plaatsen, zoodat vele rijke familiën arm werden, en nog meerdere tot plotselingen overvloed geraakten. Het huisraad en dergelijke bezittingen waren voor het grootste gedeelte vernield; de nieuwe loop der wateren nam aan dezen landerijen af en schonk ze weder aan anderen; de vruchtbaarste gronden werden onvruchtbaar; verre bloedverwanten van uitgestorvene familiën kregen onverwachte erfenissen; eene menigte van geschillen
ontstonden, hier door het opeenstapelen van stukken land boven elkander, elders door andere oorzaken; geschillen, waarin het wetboek of het menschelijk verstand niet voorzien kon, en waardoor de bezittingen werden verdeeld en verminderd. Van den anderen kant, daar met de archiven de vroegere processen, en met de woningen papieren en

{==86==} {>>pagina-aanduiding<<}
documenten vernietigd waren, zoo hielden vroegere redenen van twist op, of konden althans niet vervolgd worden. De eigendommen werden derhalve evenzeer dooreengeworpen en geschokt als de aarde zelve, en die snelle, onverwachte omkeeringen der fortuin hadden eenen nadeeligen invloed op de zeden des volks.
In Napels zelve waren de eerste tijdingen spoedig aangekomen, maar juist om dien spoed werden zij niet geloofd, en omdat de waarheden, die zij verkondigden, en die het menschelijk begrip te boven gingen, haar den schijn van leugens gaven. Nieuwe tijdingen, vlugtelingen, boden en brieven gaven vervolgens aan de regering de zekerheid van de maar al te wezenlijke rampen, en terstond werd er, voor zoo verre de menschelijke zwakheid iets tegen de oneindige krachten der natuur vermag, in den nood der ongelukkigen voorzien. Kleederen, levensmiddelen, geld, geneesheeren, handwerkslieden en architekten, vervolgens geleerden, oudheidkenners en schilders stroomden naar Calabrië; aan het hoofd van allen, als vertegenwoordiger van den Vorst, was de Maarschalk francesco pignatelli; eene Junta van magistraatspersonen nam het bestuur op zich; eene zoogenoemde heilige kas ontving de openbare en kerkelijke inkomsten en regelde de orde, en eene buitengewone belasting van een millioen en tweemaal honderdduizend dukaten werd door het rijk uitgeschreven, om de verwoeste provinciën bij te staan.
Zoo poogde men den droevigen staat van zaken zoo veel mogelijk te verbeteren en te herstellen, toen in den zomer, door den stank der lijken, (die wel verbrand waren, maar niet alle, en dan nog te laat) door de uitwasemingen van moerassen, door ongezonde luchtgesteldheid, door gebrek, droef heid en lijden, zich in Calabrië eene epidemische ziekte vertoonde en verspreidde, die de rampen en het aantal der dooden onder deze bevolking nog vermeerderde. Zoo rampzalig ging dat jaar voorbij, en in het begin van 1784, toen de aarde zich weder gesloten had, de ziekte was verdwenen, de rampen gelenigd, of de gemoederen tot onderwerping in het ongeluk gestemd, ging men met zijne gedachten terug en berekende koelbloedig de geledene onheilen. In tien maanden waren tweehonderd steden en dorpen te gronde gegaan; op verschillende wijzen waren er zestigduizend Calabrezen omgekomen; en, wat de schade betreft, daar kunst

{==87==} {>>pagina-aanduiding<<}
noch verstand in staat waren om haar op te tellen, noemde men haar te regt onberekenbaar groot; het getal der geborenen was als gewoonlijk; tot groote verwondering waren er niet weinige huwelijken gesloten; vele en afgrijselijke misdaden waren er gepleegd, groote rampen geleden, en oneindig veel tranen geplengd.

Edmund Kean en mistriss Siddons.

Geheel Europa heeft van deze beide namen weêrgalmd, de wijdberoemdste van alle, die in de laatstverloopene vijftig jaren het Britsche tooneel tot sieraad gestrekt hebben. Zij hebben tot meer dan ééne onechte levensbeschrijving stof geleverd, meer dan één verhaal doen geboren worden, welks romaneske belangrijkheid op logenachtige partijdigheid, op het gesnap der gezelschapskringen, op onzekere volksgeruchten berustte. Men heeft van kean eenen julius cesar en van Mistriss siddons eene Mevrouw de maintenon gemaakt: waarlijk, het wezenlijk zeldzame, hetwelk hen onderscheidde, was groot genoeg, zonder dat men, bij het wonderlijke der daadzaken, nog het buitensporige der verzinsels had behoeven te voegen. Wij hebben meer dan zes dikke boekdeelen geteld, alle toegewijd aan den uiterst eenvoudigen levensloop van onze groote tooneelkunstenaresse. Het in de Engelsche kroegen en tusschen de schermen doorgebragte leven van kean is niet minder vruchtbaar geweest; zoo gretig is de begeerlijkheid van den letterkundigen speculatiegeest: hij maakt zich van elke beroemdheid meester, kookt en bewerkt die in zijne stookhuizen. De stof zij overvloedig of schaarsch, dit bekommert hem niet; de algemeene weetgierigheid is eenmaal gewekt; van den held des dags wil ieder hooren; een ingetogen leven, rustige geneigdheden, pligten met die regelmatigheid vervuld, welke aan de pen des romanesken schrijvers geen' vat geeft, de eenvoudigste, vereerendste leefwijs, die van Mistriss siddons bij voorbeeld, zullen het onderwerp leveren voor duizenden van bladzijden.
Ik weet niet, hoe een biograaf ex professo met de statigheid van een' schoolgeleerde het leven van kean heeft kunnen beschrijven; dat zonderlinge leven, zoo vol van onverstand, zoo kluchtig en zoo onstuimig tevens. De ernst

{==88==} {>>pagina-aanduiding<<}
van eenen levensbeoordeelaar steekt op eene vreemde wijze af bij de duizende dolle dwaasheden, waarmede edmund kean zijne loopbaan geschakeerd heeft. Een bij afwisseling verlustigend en bedroevend tafereel zou het best, in deszelfs volle waarheid, het beeld hebben kunnen leveren van dat zwart en wit van krankzinnigheid en kunsttalent; dat mengsel van wonderlijke ondeugden en van het edelste streven; dien luister, die glorie, die bewondering des publieks voor den geweldigen akteur en de verschrikkingen, waarmede hij zich omgaf; vervolgens die ellende, die razernij, en al de buitensporigheden, welke zij na zich gesleept heeft. De pen van eenen Humorist, zoo als charles lame, ware geschikt geweest, om den lezer tot deelnemenden aanschouwer te maken van de bezoedelde zegepraal dier ware maar onvolledige kunstbegaafdheid, van de kinderachtigheden, half ernstig half dol, des bruisenden maalstrooms, die hem voortsleepte, van de dronkenschap zijner eigenliefde, van de woede zijns naijvers. Men zou tranen van deernis en eenen droeven glimlach gehad hebben voor die parodie des roems, voor dien ruwen en magtigen tooneelspeler, wien het niet genoeg was avond op avond bijval en toejuiching in te oogsten, maar die ook nog en byron en bonaparte wezen wilde. De gewone levensbeschrijvers hebben niet bemerkt, hoe veel leerzaams, welk eene diepte er in het onderwerp gelegen was, waarvan zij zich zoo ligtvaardiglijk hadden meester gemaakt. Hunne gedachtelooze overdrijving heeft geene vergoeding geleverd voor de scherpzinnige zielkundige ontleding, welke zulk een onderwerp gebiedend vorderde. Zij hebben noch de edele eenvoudigheid van Mistriss siddons, geëerbiedigd als eene Vorstin, ook wanneer zij haar blanketsel had afgeveegd, noch de geweldige hartstogten en de grillige dolheidsvlagen van kean weten te schilderen; van
kean, wien het hoofd onder zijne goudpapieren kroon duizelde, en die over zijn handwerk van tooneelspeler wraak nam door al wat een gekrenkt brein aan nooit gehoorde ongerijmdheden wist uit te denken. Avontuurlijkheid, grilligheid, overdrijving beheerschen het leven van den een'; orde, spaarzaamheid, eigene achting zitten voor in dat der andere. Wat de zuiverheid van kunsttalent, het welgeregeld gebruik zijner krachten betreft, is de meerderheid van Mistriss siddons boven alle vergelijking. De door de natuur zoo rijk begaafde tooneelist heeft niet opge-
{==89==} {>>pagina-aanduiding<<}
houden zijne zielskracht te verkwisten en zijn talent met eigene handen te vermoorden.
Vóór hem, was Engelands grootste tooneelkunstenaar, hij, die de fijne verscheidenheden der menschelijke inborst het innigst gevoeld en het naauwkeurigst wedergegeven had, garrick geweest. Met eenen geest, gevoed door de werken van shakespeare, addison en steele, rangschikt de wijs, waarop hij de kunst begreep en opvatte, hem in de school der Engelsche menschbeschouwers en der zedekundige wijsgeeren. Kean, door zijne neiging in eene andere rigting voortgerukt, maakte zich van de heftige, tot uitersten gedrevene karakters meester; geheel het democratische deel der tooneelkunst werd zijn eigendom. Ruw, geweldig, razend, maar het heerlijkste beeld van hartstogt; van eene snijdende waarheid, zoo als geen akteur haar immer vóór hem vertoond had, heeft nooit een mensch grootere verschrikking bijgezet aan de voorstelling der woeste gemoedsbewegingen van het volk. De wisselvalligheden van zijn jongelingsleven, de veelvuldige gevaarvolle veranderingen zijner fortuin, bij zijne oorspronkelijke armoede, hadden hem tot het spelen dier rollen voorbereid: hij was bokser, schermmeester, dorpsäkteur, koorddanser geweest: zijne opvoeding had, als 't ware, zichzelve gevormd, in kroegen en schuren, onder het oog van een' bijeengeraapten volkshoop.
Van zijne eerste levensjaren weet men weinig; niet veel meer, dan dat hij te Londen, nabij Leicester-square, tusschen de jaren 1787 en 1790 geboren is. Maar, of zijn vader een kleedermaker of een bouwmeester geweest zij, of hij aaron of edmund geheeten hebbe, of hij door eigene handen of door eenen val om het leven zij gekomen, ziedaar vragen, welke wij ons niet vermeten zullen te beantwoorden. Was voorts de akteur een zoon van zekere Mistriss carey, dan wel van eene kamenier, die bij den Hertog van Norfolk diende? Kean's eigenliefde neigde tot deze laatste onderstelling. Bastaard van eenen Hertog! de donkerheid zijner wieg werd dan iets luisterrijks: hij zag het niet ongaarne, dat men hem als den onwettigen afstammeling van eenen grooten heer beschouwde, die zich zijn eigen werk schaamde. Hoe het hiermede ook gelegen zij, in 1796 betreedt hij voor het eerst den schouwburg van Drurylane; de arme zeven- of achtjarige knaap is er nu eens duiveltje, dan Cupido, aap, kabouterman of kobold. Op zekeren dag, bij

{==90==} {>>pagina-aanduiding<<}
de vertooning van Macbeth, doet hij kemble's optreding missen, door al struikelende geheel de ordening der figuranten en den optogt van den helschen stoet in wanorde te brengen. Vol toorn schiet kemble op hem toe: maar fier antwoordt hem de kabouterman: ‘Mijnheer, bedenk, dat het voor de eerste maal is, dat ik in het treurspel optreed!’
Weldra werd de rol van Klein-Duimpje hem toevertrouwd; de jaarboeken van het tooneel zeggen niet, of en welken roem hij er in behaalde: Maar van dat oogenblik af was dwang hem ondragelijk, en eene volle vrijheid van handelen behoefte voor hem geworden. Men wilde hem op school plaatsen, en hem door de krachtige werking der roede eerbied voor de letteren inboezemen; in alle stilte koos hij den aftogt, sloeg den weg naar eene zeehaven in, en ging als kajuitjongen aan boord van een schip; destijds was hij tien jaren oud. Hij vond spoedig, dat hij van de Charybdis op de Scylla vervallen was: de schoolkastijding scheen hem een kittelend streelen, vergeleken bij de verschrikkelijke kat met negen staarten, die geduchte geeselzweep, met welke men de opvoeding der Engelsche matrozenknapen voltooit, en hun de humaniora inprent. Edmund verzet zich, en maakt het kwaad erger: hij wordt ziek; men laat hem in het gasthuis van Madera, waar hij twee maanden bedlegerig blijft. Van de eerste gelegenheid wordt gebruik gemaakt, om hem naar Engeland terug te zenden, waar de arme knaap, zonder een' penning in den zak, aan de kust wordt uitgezet. Te Londen vindt hij vader noch moeder weder, en alleen zekeren oom mozes, (kean's geslacht is waarschijnlijk Joodsch) die hem eenige hulp bewijst en eenige lessen in de tooneelkunst geeft. Gedurende dit tijdvak had hij eene menigte kleine begaafdheden opgedaan, welke hij sedert nimmer weder vergeten, maar daaraan, in rijperen ouderdom, steeds een groot gewigt gehecht heeft. Koorddansen, boksen, het nabootsen van hanengekraal en hondengeblaf, buikspraak en halsbrekende kunstsprongen. Zekere Miss tidwell, die te Drurylane bijrollen speelde, en eene Mistriss
price verwaardigden zich mede, tot zijne opvoeding toe te brengen, door hem te leeren lezen en verzen opzeggen.
Naauwelijks kon onze kleine koorddanser een paar dichtregels opsnijden, of zijne hartstogtelijke ziel berst los. Men staat verbaasd, en reeds voorspellen niet weinige toehoorders het

{==91==} {>>pagina-aanduiding<<}
tooneelwonder, dat binnen kort Grootbrittanje in geestdrift ontsteken zal. De elfjarige Othello, de twaalfjarige Richard de Derde laten in de herinnering van Lord byron en deszelfs vrienden eenen levendigen indruk achter. Het was in eene kroeg, in eene club, nu eens hier dan eens daar, zonder beschermer om hem op te vijzelen, zonder bloedverwanten om hem te ondersteunen, dat hij op deze wijs zijne krachten beproefde, en het voorspel van zijnen kunstroem leverde, voor een stuk broods. Jonge minnaar onder eenen kindertroep, wordt de verscheidenheid zijner talenten van nut. Op de St. Barthels-kermis breekt hij, bij het verrigten van ruiterkunsten, een been: het wordt gezet. Op den schouwburg van Haymarket aangenomen, begint hij in verscheidene ondergeschikte rollen uit te munten; maar op zekeren dag, dat Master betty, een aankomende jongeling, die destijds zeer in den smaak was, de hoofdrol speelde, wilde men aan kean eene mindere opdragen. Aan mannen had hij zich onderworpen, maar vernederd te worden onder eenen vlasbaard! Dat nooit! Liever verkoos hij Haymarket vaarwel te zeggen en in de provinciën te gaan spelen. Reeds nu derhalve ontwikkelde zich dat hooghartige karakter, van hetwelk zijn verdere levensloop zulke wonderlijke blijken zal leveren.
Ziedaar hem dan een landäkteur geworden. Hij is Scaramouche en Richard III, Harlekijn en Blaauwbaard, Ataliba en Pailjas. Tusschen de bedrijven speelt hij de fluit, danst in de balletten, doet zich bewonderen als equilibrist, voert den balanceerstok, waagt zijn' hals op de slappe en op de stijve koord; beurtelings voltigeur, bokser en poetsemaker. Reeds toen was zijne noodlottigste hoofddrift ontwaakt, het streven naar algemeenheid van roem. Uiterst klein van gestalte, met een dik hoofd, vierkante schouders, een gloeijend en somber oog, kort ineengedrongen, log van aanleg, bijna mismaakt, doet zijn talent zijne natuurgebreken vergeten. Op het eiland Guernsey wordt hij uitgefloten. Toen hij te Exeter, na afloop van het stuk van den dag, komt aankondigen, dat hij den volgenden avond de rol van Alexander den Grooten vervullen zal, roept eene stem uit het parterre: ‘Dat zal een kleine Alexander wezen!’ - ‘Ja,’ herneemt de trotsche jongman; ‘maar met eene groote ziel!’
Het toeval wilde, dat dezelfde, in eene tooneelzaal hervormde dorpsschuur, op zekeren dag, binnen hare wanden

{==92==} {>>pagina-aanduiding<<}
sheridan-knowles, thans Engelands grootste dramatische schrijver, deszelfs vrouw en den jongen kean vereenigde. Te midden der Odyssee van dit zwervende leven, trouwt kean Miss chapman, die hem op zijne akteurstogten vergezelt en zijne armoede met hem deelt. Deze ging zoo verre, dat hij zekeren avond, waarop hij Othello spelen moest, den geheelen dag geen voedsel genuttigd had; de baardscheerder van het vlek leende hem twee Engelsche stuivers, om het glas porter te koopen, waaruit hij de noodige kracht putte om zijne taak te volbrengen. Ondanks deze behoeftigheid stelde de kleine akteur met de groote ziel de wet aan zijne tooneeldirecteurs, en verliet hen heldhastig, wanneer zij niet bewilligden zijne bezoldiging te verhoogen.
Al zijne pogingen hadden hem echter nog niet uit zijne provinciale onbekendheid kunnen verheffen, toen een burger van Exeter, nation geheeten, de toekomst ontdekte, die voor dit groote dramatische talent bewaard was, en kean's opkomende kracht aan zekeren grenfeld deed opmerken, die voor rekening der directeurs van Drurylane reisde. Op grenfeld's verslag kwam de Heer arnold uit Londen over, en nam plaats onder het kleine publiek, voor hetwelk kean zou spelen. Geheel het levenslot van den jongen akteur hing van deze proeve af, en hij wist het niet. Het was eerst nadat hij, zeer op zijn gemak, de rol van Alexander den Grooten voor de tien of twaalf toehoorders in het parterre gespeeld had, dat hij vernam, hoe de afgevaardigde van Drurylane zitting gehad had onder zijne regters. ‘Hemel!’ riep hij, toen zijne vrouw hem te huis ontving, ‘ik heb het geluk mijns levens verspeeld! De Heer arnold was er, en niemand had mij gewaarschuwd; ik speelde voor het dorp.’ - ‘Des te beter,’ zeide zij; ‘want hadt gij het geweten, zoo zoudt gij al te goed hebben willen spelen.’
Welk eene gebeurtenis in het leven van een' akteur, een zijner toehoorders gaat te Londen verkondigen, dat de provincie een heerlijk sujet bezit: fortuin, roem, een leven van lust en welvaart lagchen hem toe! Hij volgt den Heer arnold naar de hoofdstad, draagt eigenhandig over de straat het kleine pakje, dat zijne geringe bagaadje bevat, wordt door zijne aanstaande tooneelmakkers met schimpgelach ontvangen, en hoort, hoe zij hem arnold's blaauwtje noe-
{==93==} {>>pagina-aanduiding<<}
men; eindelijk treedt hij op, in de rol van den Jood Shylock, doet geheel het parterre, dat ademloos naar hem luistert, rillen en sidderen, wischt voor een oogenblik de herinnering van den grooten kemble uit, openbaart aan zijne verbaasde toehoorders een deel der genie van shakespeare, dat men niet kende, en behaalt eene zoo onverwachte, zoo schitterende zegepraal, dat de tooneeldirecteurs het eerst aangegane contrakt verscheuren, hem verzoeken eene gratificatie van vijftig guinjes te willen aannemen, en hem de plaats van eersten akteur aanbieden. Het fortuin is veroverd; de tijd der beproevingen is voorbij.
Het talent van den tooneelspeler, die kortstondige en bekoorlijke gaaf, die als 't ware een' enkelen dag schittert en verdwijnt, die niet alleen sterft met den mensch, maar met zijne jeugd, bezit één voorregt boven alle overige talenten: zij treft bij den eersten opslag. Zoodra zij zich vertoont, is zij onweêrsproken. Zij behoeft slechts te slagen, en hare regten daarop schitteren ieder in de oogen. De verdiensten eens schilders, de wettigheid van dichterroem worden rijpelijk beoordeeld en langen tijd betwist: de akteur, die toejuiching wint, de poetsemaker, die tot lagchen wekt, de treurspeler, die doet schreijen, hebben niets verder te verlangen; hunne verovering is voltooid. De wilde kean had zich op den tooneelvloer van Drurylane slechts te vertoonen, om alle hinderpalen overhoop te werpen. Een groot akteur was gevonden; ieder zag het.
Op den deftigen ernst van kemble, op die plegtige en hooge majesteit, welke langen tijd in de Londensche schouwburgen onverdeeld geheerscht had, volgde eene andere magt, eene bijna ligchamelijke gewelddadigheid, eene woeste maar wegslepende krachtsoefening, eene schrikwekkende heftigheid van hartstogt. Shakespeare's vreeselijkste karakters, Othello, Shylock, Jago, Richard III, Macbeth, vertoonen zich met een vermogen, waaraan niemand dacht. Kemble woonde eene van kean's voorstellingen van Richard III bij, toen iemand, die hem vleijen wilde, (alle grootheid heeft vleijers) uitriep: ‘Het is ellendige poetsemakerij.’ - ‘Mijnheer,’ viel kemble hem in de rede, ‘het is poetsemakerij, die den schrik door merg en beenen jaagt!’
Van zijnen kant deed kean, op zijne wijs, regt aan de uitstekende begaafdheden van zijnen mededinger. In eene

{==94==} {>>pagina-aanduiding<<}
kroeg te Birmingham twistte men in zijn bijwezen over de vraag, wie der beide vorsten van het Britsche tooneel den voorrang verdiende, en men liet niet na, de schaal te zijnen voordeele te doen overslaan. ‘Kom, kom,’ riep kean uit, ‘verkleint mij den roem van john kemble niet; dit ware mij eene slechte dienst bewezen. Al de vaten in den kelder moeten op hunne plaats blijven: het eene omwerpen, is niet het ander opzetten. John kemble is een groot akteur, een zeer groot akteur; maar zeker, ik kan dingen doen, die hij moet laten blijven... Kijkt maar eens!’ Een capriool over al de tafels, twee buitelingen in de lucht en de groote koorddanserssprong, allen door Othello uitgevoerd, lieten de ontijdige berispers in de kluchtigste verbazing over zulk een argument!
Laat ons terugkeeren tot zijne voortgangen in de theatrale loopbaan. Shylock, Richard III, Koning Lear, welke hij beurtelings voorstelde, vonden alle een' gelijken bijval; maar die bijval bedwelmde hem. De nederige landäkteur huurt eene prachtige woning, rijdt met vier paarden door de straten van Londen, en poogt in wonderlijke buitensporigheden de dolste geldverkwistingen van de dandys der hoofdstad te overtreffen. Moeijelijk zou het zijn, op te tellen, en nog veel moeijelijker te beschrijven al de zotternijen, door welke hij roem verwerven wilde. Zijn tamme leeuw, zijn jagt op de Theems, zijne lage minnarijen, zijne ongeloofelijke weddingschappen, zijne heldendaden als drinker, zijne roemruchtige bedrijven als minnaar verschaften hem die ellendige soort van glorie, naar welke hij de zwakheid had te streven. Boven alles was hij er op gesteld, te doen denken, dat de hooge Adel van Engeland hem naliep; dat hij van zijnen kant zich met denzelven niet verbroederen wilde, en dat hij zijne adelrijkste bewonderaars met minachting overlaadde. Door deze kinderachtige onzinnigheid verbitterd, verlieten zijne oude vrienden hem allengskens; meer dan eenen, in de dagbladen geplaatsten aanval begon zoo bespottelijk eenen hoogmoed, eene zoo verregaande laatdunkendheid te tuchtigen. Een ergerlijk voorval bragt hem den laatsten stoot toe.
In den loop zijner minnarijen had hij de vrouw van eenen Alderman, eene vrouw reeds min of meer op jaren, ontmoet en verleid. De man kreeg er berigt van, riep kean voor de regtbanken, en eischte eene aanzienlijke schadever-
{==95==} {>>pagina-aanduiding<<}
goeding: (*) eene menigte lage en onteerende omstandigheden werden nu openbaar, en het bijzondere leven van dien akteur, zich geheel ontsluijerende, vertoonde voor zijne medeburgers, die hem bijna vergood hadden, zijne gemeene verkwistingen, zijne zotte aanmatigingen, en de ruwe zedeloosheid, waaraan hij zich overgaf. Wat hem betrof, deze ergernis was voor hem een genot; hij waande nu eerst regt een groot man te zijn, en het gerucht, hetwelk hij maken zou, strekte hem tot troost; maar, in Engeland speelt men niet met de ondeugd: de openbare meening, welker deernis gewekt zou geworden zijn, bijaldien de zaak eene wegsleping van het hart, eene verschoonbare zwakheid betroffen had, strafte met verdienden afkeer de vuile ontuchtigheden en gemeene liederlijkheid, welke men vernam. Toen hij voor de eerste maal na dit voorval op het tooneel verscheen, werd kean met gefluit en andere teekenen van misnoegen ontvangen, die hem achter de schermen terugdreven. Dit was voor den gunsteling der menigte een doodsteek. Ik kan den indruk niet beschrijven, welken deze volkswraak in zijne wrokkende ziel achterliet, het was woede, het was krankzinnigheid; gunst had hem bedwelmd, afkeuring doodde hem. Sedert dat tijdstip verzwakten al zijne vermogens; de ontvangene wond bloedde gedurig voort, en onder de daden, welke men hem menigmaal verweten heeft, was ongetwijfeld meer dan ééne het uitwerksel van die in razernij verkeerde ontmoediging, van die tot ijlhoofdigheid opgejaagde spijt; hij braveerde thans het publiek, en zijn gedrag was nu niets
meer dan eene reeks van naauwelijks geloofbare buitensporigheden. ‘Ik herkende hem niet langer,’ zegt een zijner vrienden. ‘Onmagtige wanhoop was op zijn ineengetrokken gelaat gegraveerd. Het overmatig gebruik van sterke dranken en eene nooit ophoudende woede hadden zijne trekken misvormd en doen zwellen; zijne oogen waren ontstoken en met bloed doorloopen, zijne haren ongeordend, zijn gelaat vol vurige vlekken! Men kon hem zonder medelijden niet aanzien; een' treurigen bouwval der vroegere heerlijkheid, welke talent, jeugd en welverdiende roem hem geschonken hadden. Van de ontzaggelijke geldsommen, welke hem toegevloeid waren, bleef hem ter naauwernood hon-
{==96==} {>>pagina-aanduiding<<}
derd pond sterling over; van zijne talrijke betrekkingen hadden naauwelijks een of twee trouwe vrienden nog den moed om hem te bezoeken.’
Nu begint hij zijn leven van landäkteur op nieuw en verbaast ieder door het vreemde zijner grilligheden, daar hij nu eens, midden in zijne rollen, zinspelingen op zijne bijzondere hartstogten invlecht, dan voor- en naredenen opstelt zonder zin of slot, dan weder gelden opneemt en die met de zijnen op eene dolle wijze verspilt. Niet zelden zag men hem, midden onder de repetitie van een treurspel, op handen en voeten een rad slaan, en de aandoenlijkste rol afbreken, om eene buiteling te doen. ‘Het is, bij mijn ziel, mijne laatste broodwinning!’ riep hij dan; ‘ik ben er meê begonnen en zal er weldra toe terugkeeren.’
Een jaar daarna verscheen hij andermaal te Londen, maar aanvankelijk op de kleine schouwburgen. De eigenaars van het Surrey-theatre hadden een tilbury gekocht, vroeger behoord hebbende aan den vermaarden weare, welken thurtell vermoord had: om de nieuwsgierigheid en belangneming van het publiek te prikkelen, vertoonden zij in het parterre dit noodlottige rijtuig, waarin de moord gepleegd was. Kean wordt, van tusschen de schermen, hetzelve gewaar, springt er in, grijpt de teugels, legt de zweep over de paarden, en rijdt driemaal het amphitheater rond. Hij had met thurtell eene kroegen-kennis gehad, en deze had hem eens, met een' kandelaar, bijna de hersens ingeslagen.
De ongedurige levensloop van kean wierp hem nu eens in Frankrijk, dan in Amerika. Trekken van edelmoedigheid schitteren in dit ergerlijke leven: in 1822 schonk hij de geheele opbrengst van zijn benefiet aan de armen van het door hongersnood getroffene Ierland; later speelde hij Shylock, om de ledige kas van eenen ten onder geraakten troep te vullen. In Amerika rigtte hij op zijne kosten een gedenkteeken op ter eere van den tooneelspeler cooke.
Weldra had het Engelsche publiek berouw, den man verbannen te hebben, die aan hetzelve zulke levendige gemoedsaandoeningen verschaft had. Allengskens bragt eene beweging van reactie de volksgunst naar kean terug. Maar spijt zou hem belet hebben de Vereenigde Staten te verlaten, ware deze coriolanus der tooneelkunst niet bedrogen geworden door eene foppaadje, welke hij voor ernst opnam. Een, zoo men zeide van wege den Heer price

{==97==} {>>pagina-aanduiding<<}
te Londen, aan hem geschreven brief stelde hem voor, het tooneelbestuur van Drurylane op zich te nemen. Oogenblikkelijk gaat hij op reis, komt te Londen aan, vindt dat hij bedrogen is, maar bewilligt niettemin, om, tegen honderdvijftig guinjes per avond, op price's tooneel te verschijnen: juist dit had men gewild.
Zijne populariteit herleeft; uitbundig gejuich ontvangt hem. Maar naauwelijks is de zege behaald, of hij brengt haar weder in de waagschaal. Een zijner beste vrienden, de romanschrijver grattan, stelt, opzettelijk voor kean, een treurspel op. De akteur aanvaardt daarin de eerste rol, die van Ben Nazir. Zijne geestdrift kent geene grenzen: hij noemt zijnen leeuw Ben Nazir, zijnen secretaris Ben Nazir, zijne jol Ben Nazir. Hij spreekt van niets dan van zijne rol en van het nieuwe stuk. Hij weigert op de repetitiën te verschijnen, om niet, door publiciteit, aan de heerlijke uitwerksels, welke zijne rol moet hebben, het waas der nieuwheid te ontnemen. Eindelijk heeft de voorstelling plaats. In het midden van het eerste bedrijf treedt kean op het tooneel. Hij laat het hoofd hangen, en zijne rol moet uitbundige blijdschap aan den dag leggen. Hij stamelt, en moest een vreugdegejuich aanheffen. Hij slaat de armen over elkander, terwijl hij met geestdrift naar voren snellen moest. Hij schuift zoo digt mogelijk bij den souffleur, die gedwongen is hem elk vers voor te zeggen. Kortom, hij had van het werk, hetwelk zijn vriend hem toevertrouwd had, niet een enkel woord van buiten geleerd: hoon en schandgefluit vervolgden gelijkelijk en den gewetenloozen tooneelspeler en het stuk van den armen teleurgestelden schrijver.
De dichterhoop van zulk eenen vriend als grattan bedorven te hebben; op het tooneel verschenen te zijn als eene stomme draadpop; het beeld te hebben geleverd van die boeren-akteurs, die zich door hun geheugen verraden zien en bot stil zwijgen: dit was voor kean te veel. Van dien tijd af trad hij niet meer op, dan bij lange en onregelmatige tusschenpoozen. De buitensporigheden hadden zijn sterk gestel ondermijnd: hij had zich te Londen in eene stelling geplaatst, welke hij niet vol kon houden: de maatschappij, waarin men leeft, aanhoudend te honen, een ergerlijk leven stelselmatig voort te zetten, is iets onmogelijks. Hij schiep behagen, om de gloriekroon, welke zijne

{==98==} {>>pagina-aanduiding<<}
begaafdheden hem gevlochten hadden, met eigene handen stuk te scheuren; het overschot van zijn leven bragt hij door met aan zijne zelfvernietiging de laatste hand te leggen. De 10,000 pond sterling 's jaars, welke zijne tooneelvertooningen hem te Londen opbragten, waren voor hem ontoereikend: steeds moest hij op kunstmiddelen en geldopnemingen bedacht zijn. Eene kabriolet te houden, was hem te armoedig; hij moest vier of zes paarden voor zijne kales hebben. Zijne mildheid was zoo zonderling als zijne wraakoefening; hij wierp de guinjes bij handen vol op straat, en weigerde eenen stuiver aan den man, dien hij van de geringste beleediging beschuldigen kon. Dit onvermogen om het hem gedane leed te vergeten of zelfs te verschoonen, dat langdurige herdenken van de kleinste verongelijking, hebben dikwerf wonderlijke uitwerkselen in zijn leven te weeg gebragt.
Aan iemand, die hem eens ten ontbijt genoodigd had, schenkt kean een volledig pak kleederen en een fraai rijpaard. Aan een' ander, die hem op zijnen bruiloftsdag een halven guinje geleend en tegen wien hij waarschijnlijk eenige grief had, zendt hij deszelfs halve guinje, in een stuk papier gewikkeld, terug, zonder zelfs een: ik dank u! er bij te voeven. Al deze daden zijn de parodie van het verhevene.
Dus evenaarden zijne belagchelijkheden zijne talenten, en zijne razende eigenliefde stortte hem niet alleen in de ondeugd, maar ook in de zotste gemaaktheid. Wij hebben gezien, hoe hij zich voor den bastaard van eenen Hertog en Pair uitgaf: hij sprak gaarne Latijn, om te doen gelooven, dat hij zijne klassieke opvoeding op de school te Eton ontvangen had. Ziethier eene zonderlinge zamenspraak, van welke zijn secretaris phillips gewag maakt. Ten twee ure 's morgens verschijnt phillips aan dat wijnhuis van cribb, het geliefkoosde tooneel van kean's zwelgpartijën.
Phillips (tot den oppasser): ‘Waarmede was kean bezig, toen gij het laatst bij hem waart?’
‘Hij speelde op de piano en zong.’
‘Zoo; dan staat het nog goed.’
Ten half drie komt phillips terug, en doet dezelfde vraag: ‘Wat doet hij nu?’
‘Hij houdt eene lange rede over shakespeare.’
‘Drommels! dan zal hij spoedig de hoogte hebben. Doe het rijtuig voorkomen.’
Kwart vóór vieren weder dezelfde vraag.

{==99==} {>>pagina-aanduiding<<}

‘Nu spreekt hij Latijn.’
‘Dan is hij geheel dronken. Kom, wij moeten hem te huis brengen.’
Onder dezen gezelschapskring van drinkebroers bevonden zich eenige tot armoede vervallene akteurs; zij waren de liefste makkers van onzen tooneelist. Zijne verkeering met hen legde hem geenen dwang op; hij beheerschte, hij beleedigde hen naar welgevallen. Vereerd door den vertrouwelijken omgang met den grooten man, onderwierpen zij zich gaarne aan de grilligheden van zijn hoogmoedig karakter. Een zekere fuller verlustigde zich eens met, in tegenwoordigheid van kean, het spel van den grooten akteur in Othello en Shylock te parodiëren. Het loon daarvan was een glas wijn, dat kean hem in het aangezigt smeet. ‘Had mijn spelen de minste gelijkheid met die ellendige parodie,’ riep hij uit, ‘dan verhing ik mij.’
De oude incledon, van al de Engelsche akteurs degeen, wiens ruwe taal en gemeene manieren het publiek meest tegen de borst gestoten hadden, werd kean's naauwe boezemvriend. Lord byron voelde zich met regt beleedigd, toen hij vernam, dat op zekeren avond de akteur zijn gezelschap verlaten had, om een bezoek aan incledon te gaan geven en met dezen te zuipen. Hij staakte zijnen omgang met hem. Kort daarna deed Lord essex, die zich tot den bijzonderen beschermer van kean verklaard had, hem opmerken, dat al de pogingen zijner vrienden vruchteloos zouden zijn, en dat de Club, waartoe zij behoorden, alle betrekking met hem zou moeten opgeven, wanneer hij zijne naauwe verkeering met incledon, het voorwerp der algemeene verachting, niet afbrak. ‘Mylord,’ antwoordde kean, terwijl hij van tafel opstond, ‘incledon was mijn vriend, toen ik geen' ander vriend bezat; thans, nu zijn fortuin vervlogen en zijn roem vernield is, zou ik, zoo ik hem verlaten kon, de achting en oplettendheid van ieder braaf mensch onwaardig wezen.’ En met deze woorden nam hij zijnen hoed en verliet de zaal.
Lord byron, die hem niet meer toesprak, ging hem zien debuteren in de rol van Sir Giles Overreach, de afgrijselijkste der personaadjen, welke de akteur in het dramatische leven geroepen, en de hatelijke diepte van wiens karakter hij met de meeste kracht gevat heeft. Kean's ligchamelijke gebreken, zijne kleine leest, brandend oog, neêrgehaalde wenk-
{==100==} {>>pagina-aanduiding<<}
braauw, al de uitdrukking van helsche boosheid, wraakzucht, verachting voor het menschdom, onverzettelijke vastheid, de bittere schimplach, die duizend duivelachtige trekken, welke de akteur met eene zoo bewonderenswaardige kracht en waarheid wist weder te geven, bragten eene onbeschrijfelijke uitwerking te weeg, die over byron's weêrzin tegen kean zegevierde. Achter de schermen gaande, stak hij hem de hand toe, en zeide: ‘Dat noem ik spelen.’
Jonge en vurige karakters pasten voor kean minder. In Hamlet ontbrak het hem aan zwaarmoedigheid, in Romeo aan teederheid. Die heerlijke, hem aangeboren gaaf voor het treurspel, in plaats van met zijnen rijperen ouderdom volkomener te worden, verzwakte en verbasterde gedurig meer. Hij stierf in April 1833, diep in schulden stekende en bijna veracht.

(Het vervolg en slot hierna.)

Iets over meerminnen.


Admiratur - 
Ultimaque excipiat quod tortilis inguina piscis. 
 
Ovid. Metam. XIII. vs. 915. 

Verscheidene zeevaarders en anderen, wier kennis van de natuurlijke historie niet zeer groot was, hebben getuigd, dat zij Meerminnen gezien hebben; en zelfs zijn er eenigen geweest, die bij deze halfslachtige gedrogten het onderscheid van kunne opmerkten, schoon de Meermannen minder talrijk zouden zijn dan, en zich ook zoo veel niet laten zien als hunne vrouwen, die menigmalen op de oppervlakte van het water verschijnen, om, met vrouwelijke weetgierigheid, den staat dezer ondermaansche wereld in oogenschouw te nemen.
Het bijgeloof omtrent de Meerminnen is bijzonder oud. De Grieksche en Romeinsche Dichters hebben reeds zeer vroeg de zee met Meermannen en Meerminnen, Limnacides, bevolkt. Het denkbeeld toch, dat de oceaan, die zoo veel meer oppervlakte dan de aarde beslaat, door redelijke schepsels bewoond werd, deed zich te natuurlijk op, dan dat het ligt verworpen zou worden. De Dichters vonden hier een even ruim veld, als lateren wel eens in den aether gevonden hebben; en de ondervinding had geleerd, dat de Meermannen

{==101==} {>>pagina-aanduiding<<}
nimmer zoo onbeleefd waren, om een' dichter, hij mogt ook mistasten en versieren zoo veel hij wilde, openlijk tegen te spreken. Men begreep echter, dat het wel zoo gemakkelijk voor een' zeemensch zou zijn, wanneer hij vinnen had en een' visch- of geschubden staart, in plaats van voeten, die in de zee van weinig dienst kunnen zijn.
Ook schijnt het, dat, schoon die inwoners der zee zulk een' staart hadden, zij niettemin zich ook op aarde konden bewegen, en greep deze halfslachtigheid niet bij de grootere Goden plaats. Neptunus was geen in de zee geborene, en was dus, even als alle andere welgemaakte aardmenschen, met een paar beenen voorzien. Doch de Tritons, proteus en alle overige mindere Zeegoden waren echte Meermannen, even zoo als de Sirenen en Nereïden meestal voor ware Meerminnen te houden zijn. Beider aantal was bij de Romeinen uiterst groot; de vruchtbare geest van den Dichter schiep alle visschen tot menschelijke gedaanten om; zijne levendige verbeelding deed hem in klippen, bijzonder in blinde klippen en in maalstroomen, niet dan Meerminnen zien. Ook de aardmenschen werden dikwijls, in dringend gevaar of wegens hunne misdrijven, in zeemenschen veranderd, b.v. ino, palaemon, enz. Daarenboven zou er eene weide geweest zijn kort bij zee, waarvan het gras vermogend was om menschen in Meermannen te veranderen. Glaucus, die zulks het eerst ontdekte, at er van, en werd sedert eene Zeegodheid, nadat hij zich gereinigd, negenmaal een zeker formulier opgezegd en zich in den stroom van honderd rivieren gebaad had. Men ziet, dat er destijds gelegenheid was om Meerman te worden, waarvan sedert, zoo het schijnt, het geheim verloren ging; ook de weide is misschien eene prooi der golven geworden.
De schoone scheherazade spelde haren doorluchtigen gemaal in een der duizend-en-een verhalen soortgelijke sprookjes op de mouw. Echter, zegt ze, kan geen aardmensch een meermensch worden, ten zij een zijner ouders uit het meervolk afstamt. Thans, geloof ik, is de kans geheel verkeken.
Evenwel vond dit bijgeloof ook nog later, zelfs in ons land, voedsel. In 1430 zagen (volgens eenparige getuigenis van al onze kronijken) eenige Edammer melkmeisjes, na regenachtig weder door de Purmer varende, eene Meermin, aan lager wal geraakt, in den modder vastkleven. Men haalde

{==102==} {>>pagina-aanduiding<<}
het schepsel er uit, reinigde en kleedde het, en leerde het zelfs spinnen. Later werd het naar Haarlem gevoerd, waar het ook overleden is.
Sedert, toen de ontleedkunde grootere vorderingen maakte, verklaarden de geleerden eenparig, dat het eene onmogelijke en met alle wetten van zwaartekracht strijdige zaak zijn zoude, wanneer er Meerminnen aanwezig waren. - Groot opzien baarde het derhalve, toen, vóór weinige jaren, een Hollandsch schip, uit de Oost-Indiën in Engeland komende, eene Meermin aan boord had. Dezelve was wel niet levend; doch, een exemplaar te hebben van deze vreemde monsters verheugde de geleerden buitengemeen. De eigenaar, hiermede zijn voordeel doende, eischte een aanzienlijk kijkgeld. Het bedrog was echter te klaarblijkelijk, dan dat het lang kon duren. Men bemerkte, dat het voorwerp vervaardigd was uit de gedroogde huid der schouders en van den kop van een' aap, met eene lijmachtige zelfstandigheid aan een' gedroogden zalmsoortigen visch, zonder kop, verbonden; het geheel was bijzonder keurig en sterk gevernist, om het oog des te beter te bedriegen. De aanzienlijke voordeelen, die de eigenaar uit de vertooning trok, gaven aanleiding tot een regtsgeding, dat vrij hevig gevoerd werd. Men vernam toen, dat de Chinezen en Japannezen zich bijzonder op het vervaardigen van zulke gedrogten toeleggen, en de eerbied, dien men aan dezelve toedraagt, geeft gegronde aanleiding om te vermoeden, dat zij zulke afbeeldsels goddelijke eer bewijzen.
Men zal zich herinneren, dat ook hier ter stede een soortgelijk bedrog heeft plaats gehad, hetwelk den te goeder trouwe misleiden bezitter op veel gelds en spots te staan kwam. Het mislukken echter van deze proeven deed het geloof aan het bestaan der Meerminnen geheel verdwijnen, en alleen het onbeschaafdste deel des volks wordt er nog door bedrogen.
De schippers, die de Zuiderzee met hunne beurtschepen bevaren, maken doorgaans, wanneer bij storm de bruinvisschen op onze kusten zwerven, hunne ligtgeloovige reizigers diets, dat die visschen de bekende Meerminnen zijn; waaraan men te ligter geloof slaat, daar de storm een scherper onderzoek verbiedt.
Bij de ontleedkundigen staan derhalve de Meerminnen in denzelfden rang met de Engelen, te weten zoo als men die doorgaans afgebeeld vindt; en zelfs op de kermissen kun-
{==103==} {>>pagina-aanduiding<<}
nen de eigenaars eener Meermin (in welker plaats men dan eene vrouw vertoont, wier ligchaam, ten gevolge van eene walgelijke huidkwaal, met eene schubachtige korst bedekt is) hunne rekening niet anders maken, dan door een zeer matig kijkgeld te vorderen.

Iets over den onlangs gestorven' orang-outang in den plantentuin te Parijs.

Over den Orang-outang, of het zoogenaamde Boschmensch, hebben de Europesche natuuronderzoekers langen tijd in eene onzekerheid verkeerd, die zelfs nu nog niet volkomen opgelost is. Men heeft van deze diersoort in Europa slechts jonge voorwerpen gezien, uit Borneo afkomstig en niet boven de drie voet lang. Op Sumatra werd, vóór ongeveer twintig jaren, een enkele reusachtige Orang-outang gedood, die al waggelende op de achterbeenen ging, en zich tegen het scheepsvolk, dat hem aangreep, hardnekkig verdedigde. Hij had de ontzaggelijke grootte van achtehalf voet, en was aan de op Borneo gevondene in allen opzigte gelijk, alleen met dit onderscheid, dat hij aan bovenlip en kin een' stevigen kastanjebruinen baard had; waarschijnlijk was hij hetzelfde dier in den volwassen' staat. Anderen hielden den dusgenaamden Orang-outang voor een jong van den, op Borneo gevondenen, door wurmb beschrevenen Pongo, en dachten, dat, bij toenemenden ouderdom, de snuit van den Orang-outang, even als die van den Baviaan-aap, naar buiten uitwies. De nog zeer onlangs in het Parijsche Museum levende Orang-outang zou, bij vervolg van tijd, dezen twijfel hebben kunnen ophelderen; maar het schijnt, dat de groel dezer soort van dieren zeer langzaam voortgaat. Volgens het naauwkeurigste onderzoek van den schedelvorm des Orang-outangs, komt dezelve het menschelijke bekkeneel nader, dan die van eenige andere apensoort (de Schimpanse, simia troglodytes, alleen uitgezonderd.) Van hier is het voor ons een dier, welks gezigt niet nalaat ons met zekere huivering te bevangen. De te Parijs gestorvene, een zeer jong beest, naauwelijks drie voet hoog, bewoonde de
bovenverdieping der apengalerij in den Plantentuin. Wanneer het koude herfstweder inviel, mogt hij niet meer buiten op het balkon verschijnen, tot groote spijt der Parijsche straatjon-
{==104==} {>>pagina-aanduiding<<}
gens, die aan de aardigheden van den grappigen Jacques steeds een ongemeen vermaak vonden. Niettemin was het niet moeijelijk, toegang tot de vertrekken van den Apenvorst te bekomen, wanneer men namelijk kennis had aan een' der Hoogleeraren van het Museum. Ik vroeg reeds terstond om een dozijn biljetten, wijl ik mijne bezoeken dikwijls dacht te herhalen. Ik had mij voorgesteld, dat ten minste een traliewerk den aap van deszelfs bezoekers zou gescheiden houden; maar ik werd in zijn eigen woonvertrek gebragt, alwaar de Orang-outang mij terstond met eenen sprong om den hals viel. Eerst schrikte ik niet weinig, toen ik mij zoo plotseling in de omarming van het ruige boschmensch geklemd vond, welks aangezigt echter glad, volstrekt zonder vooruitspringende snuit, en, men moet het erkennen, van de schrikbarendste gelijkheid met het menschelijke gelaat was. Zijne physiognomie drukte eene domme goedaardigheid uit. Ook zijne oppasseresse getuigde, dat Jacques van alle boosaardigheid vrij was, en zeide, dat ik hem zijne onstuimige liefkozingen niet kwalijk nemen moest, want dat hij een slecht opgevoede wilde jongen was, die met iedereen spelen wilde. Hoe dikwijls ik mij ook van hem losmaakte, steeds volgde hij mij weder, met minzame, vertrouwelijke gebaren. Ik liet het mij dan ook welgevallen, dat hij met zijne stompe tanden aanhoudend mijnen rok beknabbelde; doch op den duur werd mij zijne al te groote indringelijkheid toch een weinig lastig. Jacques ging, afwisselend, nu eens op twee, dan eens op vier voeten. Zijne handen geleken de onzen volkomen, en van de voeten wist hij zich even behendig als van de handen te bedienen. Over het algemeen bezat hij, ondanks zijne jongheid, reeds eene zeer
aanmerkelijke sterkte en vlugheid der leden, en het viel mij in geenen deele gemakkelijk, hem al worstelende op den grond te werpen. Aan de tafel van het gezin zijner oppassers was hij een dagelijksche gast, en at met servet, lepel en vork, als de overige dischgenooten. Hij werd er ook volkomen als lid der familie behandeld, en was de speelmakker van den jongsten zoon. Opmerkenswaardig vond ik het berigt der oppasster, dat hij inzonderheid eene meer dan gewone genegenheid had voor de twee Negers, die in den Plantentuin als wachters aangesteld zijn, en dat, wanneer deze tegenwoordig waren, hij alle blanke menschen onopgemerkt liet. Deze bijzonderheid zou tot zeldzame gedachten kunnen leiden.





{==105==} {>>pagina-aanduiding<<}

De godsakker. (*)


Zijt welkom mij, gij stil en rustig oord! 
Waar 't ochtendrood in elken dauwdrop parelt; 
Neen, de eenzaamheid wordt hier door niets gestoord; 
Dit plekje is vreemd aan 't wuft gewoel der wereld. 
De nijvre bij gonst over bloem en kruid, 
Waar, naast de roos, 't viooltje mogt ontluiken; 
En somtijds dringt het trillend, zacht geluid 
Des krekels door het groen der dorenstruiken. 
 
De bonte vlinder dwaalt hier dartlend rond, 
En nadert, rijst en daalt, en - is verdwenen; 
De vogel groet den stillen morgenstond, 
En hupt in 't hout, of zet zich op de steenen: 
Natuur is kalm; het zuiderkoeltje alleen 
Suist statig door het loof der dennentoppen; 
Mijn ligte tred galmt door den omtrek heen; 
Ik hoor mijn hart, in d'engen boezem, kloppen. 
 
't Is mij zoo wél, 't is mij zoo zalig hier; 
Hier woont een rust, die de aarde nooit kan geven, 
En de Eenzaamheid houdt, troostvol, haar banier, 
Te midden van de graven, opgeheven. 
Zijt welkom mij, gij stil en vreedzaam oord! 
Hier vliedt de smart, hier wijken zorg en nooden; 
Van uit dit stof wordt nooit een klagt gehoord; 
Geen grafgesteent' weêrkaatst een' zucht der dooden. 
 
't Gestarnt' verschiete, en moge, aan 's hemels trans, 
Als de avond valt, de zon in 't Westen dalen; 
Bij dag en nacht blijft toch een stille glans 
Op 't effen blaauw van elke grafzerk stralen. 

{==106==} {>>pagina-aanduiding<<}

En als, van uur tot uur, de kerkklok slaat, 
Dan dreunt het, wijd in 't ronde, door de dreven: 
‘De tijd spoedt voort en al wat leeft vergaat; 
Dáárboven is een ander, duurzaam leven!’ 
 
Wel sluimren hier de dooden, aan mijn' voet, 
Den langen slaap, ontvoerd aan 't aardsch gewemel; 
Maar 't denkbeeld van dat rusten is mij zoet, 
En ieder graf heeft uitzigt op den hemel. 
Het hier en dáár verschijnt in 't schoonst verband; 
De zaaitijd - en 't vergadren van de schoven; 
De pelgrimstogt - en 't beter Vaderland; 
De nacht der aarde - en de eeuwge dag, dáárboven! 
 
Nog eenmaal, zijt mij welkom, rustig oord! 
Uwe eenzaamheid kan mij de ziel verkwikken. 
Al heeft ze ook vaak der droeven klagt gehoord, 
Die d'afscheidsgroet hun dierbren tegensnikken; 
Al stond, weleer, zoo menig vader dáár, 
Een' traan in 't oog en diepen rouw in 't harte; 
En schreide, naast den wees, de weduwnaar, 
De borst verscheurd, verplet door zielesmarte; 
 
Ja, mijdt en vliedt of schuwt ook menigeen 
De sombre plek, door al wat leeft te schromen; 
Een troostrijk denkbeeld lokt en trekt me er heen; 
'k Verdiepte mij hier vaak in zaalge droomen. 
In droomen? - neen! al wat mij hier omgeeft 
Is waarheid, die de ervaring mij doet leeren: 
'k Bepeins het, wat de wereld is en heeft, 
En wat zij 't hart doet lijden en ontberen. 
 
Spreekt, dooden! die hier kalm en rustig slaapt, 
En, zoo gij 't kunt, geeft antwoord op mijn vragen! 
Hoe ras was hier uw levensvreugd geraapt? 
Hoe spoedig hier het leed der aard' gedragen? 
Spreekt, grijzen! spreekt! of stamel, lieve jeugd! 
Wilt ge anderwerf, met mij, de reis beproeven? 
Haakt gij nog naar 't genot der wereldvreugd? 
Of wilt ge u weêr, tot in de ziel, bedroeven? 

{==107==} {>>pagina-aanduiding<<}

Gij antwoordt niet. 'k Verneem mijn stem alleen. 
Dan, ach! zij kan niet door uw grafzerk boren; 
En drong zij ook door aarde en marmer heen, 
Gij, dooden! zoudt die klanken toch niet hooren: 
Neen, gij verneemt de taal des pelgrims niet, 
Al is uw blik ook soms op de aard' geslagen; 
Wat ze eenmaal schonk, aan blijdschap of verdriet, 
Verdween voor u, toen gij het licht zaagt dagen. 
 
Thans, aangeland aan 's hemels blijde kust, 
Doet u geen vreugd der aarde één' zielwensch slaken. 
Uw koud gebeent', dat hier zoo eenzaam rust, 
Verbeidt, in vreê, den morgen van 't ontwaken. 
Verbeiden? neen; het stof vermag dit nooit; 
De ziel alleen kan met dien troost zich laven: 
De Hoop heeft haar het schoonst verschiet ontplooit; 
't Geloof schept licht, zelfs uit den nacht der graven. 
 
En dáárom is 't mij hier zoo kalm en wél. 
De dood kan slechts de vonk des levens dooven; 
Hij bluscht haar nooit: dit is het wijs bestel 
Van Hem die leeft, en wien de heemlen loven. 
Gelukkig hij, ja, zalig, die 't gelooft, 
En wien die Hoop tot leidsvrouw is gegeven! 
De laatste snik, die ons een wereld rooft, 
Wordt ademtogt voor onverganklijk leven. 
 
Zacht zij uw slaap, zoo velen 't stof hier dekt! 
Gij hebt uw taak, ten eind' toe, afgeweven; 
Uw sluimrend stof wordt eenmaal opgewekt; 
De hemel zal, wat de aarde nam, hergeven. 
Kalm zij uw rust! een wereld schonk haar niet; 
De smart drukte u het zegel op de kaken, 
Door zorg verbleekt, doorknaagd van zielsverdriet: 
Zacht zij uw slaap, en vrolijk uw ontwaken! (*) 

{==108==} {>>pagina-aanduiding<<}

Zóó sluimert Ge ook, mijn eeuwig dierbre Gâ! 
Maar ver van mij is Uw gebeent' gescheiden. - 
Het wordt mij, of ik naast Uw grafzerk sta, 
En of de Dood ook mij tot U wil leiden. 
Biedt hij daartoe de koude hand mij aan, 
'k Zal willig dan aan hem de mijne schenken; 
Want naast hem zie ik ook Gods Engel staan, 
En mij, naar U en Uwen hemel, wenken. 
 
Ach! sinds Uw dood, dien 'k elken dag beween, 
Kan niets den druk van 't lijden mij vergoeden. 
Naar 't rustig graf strekt mijn verlangen heen, 
En 'k zie, met vreugd, mijn taak ten einde spoeden. 
Niets, Dierbre! niets verbindt mij meer aan de aard', 
Dan 't viertal, eens aan ons door God gegeven; 
De wereld heeft voor mij geen heil bewaard, 
En onrust biedt mij slechts dit vlugtig leven. 
 
Meest is mijn blik dan ook naar 't oord gerigt, 
Waar Gij thans leeft, aan 't leed der aarde onttogen; 
Het somber graf ontwijkt aan mijn gezigt, 
En niet één enkle traan welt in mijne oogen. 
Welhaast heb ik, als Gij, den loop volbragt, 
En legt mijn hoofd zich op de doodbaar neder. 
Heil ons! de dood heeft op de ziel geen magt; 
Wij vinden ons, dáárboven, eenmaal weder. 
 
De Hoop kiest u, o vreedzame akker Gods! 
Tot rustpunt van het onverwrikt gelooven. 
Eens staan wij dáár, op de onbezweken rots 
Der eeuwigheid, en zijn het lot te boven. 

{==109==} {>>pagina-aanduiding<<}

Gij zult, o Dood! als gij den band ontsnoert, 
Die geest en stof nog strengelt aan deze aarde, 
Me een Engel zijn, die mij naar de oorden voert, 
Waar eens mijn ziel ontwaakt voor hooger waarde. 
 
Een kostbaar zaad kiemt hier in 's aardrijks schoot, 
Door God gezaaid en aan zijn zorg verbleven; 
Eens komt de dag, eens licht het morgenrood, 
Waarbij het, op den akker, zal herleven. 
Een nieuwe zon verlicht de hemelbaan; 
Een dag verrijst, die nooit in nacht zal zinken; 
Op 't grensloos veld zie ik de garven staan; 
De maaitijd kwam; ik hoor het oogstlied klinken! 
 
Zijt driewerf mij gezegend, rustig oord! 
Waar 't morgenrood in elken dauwdrop parelt; 
De rust der ziel wordt hier door niets gestoord; 
Hier vestigt zich de blik op beter wereld. 
Ja 't hier en dáár verschijnt in 't schoonst verband; 
De zaaitijd - en 't vergadren van de schoven; 
De pelgrimstogt - en 't beter Vaderland; 
De nacht der aarde - en de eeuwge dag, dáárboven! 
 
w.h. warnsinck, bz. 






De hymne van Riëgo. (*)


Soldados, la patria 
Nos llama a la lid! 
Juremos per ella: 
Vincer o morir! 


Op! zingen wij, makkers! 
Zoo moedig als dapper, 
Bij 't vanengewapper, 
't Krijgshaftige lied. 
Verbaasd hoort de wereld 
Die rijzende toonen, 
En groet ons als zonen, 
Weêr waardig den Cid. 
Soldaten! het vaderland 
Roept óp ons ten strijd. 
Haar zweren wij 't allen: 
Victorie of dood! 

{==110==} {>>pagina-aanduiding<<}

Het zonlicht zag nimmer, 
Gestraald uit den hoogen, 
Heldhaftiger pogen, 
Eendragtiger zin, 
Dan toen ons Riëgo 
De harten deed gloeijen 
Door haat voor de boeijen 
En vaderlandsmin. 
Soldaten! enz. 
 
Op! hoort de trompetten 
In 't kampgewoel schallen, 
En 't buldrende knallen: 
Wij worden gewacht! 
Mars roept reeds de schimmen 
Der vaadren ten strijde: 
Ten kamp aan hun zijde! 
Wij zijn hun geslacht! 
Soldaten! enz. 
 
Hij leve, de Veldheer, 
Die 't eerst op zijn' degen 
De vrijheid, herkregen, 
Deed vonklen als 't goud! 
Het vaderland schudde 
Zijn knellende boeijen 
Tot gruis, op dat gloeijen, 
Weêr moedig en stout! 
Soldaten! enz. 
 
Men dreigt ons gewapend! 
Laat wapens ons wreken! 
Voor wapens verbleeken 
En list en geweld. 
Zij komen. - Ten strijde, 
Ten strijde, soldaten! 
Geen moed kan hun baten; 
Zij moeten geveld. 
Soldaten! enz. 
 
Laat blikkren de zwaarden! 
Hoe zouden die slaven 
De blikken der braven, 
Der vrijen weêrstaan! 
Zij zullen verstuiven 
Als kaf voor de winden, 
Als 't zwaard hen verblinden 
En neder zal slaan. 
Soldaten! enz. 

{==111==} {>>pagina-aanduiding<<}

Hoe beven, hoe beven, 
Hoe beven die blooden, (*) 
Voor 't grijnzen der dooden, 
Der vrijen vervaard! 
Vrij zijn wij geworden! 
Vrij zullen wij sneven! 
Geen Spanjaard kan beven, 
Al dieigt hem heel de aard'. 
Soldaten! het vaderland 
Roept óp ons ten trijd. 
Haar zweren wij 't allen: 
Victorie of dood. 
 
A.B. 
G. Jan. 1837. 


Amor aan rijmelaars.


Gij, Heeren, speelt met mij zoo graag; 
Dat wil mij langer niet behagen. 
Waarom als kind, (gunt mij die vraag) 
Jaar uit jaar in, mij rondgedragen? 
Aan uwer Muzen drooge borst 
Zou ik, als zuigling, slecht mij laven; 
Ik leed daarbij geen' minder' dorst, 
Dan ik nu honger bij uw gaven. 
 
Gij stelt mij, onbeschaamd, te kijk, 
En laat gansch moedernaakt mij loopen: 
Zijt ge al te gader niet zoo rijk, 
Een hemd of rokje mij te koopen? 
Liep ik daar zoo onheblijk heen, 
(Wel foei, het denkbeeld doet mij blozen!) 
Zoo ware ik lang reeds tot een' steen, 
Bij uw ijskoud gezang, bevrozen! 
 
En valt op aarde niets te doen, 
Dan zoo wat heen en weêr te slentren, 
Dat mij uw luim ('t heeft geen fatsoen) 
Met schoudervlerkjes rond doet drentlen? 
Ligt vind ik mij, zoo zoet en zacht, 
Nog in den Koopmansgod herschapen: 
Steeds rigt ge aan mij uw minneklagt, 
En vent die uit aan maagd en knapen. 

{==112==} {>>pagina-aanduiding<<}

Waarom bezwaart ge mij den hals 
Met wapens, die mij erg verdrieten, 
En kommandeert ge mij, mooi valsch, 
Op deze en die een' pijl te schieten. 
Men kent de meisjes toch, wier schoon 
Gij in uw kreupeldicht doet leven: 
't Zijn vestingen, die, op vertoon 
Des vijands, vaak zich overgeven! 
 
En, voegde ik mij ook naar uw' wil, 
Hoe kan ik, arme jongen, raken, 
Wien gij, naar overoude gril, 
Tot blindemannetje wilt maken? 
Ach! stop mij liever de ooren toe, 
Dan dat ge mij in 't zien zoudt storen; 
Doof wil ik zijn, en blij te moê, 
Om maar niets meer van u te hooren. 
 
Naar het Hoogduitsch. 





De redacteur der Vaderlandsche letteroefeningen aan zijne lezers.

Voor de Lezers der Vaderlandsche Letteroefeningen, die kennis mogten hebben genomen van zekere Voorrede, geplaatst voor het Maandwerk de Gids, sta hier het eenvoudig verzoek, om het opstel in mijn Tijdschrift, (maand September) waartegen die Voorrede is gerigt, nogmaals onpartijdig, en met liefde voor Waarheid, Regtvaardigheid en wezenlijke Beschaafdheid, te vergelijken met het woord, dat in het laatstverschenen Nommer der Letteroefeningen, ter opening van dit jaar, gevonden wordt. Op het oordeel van zulke Lezers over de waarde en den geest van mijn Tijdschrift (en ik stel mij onder mijn Publiek geene andere voor) verlaat ik mij volkomen.

De Redacteur der Vaderlandsche Letteroefeningen.
j.w. ijntema.

Meng. No. I, bl. 2. reg. 5 v.o. moet zijn: kindschheid.
- - - bl. 9. reg. 14: Zietdaar.
- - - bl. 9. reg. 9 v.o.: zou het vreemd zijn.
- - - bl. 9. reg. 5 v.o.: eenen Stedehouder.
- - - bl. 9. reg. 4 v.o.: boven de Engelen.
- - - bl. 17. reg. 14: der bloedvlek.
- - - bl. 21. reg. 13: ruimte bewegen.
- - - bl. 24. reg. 17: bekleedt hij bij alle de Dichters.
- - - bl. 25. reg. 15: De.
- - - bl. 25. reg 25: gelukkiger is dat lot.
- - - bl. 26. reg. 16: onderwijs.
- - - bl. 30. reg. 10: gedrongen.
- - - bl. 34. reg. 6 v.o.: is onze God!
- - - bl. 39. reg. 17: scharen.
- - - bl. 39. reg. 11 v.o.: preekte.
- - - bl. 39. reg. 7 v.o.: poëtisch proza.
- - - bl. 41. reg. 16 v.o.: gesterkt.






{==113==} {>>pagina-aanduiding<<}

Mengelwerk.

Het leven van Jezus door doctor Strauss eene vertelling (sage) der negentiende eeuw.

Onder de zonderlinge Boekwerken, die bij onze Duitsche naburen, vooral in het vak der Godgeleerdheid, aandacht wekken en opzien baren, schijnt thans wel in de eerste plaats Das Leben Jesu von Doctor strauss te Tübingen (*) te behooren. Wij hebben het Boek zelf nog niet onder de oogen gehad. Maar zooveel vernamen wij langs vele wegen, dat het de geheele geschiedenis van den Persoon, de leer en de daden van onzen Heer als eene Mythe voorstelt en verklaart. Deze buitensporigheid moge ook wel reeds vroeger in het verwarde brein van dezen en genen hebben postgevat; maar niet ligt schijnt zij, ooit of ergens, met meer driest- en stoutheid, dan door dezen Dr. strauss, te zijn ontwikkeld en voortgezet. Mannen van kunde en naam, schoon van bekende zeer verschillende en uiteenloopende begrippen, hebben zich daarover dan ook in Duitschland algemeen ontzet en velen hunner grootelijks geërgerd. Ons Haagsch Genootschap ter verdediging van de Christelijke Godsdienst schreef mede onlangs, in deszelfs jongste Algemeene Vergadering, tegen dit veel geruchts makende Boek eene Prijsvraag uit. Mij kwam het altijd voor, dat vernuftige en verstandige Ironie tegen dergelijke voortbrengselen der verbijstering, hoe spitsvindig zij ook ingerigt of scherpzinnig schijnen mogen, steeds het beste wapen is. Dat wapen scheen mij juist en wél aangewend in een regt geestig en schrander opstel van het Literatur-Blatt redigirt von Dr. wolfgang menzel, Freitag 5 Aug. 1836. N. 79: Das Leben Jesu von Dr.
strauss eine Sage des neunzehnten Jahrhunderts. Het stelt den geheelen Dr. strauss met zijn boek en in zijnen persoon ook slechts als eene Sage, eene vertelling, voor, om daardoor het ongerijmde en bespottelijke van zijn Werk als van zelf in elks oog te doen

{==114==} {>>pagina-aanduiding<<}
vallen. Ik besloot dit opstel voor de Lezers van dit geachte Maandwerk te vertalen. Het mag, ten koste van dien Doctor, evenzeer hunnen billijken lachlust wekken, als het mede der overtuiging dient, dat men, ook in Duitschland, niet algemeen de dwaasheid huldigt, maar die ook, naar verdienste, weet te tuchtigen en te straffen.

f. van teutem. (*)
Utrecht, Nov. 1836.

{==115==} {>>pagina-aanduiding<<}

Wie kent niet het Leven van Jezus door Doctor strauss, of heeft voor het minst daarvan niet gehoord? Mogt nogtans de Lezer geneigd zijn te gelooven, dat Doctor strauss een werkelijk mensch, een levende tijdgenoot der negentiende eeuw, en zijn boek: het Leven van Jezus, een werkelijk, waarachtig bestaand boek is, zoo zoude hij zich grootelijks kunnen bedriegen. Dr. strauss en zijn boek zijn niets meer en niets minder, dan eene vertelling (Sage) der negentiende eeuw, even als Dr. faust en diens Hellevaart eene vertelling (Sage) der vijftiende eeuw is. Er is geen twijfel aan, of velen hebben van Dr. strauss te Tübingen gehoord. Want, gelijk voor hem aan den eenen kant de Rationalisten een luid Hozanna hebben aangeheven, zoo hebben hem aan de andere zijde de Supernaturalisten een even zoo luid: Kruist hem, kruist hem, toegeworpen. Maar, bestaat Dr. strauss daarom werkelijk? Het mag mogelijk zijn, dat hij bestaan heeft, en welligt bestaat: of hij evenwel werkelijk en waarachtig bestaan heeft, of nog bestaat, is nog in het geheel niet boven allen twijfel bewezen, - moet veelmeer nog eerst bewezen worden. Want dat in Nieuwsbladen, kritische Tijdschriften en letterkundige Aankondigingen veel over eenen Dr. strauss vóór en tegen gesproken, geoordeeld, met loftuitingen en smaadrede-
{==116==} {>>pagina-aanduiding<<}
nen gehandeld is, bewijst nog niets voor deszelfs werkelijk bestaan. Dr. strauss is niet meer dan het Idee, de verzinnelijkte voorstelling (Sage), de Allegorie van het Rationalismus. De Supernaturalisten hebben dit in hunnen ambtsijver voorbijgezien, voor vollen ernst, voor gewigtige werkelijkheid
genomen, en strijden en ijveren nu tegen den geheel onschuldigen, geheel niet bestaanden Dr. strauss. Wat is Dr. Strauss? Een bloote, ijdele naam. Men kon even zoo goed zeggen: Dr. Woordkramer, Dr. Stroodorscher, Dr. Vliegenvanger, zonder dat daarom deze verdichte personen werkelijk bestonden. Want ook hij mag wel niet te vinden zijn, die ons bewijzen zal of kan, dat een Dr. Woordkramer enz. in het geheel niet bestaan. Zeker weet men niets van dezen, noch heeft men van hen iets gehoord of gelezen; maar daaruit volgt geenszins, dat zij niet werkelijk zouden bestaan; en ook omgekeerd, wanneer men ook nog zooveel van den eerwaardigen Dr. Woordkramer enz. gehoord en gelezen had - en gewis heeft men reeds zeer veel van deze beroemde en buitengewone mannen gehoord en gelezen - zoo zoude daaruit geenszins het gevolg te trekken zijn, dat zij noodzakelijk werkelijk moesten bestaan. De stelling derhalve, welke schrijver dezes hiermede wil beweren, is: men heeft in den jongstverloopen tijd veel van Dr. strauss gehoord, gelezen, gesproken. Hieruit nogtans volgt niet, dat er werkelijk een Dr. strauss bestaat; even zoo min, als omgekeerd daaruit, dat men kort te voren niets van eenen Dr. strauss geweten of gehoord had, volgen zou, dat er in het geheel geen Dr. strauss bestond. Wij twijfelen derhalve in het geheel niet aan de mogelijkheid van het werkelijke bestaan van Dr. strauss, maar wij trekken de zekerheid van zijn werkelijk bestaan in twijfel; en dit is volkomen toereikend, om hem tot eenen fabelachtigen (sagenhaften) mythischen persoon te maken. Dat derhalve in Tübingen werkelijk een Dr. strauss bestaan mag hebben, en welligt nog ergens bestaat, geven wij als mogelijk, maar

{==117==} {>>pagina-aanduiding<<}
geenszins als zeker toe. Want zelfs wanneer eene menigte der geloofwaardigste getuigen eenstemmig plegtig verzekerden, ja met eede bezwoeren, dat zij in Tübingen werkelijk eenen Dr. strauss gekend, gezien, gesproken hadden; zoo zoude dit nog niets voor het werkelijke bestaan en de persoonlijkheid des genoemden of vermeenden Doctors strauss bewijzen. Konden zich toch deze mannen niet bedrogen hebben, of door den eenen of den anderen bedrogen en verschalkt geworden zijn, die zich wel Dr. strauss noemde en van een' ieder voor denzelven werd gehouden, ja zich wel zelf daarvoor tout bonnement kan gehouden hebben, maar die inderdaad een geheel ander iemand, welligt de wijdberoemde Dr. Woordkramer was? Maar gesteld ook, dat dáár zelfs werkelijk een Dr. strauss bestaat, zoo is het nog altijd de vraag, of dan deze het zoo veel geruchts makende boek werkelijk geschreven heeft; iets, dan dan nog weder eerst bewezen worden moet. Want vooreerst zijn er nog meerderen van den naam strauss, b.v. de Heer Dr. en Prof. strauss te Berlijn. Deze nu heeft het beruchte boek voorzeker niet geschreven. Maar kan er niet nog ergens anders een Dr. strauss wonen, die het heeft geschreven en uitgegeven, om daarin den, in de Theologie en Dogmatiek heerschenden, twijfelgeest onzer eeuw op eene fijne wijs te bespotten? De Tübinger strauss heeft misschien slechts de idée fixe van zulk een boek geschreven te hebben. Eens stond ook een waanzinnige in het begrip, dat hij de wereld had geschapen. Had hij dezelve daarom werkelijk geschapen? Ongelukkig kwam zijn waanbegrip, dat zich bij hem als waarheid en werkelijkheid had vastgezet, niet met de werkelijkheid overeen; en men sloot hem op. Bij onzen
fabelachtigen Tübinger Dr. strauss, daarentegen, komt het wanbegrip, waardoor hij mag verbijsterd zijn, namelijk van het Leven van Jezus geschreven, en daarin de historische werkelijkheid van den persoon en de verschijning van jezus geloochend te hebben, overeen met de wer-
{==118==} {>>pagina-aanduiding<<}
kelijkheid, dat er namelijk zulk een boek, waarin dit ultra-sceptische begrip vastgehouden en ontwikkeld wordt, bestaat, of liever slechts aan het werkelijke bestaan van een zoodanig boek algemeen geloofd wordt; en men zet den geheel onschuldigen Dr. strauss af. Hoe onregtvaardig! Want gesteld, het meergenoemde boek bestaat werkelijk, zoo blijft nog altijd de vraag: heeft dan werkelijk een Dr. strauss, of ook bepaaldelijk Dr. strauss te Tübingen, dat boek geschreven? Dat hij zichzelven voor den schrijver houdt en daarvoor uitgegeven heeft, bewijst niet, dat hij werkelijk de schrijver is. Een geheel andere, ook wel Dr. Woordkramer of Vliegenvanger, kan de schrijver daarvan zijn, en zich, of uit luim, of om niet bekend te worden, of ook om aan Dr. strauss eenen kwaden trek te spelen en hem tegen wil en dank beroemd te maken, Dr. strauss genoemd hebben.
Het van den eenen kant zoo heftig bestredene en van de andere zijde zoo hoog geprezene en bewonderde boek kan ook wel door meerdere opstellers vervaardigd zijn, die slechts den gemeenschappelijken naam van Dr. strauss hebben aangenomen. Het kan verder allengskens, op verscheidene tijden ontstaan en geschreven geworden zijn, en de voorgewende of werkelijke Dr. strauss heeft gelijke inzigten en gedachten, als het boek van den mythischen Dr. strauss bevat, en houdt zich nu in alle opregtheid voor deszelfs schrijver, schoon hij het niet is.
Aan iedere vertelling (Sage) ligt noodzakelijk eene geschiedkundige werkelijkheid ten grond. Anders ware het geene vertelling (Sage), maar een sprookje (Mährchen.) Van daar zijn ook de verhalen van Dr. strauss en diens boek, het Leven van Jezus, geen sprookje, maar eene vertelling, vermits aan dezelve eene geschiedkundige werkelijkheid ten grondslag ligt, waaruit zij is ontstaan. Deze geschiedkundige werkelijkheid is de rationalistische leer en meening en de aanwezigheid eener rationalistische sekte of partij, zoo men wil. Iedere

{==119==} {>>pagina-aanduiding<<}
leer en meening moet noodzakelijk haar uiterste toppunt hebben, en sedert overouden tijd beweegt zich en arbeidt iedere sekte of partij om dit te bereiken en in eene uitwendig-levende werkelijkheid te doen overgaan; met één woord, om zich te personificeren of eene ligchamelijke gestalte te bekomen. Derhalve pleit alles daarvoor, dat Dr. strauss en zijn Leven van Jezus slechts de personificering of verligchamelijking der rationalistische idee, leere en meening is, of dat het de rationalistische sekte en partij, als zoodanige, onder de Theologanten is geweest, die zich in het Leven van Jezus door Dr. strauss heeft gemanifesteerd en geëxpectoreerd. Het is uit dien hoofde ook waarschijnlijk, dat het meergenoemde boek van zeer vele schrijvers en uit zeer verscheidene tijden afkomstig is. Wanneer en waar het wel eerst ontstaan mag zijn, laat zich even zoo min met eenige zekerheid aanwijzen, als het zich laat bepalen, wie het eerst de vertelling (Sage) van het Leven van Jezus door Dr. strauss schriftelijk heeft vermeld. Het is daarmede juist eveneens gelegen als met munchhausen's Leugenpraat. Iedereen kent gewis dit zeldzame boek, en heeft het of gelezen, of daarvan gehoord. Maar niemand weet, wanneer of waar het is ontstaan; het is eene Allegorie van de Leugen. Zoo heeft de, in het gebied der Godgeleerdheid, reeds sedert ouden tijd in stilte voortkruipende, maar in latere dagen openbaar en stout optredende rationalistische leer van de menschelijke persoonlijkheid van jezus, van het natuurlijke der wonderen, allengs de meening van het niet geschiedkundige, ja fabelachtige dezer persoonlijkheid verwekt; waaruit zich daarna weder de vertelling van het Leven
van Jezus door Dr. strauss heeft ontwikkeld. Maar inderdaad is dit niet anders, dan het Rationalismus in zijne hoogste magt (Potenz), waarin het zich tot de dunste scepsis - men leze maar niet domste, hoewel beide naauw en innig met elkander zijn verwant - heeft verheven en verfijnd. Maar juist daarom, dat deze hoogst verhevene scepsis zoo dun als

{==120==} {>>pagina-aanduiding<<}
spinrag is, bekoort en sleept zij mede. De goede lieden verwarren en verwisselen altijd twee gansch verschillende vragen met elkander, namelijk wat geweest en gebeurd kan zijn, en wat geweest is en gebeurd. Zoo wordt ons dan nu in alle Bladen en kritische Tijdschriften verhaald: te Tübingen leeft een Dr. strauss, die het Leven van Jezus heeft geschreven. Maar wie nu wil en kan met grond beweren, dat hij daar werkelijk leeft en dat Leven van Jezus werkelijk heeft geschreven? Reeds hebben wij de klare en krachtige bewijzen, die daartegen en voor het fabelachtige der geheele geschiedenis van Dr. strauss en diens Leven pleiten, voldoende in het licht gesteld. Wie wil en kan daarentegen ook beweren: hij woont niet te Tübingen en heeft het Leven van Jezus niet geschreven? Men moet en kan het derhalve in het midden laten, of Dr. strauss zich werkelijk te Tübingen al of niet bevindt; hij kan zich daar bevonden hebben. En even zoo moet en kan men de vraag, of de mogelijk werkelijk bestaande Dr. strauss werkelijk het Leven van Jezus heeft geschreven, in het midden laten; hij kan het geschreven hebben. Maar juist deze omstandigheid is volkomen toereikende, om Dr. strauss tot eenen mythischen persoon te maken, en aan de geheele geschiedenis van diens boek het karakter eener vertelling (Sage) te geven. Want toch zooveel weet men alleen met zekerheid, dat van eenen Dr. strauss en diens Leven van Jezus gesproken, dat hetzelve beoordeeld, geprezen of gelaakt geworden is. Dat deze man werkelijk bestaan en het veel geruchts makende boek werkelijk geschreven hebben kan, bevat even zoo weinig in zich eene strijdigheid, als dat
hij niet bestaan en het meergenoemde boek niet geschreven heeft. Het eene kan derhalve even zoo goed zijn als niet zijn. Want dat alleen kan algemeen niet bestaan, wat eene volkomene strijdigheid in de uitspraak bevat, als b.v. een vierkante cirkel.
Alzoo meenen wij allezins voldoende te hebben aan-
{==121==} {>>pagina-aanduiding<<}
gewezen, dat het Leven van Jezus door Dr. strauss eene vertelling (Sage) der negentiende eeuw is, juist daarom, wijl daaraan in het algemeen eene geschiedkundige werkelijkheid ten grond ligt; terwijl de geschiedkundige werkelijkheid des persoons van Dr. strauss, en zijn vermeend of werkelijk schrijven van gezegde boek, als twijfelachtig, in het midden moet gelaten worden. Maar hetgene nog meer gewigts in de schaal der voor het fabelachtige dezes persoons aangevoerde gronden legt, zijn de nieuwste, onbepaalde, wankelende en zeldzame narigten en verhalen van hem en zijne togten naar Zwitserland. Welligt hooren wij nog wel van zijn verblijf in een onderaardsch hol, of van zijn geheel verdwijnen. Ontwijfelbaar is de vertelling van het Leven van Jezus door Dr. strauss eene der merkwaardigste vertellingen. Zij ontstond in de negentiende eeuw; in eene eeuw, waarin schrikkelijk veel gedrukt en gelezen wordt, en vertoont eene zoodanige schijnbare waarheid en werkelijkheid, dat men bijna niet anders schijnt te kunnen besluiten, dan om haar voor eene waarheid en werkelijkheid te houden; niet anders alzoo dan om te gelooven, dat toch noodzakelijk een werkelijke Dr. strauss en wel te Tübingen bestaat, en deze het Leven van Jezus zeker moet geschreven hebben. En evenwel is inderdaad deze gevolgtrekking en vooronderstelling overijld; is zij een ware logische sprong. Want daaruit, dat in het algemeen van en over dat boek gesproken, geoordeeld, geschreven is en wordt, volgt niet, dat Dr. strauss en zijn boek noodzakelijk werkelijk moeten bestaan, maar slechts, dat het wel mogelijk is, dat zij bestaan. Hoe! - wordt nu welligt van alle kanten gevraagd - men zou er zoo zelfs aan kunnen twijfelen, of het boek
werkelijk besta? Dit heet toch de twijfeling te verre trekken! Maar dit is het voorzeker niet. Want stelt, er zijn honderd menschen. Vijftig van dezelve zijn Theologanten; de vijftig anderen zijn dit niet. Nu durf ik honderd tegen één wedden, dat van de vijftig Theologanten ten hoogste

{==122==} {>>pagina-aanduiding<<}
vijf, en van de vijftig, die geene Theologanten zijn, ten hoogste één een boek met den titel, Leven van Jezus door Dr. strauss kunnen verklaren in handen gehad te hebben. Of zij het ook gelezen hebben, is eene andere, hier in het geheel niet te huis behoorende vraag. Maar kunnen deze zes zich niet bedrogen, niet verzien, niet vlugtig en oppervlakkig, in de schemering iets gelezen, en kan niet het boek, dat zij werkelijk in handen hadden, eenen gansch anderen titel, als b.v. ‘het Leven een Droom,’ gehad hebben? Er wordt nu overal en algemeen van het Leven van Jezus door Dr. strauss gesproken. Het is bijna onvoegelijk daarvan niet te spreken, of in opregtheid te bekennen, dat men het niet gezien, ik laat staan gelezen heeft. Dit toch zoude van gebrek aan beschaving, van geen' tred houden met den tijd getuigen. En wie wil gaarne in zulk een licht verschijnen? De menschelijke zwakheid en ijdelheid kant zich daartegen, en van honderd zeggen negenennegentig liever eene onwaarheid, dan dat zij in de oogen van anderen als onwetend of onbeschaafd zouden willen verschijnen. Wanneer alzoo in ons geval ook honderd of duizend eveneens zeiden: ja, wij hebben het Leven van Jezus van Dr. strauss gelezen, zoo beslist dit blijkbaar voor de waarheid en werkelijkheid der zake niets. Zij kunnen het gelezen hebben. Wie wil en kan dat tegenspreken? Maar of zij het werkelijk gelezen, of ook slechts in handen gehad hebben, is eene geheel andere vraag, die door de verklaring en betuiging van de honderd of duizend menschen, dat zij het in handen gehad en gelezen hebben, nog in het geheel niet bewezen en boven allen twijfel gesteld is. Omgekeerd zou ook daaruit, dat honderd, duizend, tienduizend, ja honderdduizend menschen verklaarden en betuigden, dat zij het gelezen noch gezien hadden, niet volgen, dat zij
het werkelijk gelezen noch in handen gehad hadden. Alzoo bewijst de eenparige getuigenis aller menschen voor het werkelijke bestaan van het Leven van Jezus door Dr. strauss even zoo weinig

{==123==} {>>pagina-aanduiding<<}
iets voor deszelfs werkelijk bestaan, als de eenparige getuigenis aller menschen tegen deszelfs werkelijk bestaan ook slechts het geringste tegen deszelfs werkelijk bestaan bewijzen zou. Vermits alzoo het werkelijke bestaan van Dr. strauss en diens Leven van Jezus niet bewezen kan worden, maar als eene bloote mogelijkheid in het midden moet gelaten worden, van welke intusschen de geheele wereld als van eenen werkelijk bestaanden persoon en een werkelijk bestaand boek spreekt, zoo is Dr. strauss en diens Leven van Jezus eene vertelling (Sage) uit de negentiende eeuw. Quod erat demonstrandum.

Dr. von keyserlingk.

Het leven van den generaal Jackson.

De Generaal jackson werd den 15den Maart 1767 in Zuid-Carolina (op het Etablissement Waxsaw) geboren. Zijn vader was een Iersche uitgewekene, die twee jaren vroeger te Charlestown aan wal gestapt was, en kort na de geboorte van dezen zoon overleed. Zijne weduwe verhaalde haren drie zonen menigmaal van het aandeel, hetwelk hun grootvader aan de verdediging van Carrickfergus genomen had, en van de verdrukking, waarin het arme volk door den Ierschen Adel gehouden werd. De haat tegen de aristocratie, welke deze verhalen ademden, maakte op den jongen andries den diepsten indruk.
Tot de dienst der kerk bestemd, werd hij op eene school besteld, alwaar de grond tot zijne wetenschappelijke vorming gelegd zou worden; doch kort nadat hij er opgenomen was, berstte de Amerikaansche omwenteling uit, en de veertienjarige andries, benevens zijn broeder robert, snelden naar het leger der Amerikanen. Weldra werden beide door de Engelschen in eene schermutseling gevangen genomen; hun oudere broeder was reeds in den slag van Steno gevallen. Een

{==124==} {>>pagina-aanduiding<<}
Engelsch Officier beval den jongen knaap, hem de laarzen te poetsen; andries weigerde zulks te doen, bewerende dat hij wel krijgsgevangen maar geen lijfknecht was. Het antwoord, hetwelk hij van den Officier ontving, was een sabelhouw, dien hij met den arm opving; dit was zijne eerste wond en tevens het eind van zijnen eersten veldtogt. Kort daarna werd hij in vrijheid gesteld. Zijn tweede broeder stierf aan zijne bekomene wonden. Ook zijne moeder overleed van hartzeer over het verlies van twee harer zonen, en andries bleef, alleen en zonder bloedverwanten, in het bezit van een klein vermogen, hetwelk hij weldra doorbragt.
In zijn achttiende jaar liet hij het plan, om priester te worden, varen, en trad op als advocaat. Weldra werd hij tot Procureur-generaal van zijn district benoemd, en in het jaar 1796 tot lid der commissie, aan welke het zamenstellen der Constitutie opgedragen was; in 1797 werd hij, wegens Tenessee, tot lid van den Senaat der Vereenigde Staten verkozen, doch reeds twee jaren daarna bedankte hij, omdat een burgerlijk ambt te weinig met zijne neigingen strookte.
Tenessee vormde destijds den uitersten grensstaat der Unie, en was de wijkplaats aller gelukzoekers van het Westen. Deszelfs bevolking bestond uit onverschrokkene maar ook onbeschaafde planters, die op hunne nog eerst slechts ten halve ontgonnen bezittingen in volle onafhankelijkheid, buiten bedwang van alle gezellige banden, leefden. Daar men gedurig voor aanvallen der Indianen blootstond, droeg ieder steeds, tot eigene lijfsweer, eenen dolk en een paar pistolen, dikwijls ook eenen karabijn bij zich; alle welke wapenen hij voerde met het voorbehoud, zich van dezelve, wanneer het hem goeddacht, ook tegen andere wederpartijen, dan Indiaansche roodhuiden of wilde dieren, te bedienen. Dusdanige tweegevechten op karabijn en dolk waren destijds in Tenessee zoo gewoon, als zij het tegenwoordig nog in Missouri en Arkansas, gelijk ook in eenige stre-
{==125==} {>>pagina-aanduiding<<}
ken der jongere Staten Missisippi en Alabama zijn. Hier behoort het nog tot de alledaagsche tooneelen, dat de om eene en dezelfde tafel verzamelde gasten in twist geraken, en hunne dischgenooten regts en links zonder veel omstandigheden doodschieten. In Wicksbury en Natchez vraagt men thans nog, even als vroeger in Tenessee, wie er des nachts dolksteken bekomen heeft en vermoord is, op gelijke wijs als men elders naar het staatsnieuws van den dag of naar den prijs der waren verneemt. Het dal van den Missisippi toont nog allerwegen de sporen dezer tijden van gewelddadigheid, en ieder bewoner draagt er nog zijn dolkmes (dirk) bij zich. In de dagen der jeugd van andries jackson was Tenessee het tooneel, waar spelers en vechters de eerste rollen vervulden. Met onstuimigen moed begaafd, trotsch, heerschzuchtig, onverdraagzaam, opvliegend bij de
geringste aanleiding, en steeds bereid, in de geschillen zijner vrienden, wanneer het hemzelven niet gebeuren mogt eenen twist te hebben, als kampvechter op te treden, moest jackson onder zulke omstandigheden weldra boven anderen uitmunten. Zonder aan alles, wat van hem verhaald wordt, geloof te willen hechten, schijnt het toch uitgemaakt, dat het voor hem eene behoefte was, wanneer hij in geruimen tijd geenen oorlog tegen de Indianen had kunnen voeren, met de Europesche inboorlingen handgemeen te worden. Zijn gedrag ten opzigte van den Kolonel benton wordt nog tegenwoordig in de Vereenigde Staten, als eene der eigenaardigste, dien tijd en deszelfs omstandigheden treffend kenmerkende, episoden, aangehaald.
Kolonel benton, namelijk, had eenige maanden in oneenigheid met Generaal jackson geleefd, toen hij, op den 4den September 1813, met zijnen broeder te Nashville aankwam, en, daar hij wist, dat de Generaal in die stad aanwezig was, in eene andere herberg, dan waar deze zijnen intrek genomen had, afsteeg. Zoodra had echter de Generaal deszelfs aankomst niet vernomen, of hij snelde, door ettelijken zijner vrienden

{==126==} {>>pagina-aanduiding<<}
vergezeld, naar den Kolonel, trad met gespannen pistool in deszelfs kamer, en legde op den ongewapend voor hem staanden aan. Bij dit gezigt schoot de broeder van den Kolonel op den Generaal, doch zonder hem te treffen. Nu werden verscheidene schoten gewisseld, en, daar geen derzelven trof, greep men naar de dolken. De Kolonel ontving vijf wonden; deszelfs broeder werd mede zwaar gekwetst, en Generaal jackson benevens zijne vrienden zouden hen vermoord hebben, zoo de inwoners hun niet te hulp gekomen waren en hen gered hadden.
Zulk een moorddadige aanval, want duël kan men het toch niet noemen, had echter in Amerika geene gevolgen. De Kolonel en de Generaal zijn naderhand zeer goede vrienden geworden, en de eerste gaat voor eenen der ijverigste aanhangers van den anderen door.
Jackson was dus, in zijne jongere jaren, een onverlaat; nogtans was zijne bloeddorstigheid slechts dorst naar daden. Zijne hartstogtelijk gloeijende ziel haakte naar avonturen, en hij stortte zich, wanneer de Indianen rustig waren, alleen daarom in zulke kampgevechten, wijl tooneelen, gelijk het door ons beschrevene, het eenige waren, dat hem de gemoedsbeweging verschaffen kon, waarnaar hij smachtte.
In het jaar 1812 brak de oorlog met Engeland uit; en deze krijg baande den weg tot fortuin voor jackson, aan wien bij het begin daarvan niemand dacht. Het beroemde Indianen-hoofd tecumseh en deszelfs broeder, de profeet, hadden, van het noorden tot het zuiden, een algemeen eedverbond hunner stamgenooten tot stand gebragt, en zich, uit haat tegen de Amerikanen, in de armen der Engelschen geworpen. Jackson was destijds Generaal der Militie, en kreeg als zoodanig het opperbevel bij eenen togt tegen de Creeks, welken grooten Indianen-stam hij met eene tot dien tijd toe nog nimmer door hem getoonde levendigheid en veerkracht aangreep; niet alleen sloeg hij hen, zoo dikwerf zij poogden stand te houden, maar hij ver-
{==127==} {>>pagina-aanduiding<<}
nielde hunne magt geheel en al, ofschoon hij bijna nog moeijelijker strijd tegen het gebrek aan krijgstucht bij zijne eigene manschap te voeren had, dan tegen de dapperheid der Indianen.
Jackson werd tot Generaal-majoor der bondsarmee benoemd, en begaf zich naar Nieuw-Orleans, waar men eene landing der Engelschen te gemoet zag; maar hij vond er bijna geene troepen. De militie van Kentucky en Tenessee was nog niet aangekomen, en het grootste deel der bevolking van Louisiana, een mengelmoes van alle natiën, was niet in het minst genegen, om zich, tot verdediging der Amerikaansche vlag, aan eenig gevaar hoegenaamd bloot te stellen. Plotseling verscheen de Engelsche vloot; zij had de dapperste Britsche regementen aan boord, die onder wellington den veldtogt in Portugal en Spanje bijgewoond hadden. Den 14den December viel de Amerikaansche flotille in de magt der Engelschen; den 23sten lag eene Engelsche vloot voor Nieuw-Orleans, en den 8sten Januarij kwam het tot eenen slag. Generaal jackson had versterkingen bekomen, en thans ongeveer 5000 man onder zijn bevel, van welke het grootste deel uit die stoute boschjagers van het Westen bestond, die op honderd schreden een eekhorentje, aan welk deel des ligchaams van het dier men verkiest, weten te treffen. Het geschut der Amerikanen werd bestuurd door eenen Franschen zeeroover, lafitte geheeten, dien de Engelschen vruchteloos getracht hadden in hun belang te trekken. Deze laatsten waren ongeveer 9000 man sterk. Hun aanvoerder, peckenham, sneuvelde, en bijna al hunne Officieren bleven op het slagveld. De Amerikanen behaalden eene beslissende overwinning. Op den ochtend na den slag werd een wapenstilstand onderteekend, en na eenige dagen gingen de overblijfselen van het
Engelsche leger weder scheep, om den Amerikaanschen grond te verlaten.
Van dezen dag af aan gold Generaal jackson niet meer voor eenen dolleman, maar was in den Staat een

{==128==} {>>pagina-aanduiding<<}
man van gewigt en invloed geworden. In eene volksregering wordt steeds groote waarde gehecht aan krijgsbekwaamheden; men bewondert er de dapperheid, die gevaar en dood veracht; heldenmoed wordt er bijna vergood; en juist in deze eigenschappen muntte jackson uit. Ook aan den grooten hoop beviel hij, omdat hij hem een geheel nieuw krijgsmans-voorkomen vertoonde. Tot nog toe hadden, naar het voorbeeld van washington, alle Amerikaansche veldheeren zich steeds zeer onderdanig jegens het burgerlijk gezag betoond, en eenen grooten eerbied voor wet en overheid aan den dag gelegd; zij waren eerst burgers en dan soldaten. Jackson daarentegen meende, dat het heil des volks niet alleen de eerste maar de eenige wet was, en daarom volgde hij slechts zijne eigene begrippen, zonder zich aan de bevelen te storen, die hem uit Washington gezonden werden. Met geweld nam hij te Nieuw-Orleans alle manspersonen, die bekwaam waren de wapenen te voeren, in dienst; en, daar hij de overheden niet zeer genegen vond om de habeas-corpus-acte op te schorten, kondigde hij de krijgswet in hare volle strengheid af, schorste alle burgerlijke regtbanken, deed de zaal der zittingen sluiten, en stelde eene wacht voor de deur. Te gelijk waarschuwde hij de inwoners zich stil te houden, want dat hij anders hunne stad aan de vier hoeken in brand zou steken. Ook verbood hij, bij eene dagorder, aan alle courantiers, eenen eenigen regel te laten drukken, die op de krijgsgebeurtenissen betrekking had; en, toen de Courier van Louisiana, ondanks dit verbod, evenwel waagde zoodanig een artikel op te nemen, deed jackson den schrijver van dat blad, den Heer louvillier, die een der leden van den Staatsraad was, gevangen nemen, en den Opperregter, den Heer holl, die als deszelfs
voorspraak tusschenbeiden wilde komen, uit de stad drijven. Twee dagen na deze daad van geweld werd de vrede geteekend, en de Heer holl oefende nu het regt van wedervergelding, door den Generaal tot eene geldboete van 1000 dollars te veroordeelen.

{==129==} {>>pagina-aanduiding<<}

Jackson's willekeurig en dwingelandisch gedrag tegen de drukpers, de wetgevende en de regterlijke magt baarde weinig opzien. De Amerikanen schenen de koude deugden hunner aristidessen moede te zijn; zij wilden eens een groot man van een ander slag hebben. Generaal jackson viel derhalve juist in hunnen smaak. Hij had voor het overige ook nog het geheim ontdekt, om de Democratie bij hare zwakste zijde, bij hare nationale trotschheid, te vatten. Al wat niet Amerikaansch was, had hij, als 't ware, met den hiel van zijne laars voor het hoofd geschopt. Napoleon's proclamatiën tegen de Engelschen zijn suikerwater, wanneer men dezelve met de proclamatiën van jackson vergelijkt. Gelijk de helden bij homerus, scheldt hij op zijnen vijand, eer hij hem aanvalt. Bovenal echter was het zijn gedrag omtrent de Spaansche regering in Florida, dat zijne stoutheid, zijne verachting voor alwat buitenlandsch was, en zijnen nationalen trots verried. Hij zag in, van hoe veel gewigts het bezit van Florida voor de Vereenigde Staten zijn kon; hij voelde begeerte naar Pensacola, de eenige goede haven aan de Mexikaansche golf, en hij maakte zich van die haven meester, zonder dat er eene oorlogsverklaring tegen Spanje uitgevaardigd was, en zonder dat hij er van den President bevel toe bekomen had. Doch juist die wetschendende gewelddaad vermeerderde zijnen roem bij het volk, en bragt niet wemig toe, om hem voor de uitberstingen zijner toomelooze heftigheid vergeving te doen vinden. Onder deze omstandigheden trad hij zijne staatkundige loopbaan in.
Zijn moed, zijne schijnbare onbaatzuchtigheid, zijne onverzettelijke vastheid van karakter, zijn vurig, onwankelbaar Patriotismus hadden hem de gunst van den grooten hoop verworven, maar niet de achting der staatslieden, die hem voor niets meer, dan voor eenen gevaarlijken dolleman hielden. De President monroë wilde gaarne van hem ontslagen zijn, en was voornemens, hem als Gezant naar Frankrijk te zenden; maar

{==130==} {>>pagina-aanduiding<<}
jefferson, dien hij over dit ontwerp raadpleegde, zeide hem, dat, zoo zijn oogmerk was, binnen drie maanden met Frankrijk in oorlog gewikkeld te zijn, hij jackson maar naar Parijs te zenden had. Men stelde hierop aan jackson voor, als Gezant naar Mexico bij Keizer iturbide afgevaardigd te worden; doch hij antwoordde, dat hij met geenen dwingeland iets te doen wilde hebben, en bleef in de Vereenigde Staten.
In het jaar 1818 werd hij door verscheidene leden van het Congres wegens zijne gepleegde onmenschelijkheden aangeklaagd. De overrompeling van Florida, het ter dood brengen van ambrister en arbuthnot, op zijn bevel, trots de wet en tegen de uitspraak van den krijgsraad geschied, en zijne barbaarsche wreedheden tegen de Indianen, gaven in het Congres tot lange en onstuimige debatten aanleiding. De Heer clay, een van Amerika's edelste burgers, betuigde zijne bezorgdheid wegens de toegeeflijkheid, met welke men bijna algemeen het gedrag van den Generaal beoordeelde, en meende in deze onverschilligheid van het publiek voor het schenden der wetten een ongunstig voorteeken voor de vrijheid te moeten zien. Hij drong derhalve, in eene der schoonste redevoeringen, welke nog immer in het Congres gehouden zijn, op het bestraffen van den Generaal; maar de President monroë en deszelfs vrienden spanden alle krachten in, om aan dezen den smaad van een openbaar verwijt te besparen.
Opmerkenswaardig is het, dat deze strijd het aanzien van den Generaal nog verhoogde, en dat men begon hem als mededinger naar den post van President in aanmerking te nemen. Er wordt verhaald, dat hij het eerste gewag hiervan als eene ongepaste scherts opnam. ‘Houdt men mij dan voor zoo dom,’ riep hij uit, ‘dat ik mij verbeelden zou van het hout te zijn, waaruit men Presidenten maakt?’ Zoo veel is zeker, dat hij geenszins de eigenschappen bezat, om eenen President naar het beeld zijner voorgangers te leveren; hij behoort tot de zelfzuchtigste, hartstogtelijkste menschen, voor welke

{==131==} {>>pagina-aanduiding<<}
de wereld slechts een groot schouwtooneel is, hetwelk zij door woord en wenk willen beheerschen. Hij zou zich met geweld eene plaats nevens cesar, alexander en napoleon verworven hebben, zoo hem zijne opvoeding en betrekkingen daarin niet gehinderd hadden.
Zijne werkelijke verkiezing tot President moest noodwendig al de door zijne voorgangers aangenomene grondbeginselen omverwerpen, en eene Radicale verandering in het tot nog toe gevolgde staatkundige stelsel der Vereenigde Staten aanbrengen. Hij was geen man van woorden, maar van daden, en scheen bestemd, om door zijn voorbeeld te toonen, dat de Amerikaansche staatsregeling veel veerkrachtiger was, dan men tot nog toe geloofd had. Hij heeft in den achtjarigen duur van zijn bewind geen oogenblik gerust, en zich een blijvend aandenken van hetzelve gesticht. Zijne loopbaan als Generaal en als President is rijk aan roemvolle herinneringen; maar zij kenmerkt tevens eene beklagenswaardige gedaantewisseling in de staatkundige gesteldheid des lands. Een geheim instinkt had de Amerikanen doen gevoelen, dat hunne vrijheid gevaar liep van het oogenblik af aan, dat een krijgshoofd den presidialen zetel beklimmen zou, en derhalve hadden zij het zich tot eenen regel gemaakt, nimmer eenen soldaat tot die waardigheid te verheffen. Washington was niet uitsluitend krijgsman; zijne deugden als burger overstraalden zelfs zijne begaafdheden als veldheer. Generaal jackson daarentegen is het toonbeeld van een partijhoofd; hij is de gevleeschde oorlog zelf; geheel zijn leven was krijgszuchtig, en is het nog. Het nadeel daarvan is niet achter gebleven. De eerbied voor de wetten, dat palladium van een Gemeenebest, is verdwenen. Voormaals heerschte dit gevoel in de Vereenigde Staten onbeperkt; het afgetrokken denkbeeld, dat men wet noemt, werd bemind; men zou aan hetzelve alles opgeofferd hebben; de wet was alles, de mensch, betrekkelijk gesproken, niets. Maar Generaal jackson heeft zijn geheele leven lang slechts zijne neigingen

{==132==} {>>pagina-aanduiding<<}
geraadpleegd, zonder zich aan de wet te storen; in elken toestand zijner lange loopbaan heeft hij het zoodanig weten in te rigten, dat hij steeds in strijd met de wetten was, en heeft dezelve telkens zonder bedenken geschonden. Dit gedrag heeft een slecht voorbeeld gegeven en zeer beklagenswaardige zedelijke gevolgen gehad. Van ultra-democratische denkwijs zijnde, heeft hij zich steeds door den zetregel laten besturen, dat het onmiddellijke belang des volks alleen zijn rigtsnoer zijn moest, en dat, waar dit belang in eene zaak gemengd was, geene wetten of gebruiken van kracht konden zijn. Ondertusschen, ook eene Republiek kan op den duur slechts door wetten, zeden en gebruiken bestaan. - Zijne voorgangers omgaven zich met de achtbaarste en bekwaamste mannen des lands; jackson brengt zijn leven in vertrouwden omgang met eenige slecht beruchte menschen door, die op den gang der staatsaangelegenheden meer invloeds hebben dan de leden van het kabinet, en in geheel het land onder de benaming van het keuken-kabinet bekend zijn. Met hen behandelt en beslist hij alle zaken van Staat, en gebruikt hen tot het inwendige bestuur des lands. Zij verzellen hem op al zijne reizen; en niet het tiende deel van hetgeen hij in dit opzigt doet, zou eenig Vorst zich durven veroorloven, zonder rondom zich het geschreeuw te hooren opgaan: weg met de Camarilla!
In zijn huiselijk leven is de Generaal uiterst matig en eenvoudig; elk heeft vrijen toegang tot hem; met allen praat hij vertrouwelijk, en schijnt vooral genoegen te vinden in de verkeering met de onbeschaafdste en gemeenste menschen. Op zijne reizen vertoeft hij menigmaal in de herbergen aan den weg, om met de voorbijgangers en de gasten van het huis een gesprek aan te knoopen, en met de pijp in den mond op zijne tegenstanders te schelden. Opmerkenswaardig is het echter, hoe hij in het gezelschap dezer ruwe kinkels, en bij al zijn schimpen en schreeuwen, toch het hem toekomende gezag weet te handhaven. Met zijne rijzige, fiere

{==133==} {>>pagina-aanduiding<<}
gestalte en de sneeuwwitte haren, die hem als manen om het hoofd fladderen, met een gelaat, dat te gelijker tijd bevalt en ontzag wekt, dwingt hij allen, die hem naderen, eerbied af; en nog nimmer heeft de menigte zich aan eenige oneerbiedigheid jegens hem schuldig gemaakt. Zijn invloed op den democratischen volkshoop is onbegrensd, en na den Keizer van Rusland bezit geen Souverein meer magt over zijne onderdanen, dan jackson over zijne medeburgers. De goedkeuring, welke men hem en zijne vermetele handelingen bewijst, doet zien, dat eene thans nog in het geheim voortsluipende revolutie in de Vereenigde Staten onvermijdelijk is, en dat de Amerikaansche Republiek, gelijk franklin, washington, jefferson en maddison dezelve gedroomd hebben, reeds nu den doodsteek ontvangen heeft.
De Amerikanen zijn heden ten dage bewonderenswaardig in het bestuur van hunne zaken en onvergelijkelijk in den koophandel; zij verstaan er zich uitmuntend op, om, binnen weinige jaren tijds, woestenijen, zoo groot als koningrijken, in vruchtbaar land te herscheppen, kanalen en spoorwegen door bergen en bosschen te leiden, en als door eenen tooverslag steden te doen verrijzen; maar Amerikaansche burgers, zoo als zij vroeger waren, zijn in het land niet meer te vinden. De liefde tot het vaderland is verkoeld, de zorg voor het algemeene welzijn verdwenen. De uitstekendste diensten, aan hetzelve bewezen, geven slechts stof tot laster; de middelmatige koppen verbinden zich, om verdienstelijke mannen te verdringen; intrigue heerscht alvermogend; de wet is niets meer dan een ijdele klank. De vleijers van het volk hebben aan hetzelve het hoofd op hol gebragt, en aan de zijde der zeden en gewoonten van een geregeld huiselijk leven en van eene voorbeeldige nijverheid openbaart zich eene toomelooze neiging tot wanorden in den Staat en eene schrikwekkende zucht tot vernieling. Nevens de gemoedelijke godsdienstigheid, welke het land eene onverzettelijke vastheid schijnt te beloven, schieten de zaden, waaruit eene omwenteling ontspruiten moet, zigtbaar in de hoogte. De toekomst van het land is een raadsel, waarvan Gode alleen de oplossing bekend is!







{==134==} {>>pagina-aanduiding<<}

Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 327 des vorigen jaars.)

Geneeskundige School en Straat van dien naam.

Le grand nombre et le mérite de ses élèves témoignent assez l'excellence de ses méthodes d'enseignement, et justifient la célébrité qu'elle s'est acquise.



richerand (Nosogr. et Therapeut. Chir.)
In de rue de l'Ecole de Médecine bewegen zich den geheelen dag de zonen van galeen; ouden en jongen, ervarenen en nog maar kort ingewijden, Geniën en botteriken,.... isten en ....anen. Aan deze straat, en trouwens aan het geheele Pays Latin, kan men den titel van ‘de wijk der Geleerden’ niet ontzeggen. Reeds in den vroegen ochtend verlaten de ijverige kweekelingen in menigte hunne woningen, een studentenportefeuille of hunnen lievelings-auteur onder den arm. Deze gaat naar het Hôtel-Dieu, gene naar de Charité, anderen gaan lisfranc of den Medicus van Val de Grace, broussais, hooren. Professoren, privaat-docenten en kweekelingen, ontleed- en natuurkundigen, artsenijbereidkundigen, heelmeesters en geneesheeren wemelen hier gedurende den dag immer door elkander. Voeg daarbij eene menigte van drukkersgezellen, bedienden van boekhandelaars en boekbinders, die stapels van oude en nieuwe geleerdheid torschen, en gij zult een denkbeeld der bevolking van de straat der Geneeskundige School hebben. Slechts nu en dan vindt men in den Parijschen kweekeling der Geneeskunde den meestal in overvloed en onbezorgd levenden Nederlandschen Akademieburger terug. Het is er verre af, dat men de studiejaren der meesten den bloeijenden Akademietijd kan noemen. Geen stroom van genietingen en verstrooijingen, geen zorgelooze jeugd, maar een jeugd vol ontberingen, ja bij sommigen armoede, is voorbereiding tot een werkzaam en wetenschappelijk leven. Niet zeldzaam is het, jongelieden te ontmoeten, die van honderd, tachtig, ja sommigen van

{==135==} {>>pagina-aanduiding<<}
vijftig franken 's maands moeten leven, eene som, ter bestrijding van het werkelijk noodzakelijke en dringende, die den besten financier in zijne berekeningen zou doen falen! Menigmaal wordt dus de door plutus zoo schaars bedeelde student, bij eene onvoorziene uitgaaf, het zij aan iets, wat hij dringend behoefde, of wel aan een vermaak, dat hij zich niet ontzeggen wilde, in verlegenheid gebragt, waar de bronnen tot herstel van het te roekeloos verteerde en hem thans zoo noodige geld te vinden. Het zoogenaamde Ecole pratique zegt het ons. Hij wendt zich tot den portier van hetzelve, brengt aan dezen een Dictionnaire des Sciences Médicales, een Traité d'Anatomie, een Cranium brisé, met last het voor hem te verkoopen. Ter zijde van de zoogenaamde loge of het troonhuisje des portiers ziet men dan ook altijd, in een daartoe bijzonder dienend en met traliën voorzien kastje, verschillende briefjes of biljetten, waarop ‘en vente l'Anatomie générale de bichat; Traité des malad. chirurg. par boyer; un foetus bien injecté une boite à dissection, renfermant tous les instruments nécessaires,’ enz. allen eindigende met de woorden: ‘s'adresser au portier.’ Zoo ontdoet hij zich dikwijls van voorwerpen, voor zijne studiën onmisbaar, om in het dringende geldgebrek te voorzien. Uit dit alles zal men reeds kunnen vermoeden, dat de student in de Geneeskunde geen prachtig Hôtel bewoont, en zijne kleeding volstrekt geen overvloed verraadt. Velen wonen op de hoogste verdieping. Eene kleine kamer, waarop een ledekant met bed, eenige stoelen, eene kleine tafel, eene secretaire, weinige tegen den muur zich bevindende planken ter plaatsing van boeken,
ziedaar zijne woning en meubilair! Zoo zijn er velen, die, om tegen den maalstroom, welken men Frankrijks hoofdstad noemt, te kunnen opwerken, met centimes berekenen, wat elke dag aan voedsel en wezenlijke behoeften moet kosten. Uit dezen staat van ontbering en armoede kwamen echter meermalen de schitterendste vernuften voort; in den drom dier jongelieden ontwikkelden zich mannen, wier namen geheel Europa met achting en eerbied noemt: of waren dupuytren, beclard, velpeau geene arme studenten, en desniettemin in later tijd sieraden voor de wetenschap en voor hun vaderland? - Bestaan en zich nuttige kennis verwerven, zijn voor velen synonyma; het sparen van hunnen tijd geschiedt soms met meer zorg, dan dat van hun geld: men behoeft slechts wei-
{==136==} {>>pagina-aanduiding<<}
nige malen bij den restaurant flicoteau of viot het middagmaal te gebruiken, om zich hiervan te overtuigen; want telen,met een boek ter zijde hun plât (bord met eten), studeren etende, en het behoeft alzoo geen betoog, dat zij de spreuk van richard: ‘Aimez-vous la vie, ne dissipez pas le temps, car la vie en est faite,’ zeer ter harte nemen. De weinige uitspanningen, die zij zich veroorloven, bestaan in het nu en dan bezoeken van eenen schouwburg en eene wandeling in een' der publieke tuinen van Parijs, vooral die van het Palais du Luxembourg; want dat er tusschen den student en de Grisette eene soort van verbroedering bestaat, zoo als bulwer (La France sociale, politique et littéraire) zegt, ontkennen wij. Deze Grisette, waarvan men zich zoo veel liet verhalen, vóór men Parijs bezocht, is niet veel meer dan een wezen, dat den geheel verdierlijkten
wellusteling voor weinig gelds en weinig tijds toebehoort, en op eene schromelijke wijze de verspreiding eener walgelijke ziekte bevordert. Het is er dus verre af, dat wij met bulwer zouden zeggen: de student en de Grisette ‘forment naturellement un nouveau lien social.’ Neen! vele studenten vormen daarentegen echte vriendschapskringen; en ziedaar een band, die hun gemakkelijker de ontbering doet verduren. Velen deelen lief en leed te gader; zij zijn vrienden, zoo als men zulks op een' twintigjarigenleeftijd werkelijk zijn kan; een leeftijd, op welken het egoïsmus nog niet geheel en al het edele en schoone van het menschelijke hart heeft vernietigd; op welken de treurige wereld- en men schenkennis nog niet alle droombeelden der jeugd heeft verdreven; droombeelden van geluk, regtschapenheid en billijkheid, die de weldadige natuur aan elk individu in grootere of kleinere dosis schenkt, om dezelve door hem te doen bejammeren, wanneer hij ze verloren heeft! - Men zou zich echter bedriegen, indien men meende, dat er ook geene zonen van welvarende ouders onder de kweekelingen der Geneeskundige School gevonden worden. Sommigen zijn, door eene maandelijksche som van drie- à vierhonderd franken en meer, in staat gesteld, in de genietingen des levens en vooral der Hoofdstad te deelen, en tevens minder kommervol de reeds zoo moeijelijke en hobbelige baan der wetenschappen te bewandelen.
Behalve het eigenaardig gewemel en gewoel in de rue de l'Ecole de Médecine, waaraan men haar reeds gemakkelijk

{==137==} {>>pagina-aanduiding<<}
zou onderkennen, heeft zij een geheel eigendommelijk aanzien. Winkels van boekhandelaars in geneeskundige werken en van chirurgicale instrumentmakers; winkels, waarin men velerlei soort van afgietsels, inzonderheid voor de Craniologie en Cranioscopie, verkoopt; andere, die skeletten van menschen en dieren en meer andere, dikwijls zeer fraaije en kostbare ontleedkundige praeparaten, bevatten; weder andere, die, par brevêt d'invention et de perfectionnement, studenten-portefeuilles (portefeuilles sténographes) aanbieden, - dat alles doet aan eene geheel afzonderlijke industrie denken. Voeg daarbij de salons littéraires pour les étudiants en médecine, de veelvuldige annonces van een cours d'Anatomie, de Chirurgie, etc. etc. etc., op de muren aangeplakt, en daarenboven in het midden der straat het fraaije Ecole de Médecine, de aan de overzijde van hetzelve zich bevindende en in 1834 nog niet voltooide Clinique de la Faculté, en weinige voetstappen verder het Ecole Pratique, en men zal mij niet betwisten, dat ik deze straat eenig in hare soort noem.
Het Ecole de Médecine is een der fraaiste gebouwen van Parijs, en al zag men geene enkele andere geneeskundige inrigting meer, dan nog zou, dunkt mij, het bezigtigen van dit gebouw ons overtuigen, dat Genees- en Heelkunde en derzelver onderwijs in Frankrijk op den regten prijs worden gesteld. Hoe veel staan de inrigtingen van dien aard in ons Vaderland hierbij niet achter! Nergens toch in de door mij bezochte Akademiesteden van Nederland vond ik een dergelijk gebouw, zelfs niet eens op eene kleinere schaal ingerigt. Kabinetten, ontleedzalen, bibliotheken, laboratoria vormen zoo vele brokstukken, waarvan het een zich hier, het ander daar in de stad geplaatst vindt. Niet dat fraaije gebouwen ons juist altijd de verzekering geven van een goed onderwijs, o neen! want Nederland mogt te allen tijde uit deszelfs Scholen groote mannen zien voortkomen; maar deze groote mannen vormden grootendeels zichzelven; het waren Geniën, begaafd met dien lichtstraal, die over alle voorwerpen een' nieuwen dag verspreidt, en al ware de gelegenheid om veel te zien en te hooren minder gunstig geweest, zij zouden zich desniettemin hebben ontwikkeld; want, zoo als van der palm zegt: ‘het genie is een wonderbare vonk, die uit het hart, waarin zij ontbrandt, naar buiten in warmte en gloed zich mededeelt; een hemelsche adem, die alles bezielt met gevoel, geest en leven.’ Kan men

{==138==} {>>pagina-aanduiding<<}
wijders niet altijd van het uit- tot het inwendige besluiten, en zijn ook hier vele uitzonderingen, staan toch niet meermalen de edele en schoone trekken van het gelaat des menschen in eene gelijke rede tot het edele, goede en schoone, dat in zijn binnenste woont? Een nader onderzoek leerde mij, dat ook het onderwijs in de Parijsche Geneeskundige School overeenstemde met het schoone des gebouws; en hier schrijf ik de woorden neder, die een vriend, kweekeling der Utrechtsche Hoogeschool, mij eenigen tijd geleden uit Parijs toezond: ‘Als ik al de goede inrigtingen en fraaije gebouwen hier zie, dan valt mij dikwijls de gedachte in: hoe jammer, dat wij in ons land zoo aan het oude en aan den slender gehecht blijven! hoe jammer, dat wij, uit een verkeerd geplaatst gevoel van nationaliteit, zoo weinig nuttigs van onze Fransche naburen erlangen, maar daarentegen zoo veel berispelijks van hen overnemen!’
Tijdens de regering van lodewijk XV begon men met de zamenstelling van het trotsche gebouw, waarvan wij spreken. Het werd gebouwd volgens de plannen van gondouin, en de eerste steen gelegd in 1769; het werd voltooid gedurende de regering van den ongelukkigen lodewijk XVI. Het is eigenlijk uit vier gebouwen zamengesteld, die met elkander een langwerpig vierkant vormen, en eene binnenplaats omgeven van 60 voet diepte en 96 voet breedte. De voorgevel of façade, in de straat der Geneeskundige School uitkomende, heeft 33 roeden lengte of breedte; het is een vrije zuilengang of peristyle, uit vier rijen hooge lonische kolommen zamengesteld, die het bovenste gedeelte des gebouws, het anatomisch kabinet bevattende, dragen. Boven het peristyle is een bas-relief van 39 voet lengte, voorstellende het hooge bewind des lands, benevens minerva en de Edelmoedigheid, de plannen en de modellen der Geneeskundige School aanbiedende aan hygieia, de Godin der Gezondheid, welke laatste vergezeld wordt door de Waakzaamheid en de Voorzigtigheid. Het achterste gedeelte des gebouws, aan het einde der binnenplaats, bestaat uit zes Corinthische kolommen, waarop een frontispice rust, in hetwelk berruer de allegorische vereeniging van de theorie en practijk der Geneeskunde heeft gebeeldhouwd. Vijf groote medaillons onder het frontispice tegen den muur des gebouws prijken met de beelden van petit, paré, marechal, de la peyronie, pi-
{==139==} {>>pagina-aanduiding<<}
tard, allen beroemde Heelkundigen van vroegere dagen. Thans, zoo als boven alle publieke gebouwen, wappert de driekleurige vlag ook boven de Geneeskundige School. Aan beide zijden van den hoofdingang naar de binnenplaats bevinden zich met traliën voorziene borden of kasten, waarin alle annonces der Faculteit of der Professoren aan de studenten aangeplakt worden, zoo als aangaande
promotiën, examina, concoursen, de orde der te gevene lessen, enz. enz. enz.
In het regter zijdelijk gedeelte des gebouws bevindt zich het Bureau der Geneeskundige Faculteit, alsmede de zaal voor de vergadering der Professoren. Deze zaal is prachtig, prijkt met de portretten der meest vermaarde Ontleed-, Genees- en Heelkundigen, en bevat de beroemde schilderij van girodet, voorstellende hippocrates, weigerende de geschenken aan te nemen, door den Koning van Perzië hem aangeboden, ten einde hem te bewegen zijne kunst bij de vijanden zijns vaderlands te komen uitoefenen.
De linkerzijde des gebouws bevat het amphitheater No. 2, het Chemisch laboratorium, dat zeer ruim en fraai is ingerigt, alsmede de bibliotheek der Faculteit, die, meer dan 30,000 boekdeelen bevattende, voor de studenten te allen tijde geopend is. Treedt men deze zaal binnen, dan treft ons de stilte, die algemeen heerscht; groote lange tafels, van inktkokers voorzien, omgeven met een aantal stoelen, ingenomen door ijverige jongelieden, vindt men hier; alles is orde en doelmatigheid, en het lijdt geen twijfel, dat uit dit mijnwerk menige kostelijke diamant opgedolven wordt. Die stilte en ingespannen aandacht, waarmede ieder bezoeker het door hem gekozen boekdeel inziet en er aanteekeningen uit ternederschrijft, doen gelooven, dat ook allen bij hun intreden in deze boekverzameling dachten zoo als heinsius: ‘Ambitionem, amorem, libidinem, avaritiam excludo, quorum parens est ignavia, imperitia nutrix.’ (*)
Het geheele voorste gedeelte van het gebouw, hetwelk op de Ionische zuilenrijen rust, wordt ingenomen door het kabinet van ontleedkunde en de verzameling van alle bekende chirurgicale instrumenten. Dit kabinet is mede dagelijks voor

{==140==} {>>pagina-aanduiding<<}
de studenten geopend; het publiek heeft alleen des donderdags toegang, vreemdelingen, op vertoon van hun paspoort, zoo als in alle publieke gestichten, mede dagelijks. Het is eene uitmuntende verzameling van voor de wetenschap meest kostbare praeparaten, die net en ordelijk zijn gerangschikt, en wel zoodanig, dat dezelve, door middel van daartoe dienende fraaije ladders, ter zijde met stoelen voorzien, die aan de ladder rijzen en dalen, naar willekeur kunnen bestudeerd worden. - Is de bibliotheek eene plaats van studie, voor ieder' kweekeling toegankelijk, niet minder is zulks het kabinet van anatomie. Ook hier heerscht orde en stilte; het is een heiligdom der wetenschappen. Ziedaar dus alweder eene inrigting, niet slechts tot sieraad en pronk, maar tot wezenlijk nut. In onze kabinetten kan men zich slechts toegang verwerven, door den Mammon in de oogen van concierges en bedienden te doen schitteren. - Jammer, dat van het anatomisch kabinet geen beredeneerde Catalogus bestaat, in den geest van de door de riemer en bleuland voor hunne kabinetten vervaardigde. Het gaat hier dus ook, zoo als overal met menschelijke zaken: zij laten altoos iets te wenschen over; en daar de mensch er verre af is van volmaakt te zijn, kan het niet anders, of zijne voortbrengselen en gewrochten zijn immer voor verbetering vatbaar, even als hij zelf. - Het is hier de plaats niet, de heerlijke ontleedkundige praeparaten te beschrijven; zulks hoop ik spoedig in eene bijzondere brochure te doen; maar de woorden van dupaty, die zoo toepasselijk op deze nuttige en kostbare verzameling zijn, kan ik niet nalaten hier bijna letterlijk neder te schrijven, want deze stonden mij voor den geest, toen ik de eerste maal dit Museum zag: ‘Wat mijne blikken geboeid heeft gehouden, is de mensch. Dit Museum biedt u een volmaakt afbeeldsel van hem aan. De geheimste deelen van dit zoo zamengestelde werktuig ziet gij, eerst afzonderlijk
hier en daar verspreid, vervolgens bij elkander verzameld, tot een geheel gebragt, en als waren zij gereed en geschikt, om, in de harmonie der huishouding van het menschelijk ligchaam, op hunne beurt en plaats, het deel, dat hen aangaat, te vervullen. Welk een arbeid! welk een geduld! maar ook, welk een schoon gedenkteeken!’
Het achterste gedeelte des gebouws bevat meerdere lokalen voor ontleedkundige demonstratiën, maar wordt voor het

{==141==} {>>pagina-aanduiding<<}
grootste gedeelte door het ruime, fraai verlichte en doelmatig en net ingerigte amphitheater of gehoorzaal ingenomen. Het vormt een' halven cirkel, in het rond met trapswijs en zeer hoog opgaande banken voorzien. Door een glazen koepeldak ontvangt het licht, en kan 1200 à 1300 personen bevatten; maar dikwijls is het te klein voor eene Faculteit, die nooit minder dan 3000 studenten telt. Boven den laatsten omgang der banken en de drie deuren, waarmede men het amphitheater binnentreedt, staat op den halfcirkelvormigen muur met groote letters geschreven: ‘Ad caedes hominum prisca Amphitheatra patebant - ut longum discant vivere nostra patent.’ (*) - Beneden op den voorgrond bevindt zich eene groote half cirkelvormige tafel, waarachter tegen den voormuur een met rood fluweel omhangen en verheven zetel of liever catheder, die bij promotiën en andere plegtige gelegenheden door den Deken der Faculteit ingenomen wordt, en waarop zich ook sommige der Hoogleeraren bij het geven hunner lessen plaatsen. Boven dezelve eene fraaije buste van ambrosius paré, te regt de vader en hervormer der Fransche Heelkunde genoemd, waaronder de woorden: ‘Je les pansay et Dieu les guérit.’ Ter wederzijde dezer buste eene reeks portretten van beroemde Genees- en Heelkundigen van vroegere dagen, door gibelin geschilderd, en wel à fresque (op kalk).
Op den voormuur en boven den leerstoel zijn drie fraaije voorstellingen en bas-relief; zij zijn levensgrootte. De eerste stelt voor een' veldslag, waarin op den voorgrond eenige Heelkundigen gekwetste krijgslieden verbinden, waaronder: ‘Ils étanchent le sang consacré à la défense de la Patrie.’ Het tweede en in het midden zich bevindende bas-relief stelt voor, den Vorst op eenen troon gezeten, omringd door Maagden, die, op zijn bevel, lauwerkransen aan de voor den troon zich bevindende Genees- en Heelkundigen uitreiken, waaronder: ‘La bienfaisance du Souverain hâte leur progrès et recompense leur zêle.’ Eindelijk eene derde voorstelling, waarop Ontleedkundigen, bewonderende in een kadaver het voortreffelijke des menschelijken ligchaams; een

{==142==} {>>pagina-aanduiding<<}
Genius wijst daarop, terwijl een achtbaar man in een groot boek schrijft, waaronder: ‘Ils tiennent des Dieux les principes qu'ils nous ont transmis.’ Het behoeft naauwelijks betoog, dat het geheel der Geneeskundige School een' diepen indruk op ons maakt; dat wij verbaasd staan over de groote kosten, die hier aan het onderwijs worden besteed, vooral wanneer men bedenkt, dat een kabinet voor het onderwijs der Physica, verscheidene Hospitalen, waaronder in dezelfde straat het hospice de Clinique de la Faculté, het Ecole Pratique, een bijzonder amphithéâtre d'Anatomie, enz. enz. aanhangsels daarvan zijn, en 23 Professoren er de verschillende takken der zoo veel omvattende Geneeskunde onderwijzen. De toegang tot dit amphitheater is altoos en bij alle lessen geheel vrij, en het verwondert ons, in eene der, nog slechts kort geleden, in het licht gegevene beschrijvingen van Parijs (wij bedoelen die van den Heer engelen) te lezen: ‘dat bij geneeskundige Collegiën geen ongewijde toegelaten wordt.’ Bij een getal van zes, zeven en meer honderden van studenten, die de Collegiën van gerdy, moreau, bouilleaud enz. houden, zou het toch moeijelijk zijn, te onderkennen, of zij al dan niet ingewijd waren. Bij het zeer korte verblijf van den Heer engelen te Parijs kan men hem echter deze onnaauwkeurigheid gemakkelijk vergeven.
Behalve de lessen, die hier gegeven worden, dient het amphitheater nog tot het afnemen van examina, het doen van promotiën en het verdedigen van dissertatiën tot bekoming van den doctoralen graad, al hetwelk steeds in het openbaar geschiedt. Eindelijk nog hebben hier de concoursen voor plaatsen in Hospitalen, Professoraten enz. plaats. Deze concoursen behooren onder de beste instellingen van hooger onderwijs in Frankrijk. Geen intrigue, geen protectie doen daar eene leerstoel verwerven, waardoor zoo dikwijls een verwaande weetniet (immers de spreuk: ‘quo indoctior eo impudentior’ gaat veelal door) een Professoraat of Lectoraat verkrijgt, althans er om durft vragen. Neen, men moet bewijzen geven, dat men waardig is het Hoogleeraarsambt te bekleeden, en niemand, die zijn onvermogen kent, waagt zich aan die zware proef. Ook zelfs voor de meest geringe plaats in een Hospitaal, die van Elève interne, moet men concurreren, en zoo gaat het trapswijs tot die van Professor der Faculteit. Deze concoursen voor een Professoraat

{==143==} {>>pagina-aanduiding<<}
geschieden in het openbaar en voor eene Jury, zamengesteld uit Professoren der Faculteit, uit leden van de Akademie der Wetenschappen en die derGeneeskunde. De proeven van bekwaamheid der concurrenten bestaan in het geven van eene les gedurende een uur, waarvan het onderwerp weinige oogenblikken te voren aan den candidaat door de Jury is opgegeven geworden; (dit is eene proef, die vooral den mededinger als redenaar, iets voor eenen Hoogleeraar van belang, moet leeren kennen) in het beantwoorden eener thesis, die binnen den tijd van 10 à 12 dagen moet geschreven en gedrukt zijn; (alzoo eene proef, die de waarde van den candidaat als schrijver moet doen kennen) eindelijk in eene laatste proef, bestaande in het verdedigen van het laatstgenoemde geschrift tegen de argumentatiën zijner medeconcurrenten. Door den dood van boyer de plaats van Professor der heelkundige Clinique opengevallen zijnde, begon den 17 Junij 1834 zoodanig een concours. Roemvol bekende namen vond men op de lijst der concurrenten; het zij genoeg lisfranc, sanson, velpeau en blaudin te noemen. Deze wetenschappelijke wedstrijd duurde tot in het begin van Augustus, wanneer velpeau den palm der overwinning wegdroeg en het Professoraat verwierf. Niettegenstaande de drukkende hitte, was bij elke zitting der Jury het amphitheater opgepropt vol, ja het zou mij niet verwonderen, dat het meer dan 1400 menschen telkens bevatte. Lisfranc en velpeau droegen de ondubbelzinnigste blijken weg van de geliefkoosde Leeraren der studenten te zijn; een daverend handgeklap en algemeen gegalm van bravo! begroetten hen bij hun intreden in de zaal.
Weinige schreden van de Geneeskundige School verwijderd, bevindt zich een ander, echter minder fraai, maar niet minder nuttig gesticht; 't is het zoogenaamde Ecole Pratique. Het bevat goede en ruime ontleedzalen en kleine amphitheaters voor privaatlessen, die hier de aan de Faculteit toegevoegde Leeraars (Professeurs agrégés) geven. Het zijn vooral practisch anatomische lessen, en lessen over operative heelkunde op het kadaver. Aan lijken is hier nimmer gebrek, en elke Leeraar verbruikt er somtijds verscheidene op één' dag. Het is hier eene uitgemaakte zaak, dat de wetenschap het regt heeft, zich van alle kadavers der Hospitalen te bedienen; en de ijverige en naar voortgang zijner kennis hakende jongeling behoeft hier het vooroordeel en de dom-
{==144==} {>>pagina-aanduiding<<}
heid niet te bejammeren, die ook nog op vele plaatsen in ons Vaderland desaangaande heerschen, waar men het overblijfsel des menschen, in Gasthuis of Hospitaal gestorven, liever aan de rotting en de wormen ter prooije geeft, dan het te doen strekken tot verbreiding van licht en kennis. Ja, wij leven in dit opzigt als in de tijden van vesalius, die met gevaar zijns levens het kadaver gedurende den nacht uit den grafkuil moest opdelven. In de gemakkelijkheid, waarmede men dus het lijk des menschen, de ware bron voor alle ontleedkundige studie, kan verkrijgen, mogen wij ook eene reden vinden voor het aanwezen van een groot aantal beroemde Ontleedkundigen; het is althans te vermoeden, dat er, bij een' omgekeerden staat van zaken, nimmer een bichat, een groote bichat zou hebben bestaan. Mogten zij, die in ons land aan het hoofd van Ziekenhuizen gesteld zijn, overwegen, dat vorderingen in Heel- en Geneeskunde (zoo heilzaam voor de menschheid) in eene gelijke rede staan en immer een' gelijken tred hielden met die in ontleedkundige kennis. Stemmen wij echter toe, dat in vroegere jaren, en wel in de
vorige eeuw van 1740 tot 50, 1760 tot 1813, een schromelijk misbruik van het overblijfsel des menschen in Frankrijks Hoofdstad werd gemaakt. In 1760 nog, dewijl er geen publieke anatomische ontleedzaal bestond, nam elk student een kadaver, of een deel er van, dat hij meende noodig te hebben, met zich naar zijne woning; de rest van een lijk wierp men op den mesthoop. In 1765 was pelletan nog verpligt, deze akelige overblijfselen in eene ijzeren kagchel te verbranden. De groote desault rigtte het eerste anatomische amphitheater op. Van dit amphitheater gingen uit pelletan, dubois, lallemand, boyer en later bichat. Het voorbeeld van desault volgende, had elke Leeraar weldra eene bijzondere gehoor- en ontleedzaal. Zulk eene zaal bevond zich in de meest arme en verborgene huizen. Niet alleen voorzagen de Hospitalen in de behoefte aan lijken, maar een schandelijke kerkhofroof greep stand. Nu eens onderhandelde men met de doodgravers, dan weder nam men list te baat; de grijze en achtingwaardige dubois daalde in zijne jeugd meermalen in den grafkuil neder, terwijl hij voor eene zekere som een aantal straath..... huurde, die rondom het kerkhof de aandacht der voorbijgangers moesten afleiden; in dien tusschentijd koos hij lijken uit, vulde er een fiacre mede, en liet zich in gezelschap

{==145==} {>>pagina-aanduiding<<}
van vijf à zes derzelve naar zijne woning rijden. Van tijd tot tijd verhief zich uit de ontleedzalen, van welke wij zoo even spraken, een dikke rook, die een' walgelijken reuk met zich voerde; het waren kadavers, welke men verbrandde. ‘In die tijden,’ zegt de Heer lallemand, ‘had men zoo vele personen kunnen vermoorden als men wilde, hen ontleden en verbranden, zonder dat de Policie er aan gedacht zoude hebben, eenig toevoorzigt te houden: dit is welligt meer dan eenmaal,’ voegt hij er bij, ‘gebeurd.’ Wie huivert niet, wanneer men moet gelooven, wat jules janin beweert, dat een werkelijke koophandel in menschenvet plaats greep? ‘Weet gij wel,’ zegt hij, ‘dat, ten tijde van het huwelijk van Keizer napoleon met maria louisa, een gedeelte der lampions, die Parijs verlichtten, met menschenvet waren gevuld?’ Waardige illuminatie voor een huwelijk, dat zoo veel bloeds had gekost! - Tot 1813 duurde deze staat van zaken voort; maar toen ook deed zich de stem van het algemeen met nadruk hooren; geen enkele wilde langer de verschrikkelijke nabuurschap der ontleedzalen dulden; van alle kanten werden er nasporingen naar deze verborgene leerscholen, naar de met eene bedorvene lucht gevulde zolderkamers gedaan, waar de student als 't ware insliep naast het kadaver. Thans zijn er, behalve het genoemde Ecole pratique en het amphithéâtre d'Anatomie te Clamart, in elk hospitaal bijzondere ontleeden gehoorzalen, en eenige duizende lijken worden er jaarlijks aan het onderwijs geschonken; en inderdaad deze nuttige inrigtingen zijn, dank zij de goede maatregelen, noch voor de gezondheid nadeelig, noch voor de menschheid onteerend en huiveringwekkend.
Na dit alles zal men moeten toestemmen, dat het onderwijs der Genees- en Heelkunde te Parijs op eene groote en, wij durven het zeggen, goede schaal is ingerigt. Men heeft er aan gedacht, dat de ware strekking dezer kunsten de practijk is. ‘Tot dit doel,’ zegt de Heer pruys van der hoeven, ‘moet alle studie der Geneeskunst in de eerste plaats zijn ingerigt; en hij, die haar eens zal uitoefenen, moet bovenal eene practische vorming hebben, moet vooral tot practisch Geneesheer worden opgeleid.’ En dit, ja, inderdaad dit geschiedt in de School, van welke wij spraken. Met de woorden van een' mijner vrienden voeg ik hier gerustelijk nevens: ‘Er is hier (te Parijs) nog altoos

{==146==} {>>pagina-aanduiding<<}
veel te leeren, men mag zeggen wat men wil, en in vele opzigten kunnen onze Hollandsche Geleerden en Professoren zich aan de Fransche Geneeskundige Faculteit te Parijs spiegelen; alles is hier tot nut, tot gemakkelijk leeren van den student ingerigt.’

Edmund Kean en mistriss Siddons.

(Vervolg en slot van bl. 100.)

Waren alle kansen van geluk en weelde kean komen opzoeken, en zonk hij uit dezen heerlijken stand, door eigene schuld, beneden den staat der figuranten van een provincietooneel, Mistriss siddons daarentegen ontmoette op haren weg niet dan ongunstige kansen. Eindelijk over het grimmige lot, dat haar hardnekkig vervolgd had, door volharding zegevierende, bewees zij door haar voorbeeld de valschheid der stelling, dat een ongeregeld leven het talent bevordert. Haar naam zal onder de beroemdste namen der eeuw op eene vereerende wijs bewaard blijven: Mevrouw stael en byron, hare bewonderaars, beschermen haren roem bij de nakomelingschap, en haar ouderdom was nog met dezelfde hulde omringd, die hare jeugdige schoonheid ontvangen had.
Miss kemble (dit was haar meisjesnaam) werd den 5den Julij 1755 als op de planken van een provinciaal tooneel geboren. De Heer kemble, haar vader, had, als huwelijksgoed zijner vrouw, een' troep zwervende komedianten bekomen, waarover hij het bestuur aanvaard had: waarlijk de droevigste bruidschat, welke eene vrouw haren man kan aanbrengen! De directeur en zijne echtgenoote bevonden zich in de kleine stad Brecon, en bewoonden er eene herberg, onder den naam van den Schapenbout bekend, en welker groote zaal hun tot schouwburg diende, toen Jufvrouw kemble van eene dochter beviel. Een niet zeer bekwaam directeur en een middelmatig akteur zijnde, maakte de vader geene groote winsten. Toen zijn dochtertje nog slechts acht jaren oud was, begon hij reeds van hare gaven partij te trekken, door haar, ten aanhooren van de gasten der herberg, de fabel van de kikvorschen, die om eenen koning verzoeken, te laten opzeggen.
Op deze wijs zijn vele voortreffelijke kunstoefenaars be-
{==147==} {>>pagina-aanduiding<<}
gonnen, niet alleen in den laagsten rang der maatschappij, maar zelfs zonder tot die maatschappij te behooren; arme rondzwervers in het tooneelberoep, die hun geheele leven lang tot hongerlijden gedoemd zijn, zoo de alvermogende kunst hun niet te hulp komt. Op haar dertiende jaar zong Miss kemble komieke opera's, en danste, zoo goed zij het verstond, om de dilettanti der kleine stad te vermaken. Toen reeds was zij een schoon, hoog opgeschoten meisje, van eene welgevormde en majestueuze leest, en welks met elken dag toenemende achtbaarheid zonderling afstak bij de vrolijke maar onbeduidende of gemeene rollen, tot welke haar beroep haar veroordeelde. Een jong mensch, een der leden van den troep, was den directeur van groot nut; bij alle dringende gelegenheden was hij te vinden en te gebruiken. Behoefde men eenen harlekijn, de jonge siddons was harlekijn; eenen Coriolanus, de jonge siddons schoot het Romeinsche harnas aan; een' vluggen paljas, geen betere paljas dan siddons. De schoone kemble, zijn kameraadje in den troep, was nu bijna zeventien jaren oud: zij erkende de verdiensten van siddons; zij beminde hem, en weldra had Julia haren Romeo gevonden. Zij verklaarde aan hare ouders, dat de Heer siddons haar beviel, en dat hij haar man zou worden; een besluit, hetwelk al de berekeningen der familie in de war bragt. Zulk eene schoonheid, op welke men de schitterendste hoop gevestigd had, zou zich tusschen de schermen van een provincietheater wegwerpen, haar lot aan dat van eenen onbekenden akteur verbinden! Vader en moeder beide weêrstonden, met al hunne krachten, eene dwaasheid, die hun eene misdaad toescheen.
De Heer kemble wapent zich met strengheid, als een tweede Capulet; Jusvrouw kemble, het voorbeeld van Lady Capulet volgende, zingt met haren man uit éénen toon. De jonge lieden klagen en weenen; het gerucht hunner gedwarsboomde liefde verspreidt zich door al de theesaletten der kleine stad, dubbel gelukkig dat zij een onderwerp heeft om over te praten. Om aan het geval eene nog dramatischer wending te geven, dicht de jonge siddons en zingt, bij wijs van slotzang, na eene benefietvertooning te zijnen behoeve, een liedje, waarin het verhaal zijner ongelukkige vrijerij en een beroep op alle medelijdende harten vervat is. Het publiek geraakt in geestdrift; een daverend handgeklap beantwoordt deze publieke biecht. De tooneelen binnenska-
{==148==} {>>pagina-aanduiding<<}
mers, die op dit bedrijf volgden, zouden geene ongepaste plaats in een' kluchtigen roman bekleeden. Achter de schermen teruggekomen, geeft Miss kemble's moeder aan den jongen verliefde de eerste proef van hetgeen hem wacht. Buiten haar zelve van woede, vliegt zij op hem aan, slaat hem in het aangezigt, en geeft hem eene geduchte les van vrouwelijke bokskunst, aan welker voortzetting men veel moeite heeft hem te onttrekken.
Onder storm en onweder begonnen, had deze vrijerij nogtans eene gelukkige uitkomst. Na een jaar lang bij eene rijke familie te hebben doorgebragt, die haar tot voorlezeres had aangenomen, huwde Miss kemble, den 26sten Novemer 1773, den jongeling harer keuze. Zij bezat volstrekt geen vermogen; het beroep van aktrice was het eenige, dat haar levensonderhoud aanbood. Een kleine troep, die in de stad Bath voorstellingen gaf, een tooneelgezelschap zonder geld, zonder crediet, zonder aanzien, verwaardigde zich, om de jonge, onbekende aktrice in zijne gelederen van hongerlijders op te nemen. Hun kleedermagazijn was zoo armoedig, dat Mistriss siddons, de rol der Iersche Weduwe, in het stuk van dien naam, moetende vervullen, genoodzaakt was, het mansgewaad, dat in hare rol te pas kwam, van een' der tusschen de schermen staande aanschouwers te leenen; weêrkeerig leende de aktrice aan Mijnheer haar vrouwenkleedje en rok, en in dit gewaad wachtte hij daar, dat hem zijne onontbeerlijke kleedingstukken teruggegeven wierden. Zoo ziet men haar afwisselend te Birmingham, Cheltenham, Liverpool, Manchester: altijd hetzelfde zwervende, behoeftige, rustelooze, onzekere leven; en ondertusschen groeide het gezin aan, zonder dat de inkomsten vermeerderden.
Op zekeren dag was te Cheltenham de voorstelling van het geredde Venetië aangekondigd: Mistriss siddons zou daarin de rol van Belvidera spelen, de moeijelijkste misschien van geheel het hedendaagsche tooneel. Cheltenham was op dat oogenblik de verzamelplaats van eenige personen uit de hoogere standen, die loges gehuurd hadden, zich vooruit vleijende met het onedelmoedige vermaak, om de bespottelijke pogingen eener boersche Belvidera bij te wonen. Een in eene klucht verkeerd treurspel, is dat niet van alle grappen de meest verlustigende? Miss boyle, Lord dungarvon, Lord aylesbury, gekomen om met aktrice en troep den spot te drijven, keerden terug vol bewondering

{==149==} {>>pagina-aanduiding<<}
voor Mistriss siddons. Miss boyle wilde de jonge aktrice leeren kennen, nam deel in haar lot, en vernieuwde hare geheele tooneelgarderobe. Lord aylesbury schreef aan garrick, dat hij op het land eene onbekende parel gevonden had, en de groote tooneelkunstenaar zond den Heer king af, om Mistriss siddons aan te nemen. Directeur van Drurylane, was garrick destijds tusschen twee mededingende aktrices geplaatst, die hem onophoudelijk met hare overdrevene eischen kwelden en door hare eigenliefde vermoeiden. Het zou hem iets aangenaams geweest zijn, eene derde mededingster tegen haar over te stellen, om de oplettendheid en gunst van het publiek met haar te deelen; dit was alles, wat hij van Mistriss siddons verwachtte, alles, wat hij van haar wenschte. Zelden wordt bekwaamheid om haarzelve bemind; men bezigt haar, en daarmede acht men zich wel gekweten te hebben. In de fragmenten harer Memoriën, welke Mistriss siddons bescheidenlijk Levensherinneringen noemt, en die met edele en mannelijke opregtheid geschreven zijn, doet de groote aktrice op eene belangwekkende wijs verslag van hare betrekkingen met garrick:
‘Men bood mij vijf pond sterling 's weeks. Ik was jong; men zeide, dat ik schoon was; dit loon was ik wel waard. Garrick ontving mij met onderscheiding. Hij overlaadde mij met zijne beleefdheden en zijnen lof; maar zijne welwillendheid mijwaarts had slechts één stellig doel, dat van mij te misleiden. Steeds verzette de groote akteur zich er tegen, dat ik mijne krachten in gewigtige rollen beproefde, de eenige, die voor den aard van mijn talent en mijne gestalte en voorkomen geschikt waren. Menigmaal had ik getracht, de beweegredenen van dit gedrag te ontdekken, en het werd mij eindelijk klaar. Den hoogmoed van twee aktrices, wier aanmatigingen en onderlinge jaloerschheden voor hem eene bron van gedurige kwelling waren, te snuiken, dit was zijn hoofdwensch. Daarenboven begon hij zijne bijzondere belangen van die des schouwburgs te scheiden, en om mij wezenlijk van dienst te zijn, hiervoor zag hij niet de minste reden. Hetzij zijn geluk hem zelfzuchtig gemaakt had, of dat de zielbedervende vleijerij, die hem omringde, zijne aangeborene hoedanigheden verduisterde, hetzij eenige andere reden invloed op hem oefende, hij is mij meer schadelijk dan nuttig geweest. Met verbazing bemerkte ik, dat

{==150==} {>>pagina-aanduiding<<}
hetgeen hij in mij het hoogste achtte mijne vergankelijke schoonheid was, en dat hij in de toekomst mijner theatrale loopbaan niet het minste belang stelde. Andere meer geheime redenen misschien, omtrent welke ik nogtans mij zelfs geene gissing veroorloven zal, bestuurden zijne betrekkingen met mij. Zijn lof hield niet op; zijne overdrevene beleefdheden maakten mij tot een voorwerp van afgunst. Aan mij zond hij loges-biljetten op luisterrijke speelavonden. De rol van Venus, in stukken, waar die Godin voorkwam, was steeds de mijne; mijne mededingsters noemden mij Mijnheer garrick's Venus: ik zal de overige kleingeestige kwellaadjen verzwijgen, waaraan die voorkeur mij blootstelde. Koningen en Vorsten maakten garrick hun hof; zijn naam weêrgalmde door geheel Europa; hij was alvermogend; zijn wezenlijk talent drukte het zegel op dien grooten naam; men benijdde elkander een woord, eenen glimlach van hem. En deze man spaarde mij geene vleijerij, verzuimde nimmer mij blijken van voorkeur te geven! Sterker hoofden dan het mijne, geloof ik, zouden op hol gebragt zijn; maar, ik had twee kinderen, en ik beminde mijnen man.
‘Misschien verwonderde zich garrick, aan gemakkelijke veroveringen gewoon, dat hij niet, zelfs zonder uitdrukkelijke en stellige verklaring, over eene vrouw gezegevierd had, die aan hare pligten getrouw bleef. Na duizendmaal aan mijnen man herhaald te hebben, dat hij de zorg voor mij op zich nam, dat wij niets te vreezen hadden, dat mijn lot verzekerd was, liet hij mij naar Birmingham vertrekken; en, vol vertrouwen op zijn woord en op zijne herhaalde verzekeringen, twijfelde ik niet, of mijne verbindtenis in Drurylane zou gewis hernieuwd worden, toen ik van de nieuwe directeurs eenen brief ontving, waarin zij verklaarden, dat zij mijne diensten niet meer behoefden. Garrick (zoo als sheridan mij berigt heeft) had mij gesmaad, in plaats van mij aan te bevelen. Hij zelf was het, die het besluit had doen nemen om mij af te danken; eene harde en bittere vernedering, en helaas! mijne vernedering was het eenige niet; mijne arme, nog in de wieg liggende kinderen hadden geen brood. Gedurende anderhalf jaar waren mijne wanhoop en mijne neerslagtigheid zoo groot, dat mijne gezondheid er onder leed. Ten langen laatste vatte ik weder moed; ik bood het hoofd aan het ongeluk. Van Drurylane verbannen, vernederd, verguisd, nam ik mijn

{==151==} {>>pagina-aanduiding<<}
leerwerk andermaal op, en hervatte het zwervende leven eener rondreizende aktrice.’
Die leertijd moest van langen duur zijn. Na het spelen van komieke rollen beproefd te hebben, waarin zij slechts middelmatigen opgang maakte; na al de Engelsche en Iersche Graafschappen doorgezworven te zijn, kwam zij te Londen terug, en garrick verwaardigde zich, haar nog eene of twee rollen te vertrouwen: verder strekte hij zijne bescherming niet uit. Londen en garrick hadden haar nog niet begrepen: maar, elke der teleurstellingen van Mistriss siddons was voor haar het begin van eene nieuwe studie, het onderwerp van eenen nieuwen kunstarbeid. Nimmer was eene menschelijke ziel volhardender in hare besluiten; nimmer paarde zich een gezonder oordeel met eenen sterkeren wil. De eenvoudigheid van haar spel, het diepdoordachte en ware harer inzigten vielen den gewonen aanschouwer weinig in het oog: daar zij niet tot hem wilde afdalen, was zij gedwongen hem tot haar te verheffen; roem van dezen aard groeit langzaam. Het was eerst in 1777, dat aan de inwoners van Birmingham en Manchester de oogen omtrent de hooge verdiensten dezer aktrice opengingen. De akteur henderson riep in de volle koffijkamer: ‘Neen, nooit heeft deze aktrice haars gelijke gehad; nooit zal iemand haar overtreffen!’ Tate-wilkinson schreef in een dagblad, dat hij zich ten hoogste verwonderen moest, dat het Londensche publiek en de beroemdste akteur der wereld dit talent van den eersten rang, Mistriss siddons, veronachtzaamd en aan de provinciën overgelaten hadden.
‘Het was te Bath, (zegt zij in hare Herinneringen) dat ik de laat gerijpte vruchten mijner aanhoudende studiën begon te plukken. Tot dien tijd toe was ik zeer ongelukkig geweest; het hooge treurspel, de eenige soort van drama, waartoe ik natuurlijke geschiktheid had, was sedert lang van het tooneel verbannen. Ik heb misschien bijgedragen om het weder in eere te brengen; maar hoeveel moeite heeft dit niet gekost! Men moge er over oordeelen: 's Maandags morgens hield ik te Bath repetitie van eene tragedierol; dienzelfden avond moest ik te Bristol zijn, om er een blijspel te spelen; dan weder naar Bath terugkeeren, en er, Dingsdag avond, mijne rol in het treurspel vervullen. Mijne grootste spijt was, dat ik in blijspelen en kluchten ondergeschikte rollen spelen moest. Al die arbeid bragt mij 's weeks

{==152==} {>>pagina-aanduiding<<}
de som van drie pond sterling op. Maar een kring van vrienden begon zich rondom mij te vormen; men achtte, men bemoedigde mij; ik hoopte eindelijk te zegevieren; met moed gaf ik mij aan een' onophoudelijken arbeid over. Wanneer ik mij nog herinner, welke overmatige inspanning van geestkrachten en welke gedurige ligchaamsvermoeijenissen ik destijds zonder morren onderging, weet ik niet, waar ik de sterkte en den moed, die mij noodig waren, gevonden heb. Daarenboven drukten alle moederzorgen op mij, en stoorden mijne tooneelstudiën. Menigmaal moest ik aan mijne spelende kinderen stilte opleggen, om de rol te kunnen van buiten leeren, die ons het brood der week verdienen moest.’
Die eenvoudige taal, die bescheidene herinneringen zijn in mijne oogen oneindig verhevener, dan de ijlende heftigheid en de hartstogtelijke overdrevenheid, welke kean kenmerkten.
In 1782 begon de roem van Mistriss siddons, die in de Engelsche Graafschappen gedurig grooter geworden was, op nieuw in de hoofdstad te weêrgalmen: zij ontving de uitnoodiging, om wederom datzelfde tooneel van Drurylane te betreden, hetwelk haar tweemaal zoo noodlottig geweest was. Niet zonder weêrzin besloot zij er toe; het verledene maakte haar bevreesd; zij was aan de inwoners van Bath gehecht, en gevoelde zich door dankbaarheid als aan die plaats geboeid. Tot afscheid stelde zij een dichtstuk op, hetwelk zij na hare laatste verschijning op het tooneel van Bath uitsprak. De verhevene, tevens eenvoudige en edele denkbeelden, die er in uitgedrukt worden, hebben iets zoo treffends, dat wij ons genoopt voelen, hier in proza eenige zinsneden uit deze zeldzame toespraak te laten volgen:
‘Hoe nu, zult gij zeggen, Mijne Heeren, de vrouw, wier pogingen wij aangemoedigd hebben, vermeet zich, schrijfster te worden! Wat kan zij ons dan te zeggen hebben? en wat geeft haar het regt, zich den dichterrang aan te matigen? Welk eene laatdunkendheid! Hebben wij dan van haar gevorderd, dat zij welsprekendheid of letterkennis moet doen blijken? Welke Muze is het, die haar bezielt? - Mijne Heeren, het is de dankbaarheid. Mijne ziel is er vol van. Weldra moet ik een verblijf verlaten, dat mij dierbaar geworden is; ik moet ulieden vaarwel zeggen, wier vaderzorgen mijnen roem gevormd, mijnen naam bekend gemaakt hebben. Gij, die zoo toegevend voor mijne misslagen, zoo

{==153==} {>>pagina-aanduiding<<}
ondersteunend voor mijne pogingen geweest zijt, u ga ik verlaten; het is een smartelijk afscheid. Hebt gij voor mij niet meer gedaan, dan mijne geringe verdiensten verwachten of verlangen konden? Ben ik niet gelukkig hier? Waarom mij dan aan eene reeds verkregene en door mij zoo innig gevoelde vriendschap ontrukt; waarom beproefde beschermers verlaten en aan eene onzekere toekomst opgeofferd? Heb ik daartoe eene reden, eene drijfveer, voorwendsel, of verontschuldiging?
Ja, die reden, die verontschuldiging heb ik; en zie, hier zijn zij!’
(Bij deze woorden traden de drie kleine kinderen van Mistriss siddons van achter de schermen; zij nam hen bij de hand en vervolgde:)
‘Zietdaar, Mijne Heeren, hetgeen mij van u wegdrijft; deze hulpelooze schepseltjes dwingen mij, mij aan nieuwe gevaren prijs te geven. Arme kinderen! gij waart de eenigen, die mijne broze, door stormen reeds zoo zeer geteisterde levenshulk naar eene zee terug kondt drijven, waarop ik niet weet, wat mij te wachten staat. Gij alleen kondt aan uwe moeder eerzuchtige denkbeelden inboezemen, en haar als in ballingschap zenden. Immers, waren mij hier niet de winden zacht en de hemel gunstig? Wat ga ik elders zoeken? Onweder misschien en schipbreuk. Dient mij derhalve tot verschooningsgrond bij hen, die mij hadden aangenomen! - En gijlieden, aan welke ik noch het heilige vuur des dichters, noch de welsprekendheid van den redenaar kan aanbieden, ontvangt ten minste de hulde van het opregtst, het diepst, het vurigst gevoel eener dankbare ziel!’
Het was in September 1782, dat zij aldus sprak. Den 10den October van hetzelfde jaar was haar fortuin gemaakt; hare kinderen hadden overvloed. Het erfgoed van eenen beroemden naam en een eerlijk vermogen was hun verzekerd. Eene eenige rol, die van Isabella in het noodlottige Huwelijk, van southern, werd voor haar, hetgeen later de rol van Othello voor kean moest wezen. Men was trapswijs tot den smaak voor het hooge en edele treurspel teruggekeerd: Mistriss siddons maakte een' zeer diepen indruk, en werd met bijna razende geestdrift toegejuicht. Zoo veel schoonheid, zoo veel kracht; deze statige vrouwegestalte, zoo aandoenlijk, zoo edel, zoo doorleerd in hare kunst, zoo waar, zoo diep van gevoel, voltooide de omwenteling:

{==154==} {>>pagina-aanduiding<<}
het melodrama gaf den doodsnik, en ruimde de plaats in aan de tragedie. ‘Ik keerde naar huis terug,’ zegt zij, ‘te midden van het luidruchtigst bravo-geroep en als in zegepraal op de handen gedragen. De blijdschap dreigde mij te verstikken; ik was half dood. Ik bereikte mijne vreedzame woning, en zette mij aan onzen eenvoudigen disch, tusschen mijnen man en mijnen vader. De stilte van het maal werd slechts nu en dan door eenige uitroepingen van siddons afgebroken. Mijn vader, destijds reeds een hoogbejaard man, at zwijgend; maar, van tijd tot tijd vork en mes nederleggende, zijn eerwaardig aangezigt, langs hetwelk de tranen nederbiggelden, opheffende, en zijne grijze haren op de schouders terugwerpende, uitte hij eenige woorden van blijdschap, die mij tot in de ziel aandeden. Door aanhoudende inspanning afgemat, verviel ik in eene diepe mijmering; ik liet al de afwisselingen van mijne moeijelijke loopbaan voor mijnen geest voorbijgaan, en gaf mij bij derzelver herdenking aan gepeinzen over, welker innigheid ik moeijelijk zou kunnen beschrijven. Vervolgens maakte een diepe slaap zich van mij meester, en verliet mij eerst des anderen daags omstreeks een ure. Ik ontwaakte volkomen hersteld, vol kracht van geest en ligchaam.’
Het was in de rol van Isabella, dat Mevrouw stael haar het eerst zag; zij verklaarde haar oogenblikkelijk, voor geheel de wereld, de edelste, majestueuste, in haar gebarenspel volkomenste tooneelkunstenaresse, welke zij immer gezien had; de eenige, die niets van hare achtbaarheid verloor, zelfs wanneer zij zich ter aarde wierp. De natuur had haar gevormd, om het toonbeeld der grootheid te zijn: zij behield dit kenmerk zelfs in de heftigste gemoedsbewegingen. ‘Wanneer zij Lady Macbeth speelde,’ zegt Lord byron, ‘scheen zij een bovenaardsch vrouwelijk wezen, uit de hoogere gewesten afgedaald om de wereld te verbazen. Kracht, hartstogt, grootheid, alles was in haar vereenigd. Het is onmogelijk haar te vergeten, wanneer men haar eenmaal in het tooneel gezien heeft, waar zij als slaapwandelaarster optreedt, de oogen open, de zinnen in slaap, als eene statige schim voorbijglijdende, de lippen bewegende en geen geluid latende hooren. Hare verschijning is eene gebeurtenis geweest in het leven van allen, die haar gezien hebben.’
Den eersten bijval, dien zij verwierf, had zij te danken aan de edele en teêrgevoelige rollen van Isabella, Jane Sho-
{==155==} {>>pagina-aanduiding<<}

re, Belvidera, Imogina; inzonderheid deed zij de schoonheid uitkomen der worsteling van een sterk gemoed met het ongeluk; de heldenkracht der vrouw, wanneer zij gelijktijdig en hartstogt en noodlot bestrijdt. Het aandoenlijke van haar spel ontsprong niet uit de gemeene en lage bron van het jammerende en klagende, maar uit iets, dat oneindig edeler en grootscher was. Katharina van Arragon, Elvire, Constance, al de rollen, die hoogheid van ziel, eene bijna mannelijke kracht en heldhaftige grootheid vereischten, waren hare zegepralen. Tegen het einde harer dramatische loopbaan werd zij min of meer zwaarlijvig, en zij verloor iets van die hartstogtelijke verhevenheid, waarvan het bovenaardsche zegel haar bij hare geboorte scheen ingedrukt te zijn. Maar toen zij nog op het toppunt van hare kracht was, toen moest men haar zien, rijzig, slank, met haar kalm en verheven voorhoofd, door haarlokken zoo zwart als ebbenhout omkranst, en hare zwarte oogen, beurtelings liefde, smart, verontwaardiging uitdrukkende! De rol van Julia, in Romeo, was de eenige, waarin zij minder geviel. De minnende en teedere lieftaligheid, de verrukking en bijna kinderachtige vervoering van het jonge Italiaansche meisje pasten voor haar weinig. Tot op het einde der achttiende eeuw beheerschte zij, zonder mededingster, het tooneel, dat zij veroverd had. De geestdrift van het publiek kende noch grenzen noch verflaauwing. Van alle kanten zond men haar de prachtigste geschenken; zij leefde veeleer als eene vorstin, dan als eene tooneelspeelster.
Toen ontwaakte de Nijd; de naijverige schrijvers en de dagbladen, derzelver tolken, stroomden over van schandelijke lasteringen tegen haar bijzonder gedrag en hare huiselijke betrekkingen. ‘Zij had,’ zeide men, ‘geweigerd, bij het benefiet harer minst gegoede tooneelmakkers te spelen; zij liet eene harer zusters van honger omkomen.’ Zaken, die volstrekt valsch waren, maar waaraan het publiek zonder onderzoek het oor leende. Den geest vol van deze lasterlijke beschuldigingen, veroorloofde het parterre zich, op zekeren avond, haar, welke het zoo lang vergood had, uit te fluiten! Men riep: ‘Weg! Ruim het tooneel!’ Mistriss siddons liet zich niet van haar stuk brengen; maar, met john kemble tot voor op het tooneel tredende, verklaarde zij, zonder drift, bedaardelijk, met een' vasten, kalmen en achtbaren toon, dat al wat men haar te last

{==156==} {>>pagina-aanduiding<<}
gelegd had onwaar was; zij gaf opheldering van hare gedragingen, weêrlegde de tegen haar verspreide aantijgingen, besteedde meer dan een vierde uurs aan die regtvaardiging, en verliet het tooneel onder verdoovend handgeklap en toejuiching. Merkwaardig voorbeeld van de gevaarlijke wuftheid der menigte, van de onzekerheid des tooneelroems, en van de vastheid eener vrouw.
Niettemin, de ziel van Mistriss siddons was bitterlijk gegriefd. En toen zij vervolgens zag, hoe het publiek shakespeare en het treurspel verliet, om ellendige melodrama's na te loopen; toen zij getuige moest zijn, hoe een koorddanser, een olisant, een hond, die water putte, den toeloop tot zich trokken, besloot zij, deze ondankbare loopbaan vaarwel te zeggen. Den 29sten Junij 1802 gaf zij hare laatste voorstelling en speelde in Macbeth. Na het tooneel der slaapwandeling stond geheel het parterre in massa op, en wilde, dat het stuk niet verder voortgespeeld zou worden.
Thans keerde zij tot het huiselijke leven terug, verscheen niet weder op het tooneel, uitgezonderd twee- of driemaal bij het benefiet harer verwanten, en werd zelfs (eene eer, die slechts haar alleen wedervoer) tot den bijzonderen omgang van Koning george III toegelaten. Menigmaal was zij te Windsor de voorlezeres der koninklijke familie. George III, die veel van den Hoogduitschen tongval behouden had, en die, ondanks zijne moeijelijke uitspraak, een voorbeeld van fraai Engelsch spreken wilde zijn, zeide haar, op zekeren dag, met eene kluchtige geestdrift, welke zijne wijs van zich te uiten nog grappiger maakte: ‘Vis en vaarlijk, Mistriss ziddons, ik hab u op een misgreeb villen pedrabben; maar ik hab niet een eenige vout fan uitspraak bij u kefonden, niet een eenige; al mijn moeite vas omsonst.’
Op een' anderen dag gaf dezelfde Vorst, aangedaan door het voortreffelijk lezen der aktrice, haar zijne onderteekening, en spoorde haar aan, het papier boven dezelve in te vullen zoo als zij verkiezen zou. Zij gaf de blanco-teekening aan de Koningin terug.
Zulke gevoelens, zulk een gedrag vermogten echter niet, haar voor de pijnlijkste slagen van huiselijk ongeluk te behoeden. Haar man, dien de buitengewone luister, welke zijne vrouw omscheen, in het duister stelde, wierp zich in velerlei ondernemingen, die alle mislukten. Oneenigheid drong in het huishouden, en het kwam tot eene scheiding.

{==157==} {>>pagina-aanduiding<<}

Mistriss siddons behield steeds een diep en teeder aandenken voor hem, en vermaakte hem eene vrij aanzienlijke rente. Te midden van hare zegevierende loopbaan verloor zij twee van hare kinderen, en zag het derde in eene gevaarlijke ziekte storten. ‘Waan niet langer,’ schreef zij aan eene harer vriendinnen, ‘dat er hier op aarde geluk bestaat; wij moeten het in eene andere wereld verwachten. Zijne wenschen te beperken, met weinig tevreden te zijn, ziedaar het toppunt van heil, dat voor ons menschen bestemd is! Menigmaal is al wat men doen kan lijdelijk gelaten te wezen. Mijne twee lieve meisjes zijn den Hemel ingegaan; het derde komt uit de school te huis met dien noodlottigen schoonheidsblos, welken ik bij hare zusters heb opgemerkt, en die de voorbode is van ziekte en van dood. Ik gelijk naar niobe, reeds door 's hemels wraak getroffen, en magteloos de laatste schichten van zijnen toorn hoorende aansnorren.’
Hoeveel kommer en zielsmart levert de loopbaan van tooneelkunstenaar niet op; hoeveel vijanden en gevaren heeft hij niet te overwinnen! Maar ook, hoe heerlijk is de worsteling! en hoe schoon is het niet, dien zegepalm van eer en grootheid, van roem en achting, van bekwaamheid en zielkracht verworven te hebben!




Vrijmoedige bedenkingen over en tegen het geschrift: Ontwikkeling van het begrip der philosophie, enz. van den hoogleeraar Taco Roorda.


‘Δος μοι που ῾στω.’ 

Wijsbegeerte, echte wijsbegeerte in Nederland! dit behoort bijna onder de pia vota van onzen tijd; men is bij ons te land reeds zoo gewend aan het oppervlakkige, het gevoelvolle, het bloot romantische, dat een wijsgeerig boek of boekje, even als eene komeet, algemeene sensatie verwekt, en ieder naar buiten gaat, om het vreemde verschijnsel aan te staren. Zoude het dan waarlijk goed en nuttig zijn, als onze respective Letterkunde eene meer wijsgeerige strekking verkreeg? Ik geloof ja; en waarom? Een fiksche, gezonde Geldersche pot is toch beter voor de maag, dan de truffels, de blanc-mangés, de zoete desertschoteltjes, enz.

{==158==} {>>pagina-aanduiding<<}
Ziedaar ons antwoord. Maar, zal men de lieve, aandoenlijke, en de afgrijselijke, akelige verhalen, het heirleger van romans vaarwel zeggen, en de handen (dat is, de met geld gevulde handen) naar wijsgeerige werken uitstrekken? Ik geloof neen! want het is gemakkelijker om te gevoelen, dan om te denken, en men verduwt met minder moeite de minutieuze beschrijving van een kasteel, eener bruiloft, of van eenen veldslag, dan de ontwikkeling van een begrip; het eerste smelt weg op de tong; het laatste moet eerst fijngekaauwd, en dat vermoeit op den duur.
Wij danken den Hoogleeraar voor zijne wijsgeerige bijdrage, en tevens voor zijne belangstelling in de wetenschap der wetenschappen, die, even als de aloë, slechts eens om de honderd jaren op Hollandschen bodem schijnt te kunnen bloeijen. De man, gevormd door Letterkunde en Oudheid, kan niet onverschillig zijn aangaande de vaste grondslagen onzer menschelijke kennis, en, wat meer zegt, hem is zeer goed bekend, wat en hoedanig anderen vóór en met hem op deze grondslagen gebouwd hebben; velen ‘hout, stoppelen en stroo.’ Met waar (dat is, voor ons, wijsgeerig) genoegen volgden wij den Hoogleeraar in de Genetische ontwikkeling der wijsbegeerte (pag. 22 sq.) Zoo is het: men beziet het gebouw van onderen af, klimt van trap tot trap, en begint eindelijk te begrijpen, met welk een doel, en naar welke wetten, het gebouw is opgetrokken. Daardoor leert men dan tevens zien, waar de bouwmeester te veel of te weinig licht heeft aangebragt; zelfs de gooten en schoorsteenen komen, als gedeelten van het geheel, ons belangrijk voor. De mensch vraagt: wat is toch de wereld? en wat ben ik, wat is de mensch in de wereld? (pag. 30) en ziedaar de physici, de natuuronderzoekers! De boom verkrijgt weldra zijne takken - scheikunde, sterrekunde, wiskunde, ontleedkunde. Maar nu de vraag: wat ben ik? Ziedaar de nieuwe wereld, de bovenzinnelijke! 't Is daar wel wat duister en schemerend; maar men moet er toch ook heen. Nu staat de wijsgeerige mensch voor twee groote velden: hier de zigtbare natuur, les sciences exactes; daar de bespiegelende wijsbegeerte (pag. 38), en hier komen de soorten en geslachten, de bijzondere dingen, de wereld, de mensch, het heelal. Waarlijk, hier mag het te regt heeten: ‘Aan al die bijzonderheden heeft de philosooph nu voorshands genoeg,’ (pag. 44.) Doch, ziedaar de groote vraag al-
{==159==} {>>pagina-aanduiding<<}
ler eeuwen, en ook van de onze: wat
is nu de cardo rei, het resultaat van dat alles? of, plat uitgedrukt: wat heeft men er aan? en waar is men nu eigenlijk met al dat onophoudelijk philosopheren gekomen? Lees hierover onzen Hoogleeraar na van pag. 54-66, en gij zult het den waarbeidlievenden man toestemmen: ‘Wij zien daarin anders niet, dan een bajert van verwarringen, en de geschiedenis der wijsbegeerte is niets anders, dan eene onafgebrokene opvolging van menschelijke dwalingen en dwaasheid,’ (pag. 57, 58.) - Maar, ook in dit rijk heerscht eene oppositie; (en waar niet al?) men beroept zich op ‘onmiddellijk gevoel, op eene onmiddellijke, verneembare openbaring van het wezen des Oneindigen.’ Dit is het Whigsministerie, met den voorstander jakobi als spreker. Ginds de Tories, die willen onderzoeken, die verwerpen, ontleden, abstraheren en evolveren; de o'connells, die eene volslagene Emancipatie van rede en denkbeeld eischen; - ook daar zijn hartige sprekers, hier de Ahnung, daar de Kritik (de ‘alles zermalmende,’ noemde Vader mendelsohn die van kant); de revolutie is op handen - men zal straks handgemeen worden - de wereld van begrippen en het onmiddellijke gevoel naderen elkander als twee donkere onweêrsbuijen. O, negentiende eeuw! wat zal er van worden? Dat vraagt de Hoogleeraar; wij zien hem aan, of liever zijn geschrift, en vragen hetzelfde met hem. Doch, datgene, wat hij ons op deze vraag ten antwoord geeft, was ons, wij bekennen het vrijmoedig, te duister, en bragt ons niet veel verder. Mogelijk ligt de schuld aan ons. ‘Hanc veniam damus etc.’ Laat ons zien! In dezen nacht ontbreekt ons eene leidstar; (wij laten den Hoogleeraar spreken) het is een stikdonkere nacht, en echter deze
leidstar heeft de Philosophie zelve gevonden, en deze is: ‘het onmiddellijk gevoel, een op drie wijzen zich openbarend geweten, gewisse, onmiddellijk gevoel, dat is donkere gewaarwording van hetgeen men met één woord het Goddelijke noemen kan.’ Vergissen wij ons niet zeer, dan is juist dit de veelbesprokene Ahnung onzer naburen, welke fries wijsgeerig ontwikkelde, (en deze moet echter van den Hoogleeraar een' kleinen aanval verdragen, pag. 62: ‘Mannen, als fries, beproeven den gulden, beter vergulden, dat is schoonen en kostelijk schijnenden middelweg’) en de wette, bovenal in zijne Religion und Theologie, voor

{==160==} {>>pagina-aanduiding<<}
de Godgeleerden smakelijk trachtte te maken. En nu worden wij telkens en telkens weder teruggewezen op deze ‘donkere gewaarwordingen.’ - Toen wij den wijsgeerigen Schrijver tot zoo ver gevolgd waren, was het ons even alsof men ons in de verschillende heldere en nette vertrekken van een gebouw rondleidde, maar op eens de deur van eene groote zaal opende, waar al deze vertrekken in zamenliepen. Nu dachten wij eerst wat regt schoons te aanschouwen; maar zie! - het was daar binnen stikdonker; de blinden waren gesloten, en onze vriendelijke leidsman wist niets anders te zeggen, dan: ‘Ja, vrienden! het is hier donker en het blijft hier donker.’ - Naar ons begrip, moet het einde en het begin van de wijsbegeerte, en van elke wijsgeerige onderzoeking, licht, dat is waarheid, zijn. Als de Genetische ontwikkeling ons eindelijk geheel in het duister brengt, dan is er niet veel gewonnen. Wij hadden juist daarom gewenscht, dat deze ‘donkere gewaarwording’ ons door het licht der wijsbegeerte ware opgehelderd:

‘Non fumum ex fulgore, sed ex fumo dare lucem.’ 

Maar hier verlaat ons de wijsbegeerte, en wij vinden ons, op eenmaal, op een ander gebied verplaatst. Immers, (pag. 72) om deze duisternis te verdrijven, heeft het Wezen der wezens het licht der Openbaring laten opgaan; men heeft geloofd. ‘Want die donkere gewaarwording in 's menschen binnenste verzegelde en bekrachtigde, dat, hetgeen de Openbaring aan het licht gebragt had, waarachtig was. En dit is nu het tegenwoordig standpunt der Philosophie, dat zij ook dat licht erkent, dat zij geloovig is, en nu dat onmiddellijke gevoel en gewisse, die donkere gewaarwording van het Wezen der wezens in ons binnenste begrijpt en verstaat,’ pag. 73. Dit verklaren wij niet te bevatten. Hoe men eene donkere gewaarwording begrijpen en verstaan kan, is ons duister. Wij wilden vooraf zoo gaarne naauwkeurig weten, wat deze donkere gewaarwording eigenlijk is, om over derzelver waarheid of schijn, over derzelver wijsgeerige waarde te kunnen oordeelen. Maar hier staan wij, als aeneas voor de Grieken, in eenen nevel gehuld. - Vergelijkt nu de Hoogleeraar deze donkere gewaarwording bij een kompas, dan wordt het ons nog al duisterder; en nog al meer, daar deze gewaarwording de bedoeling der leidstar (het licht der Openbaring) duidelijk inziet.

{==161==} {>>pagina-aanduiding<<}

Bestaat hier dus niet, wat men noemt eene μεταβασις εις αλλο γενος, wanneer wij op eenmaal van het gebied der wijsbegeerte op dat der Theologie worden verplaatst? en zoude inderdaad de wijsbegeerte op dat standpunt gekomen zijn? zoude zij reeds zooveel onderzocht, bepaald, gevonden en ontwikkeld hebben, dat zij nu moet gaan gelooven? en is het wezen en de aard der Philosophie niet eigenlijk daarin te zoeken, dat zij onophoudelijk blijft navorschen, en zelfs over geloof, bijgeloof en ongeloof haar licht ontsteekt, en alles, wat donker en duister is, tracht te verhelderen? Wanneer de Philosophie eindigt met te gelooven, is zij geene Philosophie meer; dan geeft zij zich gevangen (aan wien ook, dat doet niets ter zake); maar, wanneer zij het Historisch geloof, of de verschillende Openbaringen, beschouwt en waardeert, en dáár waarheid van schijn afscheidt, wordt zij, als de welbeproefde toetsteen, van groote waarde, en gelooft zelve niet, maar leert te onderscheiden, te vinden, en eenmaal, op juiste en goede gronden, te gelooven. De wijsgeerige Schrijver houde het ons ten goede, dat wij dit standpunt liever verdedigen, en ons niet laten misleiden door eene zekere neiging naar het duistere en donkere, waarmede men in ons Vaderland ook hier en daar wel gediend schijnt. Wij eischen heldere, lichte, bepaalde denkbeelden en begrippen. Vonden wij die tot nog toe niet, wij zullen er naar zoeken, en onzen weg gaan als kinderen des lichts en kinderen des dags; wij zijn niet van den nacht, noch van de duisternis, vooral niet bij eene wijsgeerige ontwikkeling.
Gaarne stemmen wij het verder den Hoogleeraar toe, (pag. 85) dat het zinnelijke het gevoel van het bovenzinnelijke verdooft; maar wanneer ‘een hooger licht die donkere gewaarwording van het bovenzinnelijke versterkt, zoodat het begint te schemeren en te flikkeren voor den geest,’ dan luidt dat meer dichterlijk, dan Genetisch-wijsgeerig; even zoo, (pag. 93) ‘dat er plotseling, als met eenen bliksemstraal, een licht in de ziel opgaat, waar men eensklaps in woorden het licht des bewustzijns ziet uitgedrukt, waarvan men reeds lang eene donkere gewaarwording en levendig gevoel had.’ Voor ons is die toestand ondenkbaar; buiten dat mistrouwen wij, om zekere redenen, alle waarheden, bekeeringen en levendige of duistere gewaarwordingen, die ons met ‘de snelheid des bliksems’ op het lijf vallen; - dat gaat wat al te onberedeneerd schielijk, en strookt

{==162==} {>>pagina-aanduiding<<}
minder met de ontwikkeling der wijsgeerige begrippen. Het kwam ons voor, dat de wijsgeerige Schrijver, onwetend, geheel was afgeraakt van het grondgebied der Philosophie, en ons ergens anders verplaatst had, waar het minder licht en helder was. Wij wenschen, met hem, waarheid en vaste grondbeginselen; wij gelooven, met hem, van ganscher harte; wij achten een' Christen wijsgeer hooger dan eenig ander wijsgeer; wij gelooven, dat de Goddelijke Zoon des menschen datgene aan de wereld geopenbaard heeft, wat geene wijsbegeerte openbaren kan: maar wij eischen ook echte, zuivere, verlichtende wijsbegeerte, die zich niet buigt of wringt naar den geest der eeuw, of naar geliefkoosde leerbegrippen, en zich onafhankelijk weet te houden van den Heidelberger Katechismus; wijsbegeerte, die alle dingen beproeft en het goede bewaart. Bovenal in onze dagen bidden wij, voor ieder, licht en helderheid voor hart en verstand, waar zoo menigeen, die alles behalve een wijsgeer is, een roekeloos en gevaarlijk spel drijft met duistere gevoelens en dweepzuchtige stellingen. En dat vervrijmoedigde ons, om deze Bedenkingen onbewimpeld mede te deelen. De kundige, de geachte Hoogleeraar gorde de wapenen aan des lichts, en werke nog lang en veel ten nutte van het rijk Gods, dat is, het rijk der waarheid, des lichts en der liefde!

damon.
U. 1836.




Het menschelijk leven.

de kindschheid.

Eerste Zang.


Im öden Weltgewühle 
Hebt Wehmuth meine Brust, 
Denk' ich der Knabenspiele 
Und ihrer Götterlust. 
Zu schnell verrauschte Jahre 
Der Unbefangenheit, 
Was, zwischen Wieg und Bahre, 
Gleicht eurer Seligkeit? 
 
matthisson. 


{==163==} {>>pagina-aanduiding<<}


Ik breng der kindschheid lof, dien zaalgen tijd des levens; 
Dien tijd van zielevreê, van vreugde en onschuld tevens; 
Dien tijd, die lagchende ons, met rozen om de kruin, 
Al dartlend binnenleidt in 's levens bloementuin; 
Die ons, wat aardsch genot de stervling ooit moog' smaken, 
Bij zijn herinnering nog 't hart van vreugd doet blaken; 
Die, heeft ook de ouderdom het bevend hoofd vergrijsd, 
Nog op dit levensperk, als op een Eden, wijst. 
 
Ja, kindschheid! nooit genoeg geschat, erkend naar waarde, 
Bekoorlijk vreugdtooneel des stervelings op aarde! 
Tijd, rijk in aardsch genot, die 't harte smaken mag! 
Volzalige uchtendstond van 's menschen levensdag! 
Verbeelding maalt mij nog dien dageraad van 't leven, 
Waarin zich 't lieve wicht, door ouderliefde omgeven, 
Als 't pas ontloken bloempje, in zoete vreugde baadt; 
Nog lacht mijn oog hem aan, dien schoonen dageraad, 
Waarin de zuigling, rein als witte lentebloesem, 
Zich rijk en zalig voelt aan 's moeders vollen boezem; 
Terwijl haar teedre schoot, als 't rustbed koestrend, zacht, 
Zijn al, zijn wereld is, waarop hij speelt en lacht. 
Gelijk de hovenier de teedre plantjes voedstert, 
Ze dekt voor bui en vlaag, ze in herfst en winter koestert, 
Zoo wordt de prille jeugd des zuiglings opgekweekt, 
En mildlijk stroomt hem toe, wat aan zijn vreugd ontbreekt. 
Prangt hem behoefte of leed; op de eerste jammerklagten, 
Wil teedre liefdezorg het pijnlijk wee verzachten; 
't Is 't wieglend schootgesus, dat weêr zijn vreugd verhoogt, 
En moederliefde, die de ontrolde traantjes droogt. 
 
Naauw waagt de kleine de eerste en wankelende treedjes, 
Of moeder schraagt, met zorgend' angst, de onvaste schreedjes, 
Waart dribblend om hem heen, houdt onverlet de wacht, 
En hoedt hem voor 't gevaar, hetwelk hij tegenlacht. 
Zoo onbekommerd, zoo vervreemd van aardsche zorgen, 
Gluurt hij het zonlicht aan, bij 't rijzen van den morgen, 
En smaakt nog de eigen vreugd, als de avondscheemring daalt, 
En 't flikkrend kaarslicht hem in vaakrige oogjes straalt, 
Hij vindt zijn hoogst geluk, zijn toevlugt bij zijne ouders. 
Geen onverdraagbre last beknelt zijn zwakke schouders; 
Geen angel van verdriet doorvlijmt zijn teeder hart, 
Of 's werelds tooverstrik houdt zijne ziel verward. 

{==164==} {>>pagina-aanduiding<<}

Neen! spelend groeit hij op, terwijl hij schatert, dartelt, 
Daar nijd noch afgunst hem de ziel ontrust of martelt; 
Het ouderlijke huis, waarin hij rozen plukt, 
Is hem de bloemhof, waar elk voorwerp hem verrukt. 
 
Naauw telt de kleine knaap een drietal levensjaren, 
Of vrolijk gaat hij zich bij andre speelnoots scharen: 
't Spel is zijn bezigheid, zijn wellust telkenreis, 
En 't kinderlijk vertrek zijn prachtig hofpaleis, 
Hij slooft den geest niet af door zwaar en tobbig peinzen. 
Zijn taal is taal van 't hart; dat hart weet van geen veinzen. 
Neen! onschulds roos bloeit nog op 't blozende gelaat: 
Zij wijst me op 't paradijs en 's menschen eersten staat. 
Ja, in dien zaalgen tijd, met lot en stand tevreden, 
Stoort vlaag noch onweerswolk den hemel van dit Eden; 
Wat vader wil en doet, is wèl en goed gedaan, 
En rustig volgt hem 't kind, hoe 's levens pad moog gaan. 
O leerbeeld voor den mensch in laatre levenstanden! 
Stell' hij, als volgzaam kind, ook 't lotgeval in handen 
Dier Hemelwijsheid, die voor al haar kindren waakt, 
En de aard' voor hunnen voet ten schoonen lusthof maakt. 
 
O kindschheid, gulden tijd, wie zou u ooit vergeten! 
Wat schoone schakels hecht ge aan 's levens bloemenketen! 
Herinring voert mij nog bij de eerste kinderpret, 
Waar 'k vrolijk medespeel met kaatsbal of raket. 
Ja, zie den blijden knaap, als 't schooluur is vervlogen, 
En, na behaalden lof, de vreugd hem blinkt uit de oogen; 
Hoe hij, door 't knapental verzeld, naar buiten treedt, 
En zich op 't open veld, op 't bloemrijk lusttapeet 
Vermaakt, en rolt, of draaft, om zijne speelgezellen, 
Ten wedloop zaamgeschaard, in vlugt vooruit te snellen! 
Zie hen bijeen gegroept, bij schaterend geschal, 
Daar straks naar 't luchtgewelf de vlieger rijzen zal! 
Dees gaat met drift, zoo 't voegt, de biezen staart ontwarren; 
Die blikt de gouden zon, de zilvren maan, de starren, 
Op 't strakke wit papier gelijmd, met geestdrift aan, 
En meent, dat ze in dien vorm en glans aan 't luchtruim staan; 
Een ander zorgt voor 't koord, hetwelk hij bot zal vieren, 
Staart op de windstreek, spant alreeds de vingerspieren, 
Om, als de vlieger stijgt en zich al hooger heft, 
Te zorgen, dat geen schade 't kostbaar kleinood treft. 

{==165==} {>>pagina-aanduiding<<}

Men steekt de handen op; het teeken wordt gegeven, 
En onder luid gejuich de vlieger opgeheven; 
Men loopt en zwoegt en zweet, en 't rank en breed gevaart' 
Wordt kleiner voor het oog, hoe meer men tuurt en staart. 
't Papieren hart is nu als aadlaar opgestegen; 
't Heeft aan het heldre zwerk een' vasten stand verkregen; 
Men schouwt het stipjen aan, dat in het wolkruim zweeft, 
En ziet niets meer van oord of veld, dat hen omgeest. 
De touwklos ligt ontwoeld; bekroond is 't ijvrig pogen! 
Al wakkert ook de wind, verrukt en opgetogen 
Houdt elk het turend oog ten hemel heen gerigt, 
Terwijl het knapental al zingend nederligt. 
Maar hoe! een bui steekt op! geen tijd is 't nu van dralen; 
't Vliegt alles op de been: - den vlieger in te halen, 
Eer 't romlend onweer rolt door 't zwart betrokken zwerk, 
Is aller doel en wil; elk slaat de hand aan 't werk; 
't Behoud van 't eigendom zal moeite en zweet vergoeden: 
Maar reeds behoeft het hart geen onrust meer te voeden; 
Men wuift met doek en muts; gered is 't kostbaar pand; 
De vlieger waggelt, daalt en buitelt neêr op 't land! 
Genoten is 't vermaak; elk huppelt naar zijn woning, 
En 't welgelukte spel is aller zielsbelooning! 
Zoo oogst de blijde knaap, bij kinderspel en klucht, 
Van d' eersten lentetijd de schoonste en zoetste vrucht. 
Al konden schatten ons uit Oost of West verrijken, 
In waarde zouden zij voor 't beuzlig speelgoed wijken. 
Wat schenken zij ons ook, na de eens vervlogen jeugd? 
Hoe rijker soms aan goud, hoe armer vaak aan vreugd. 
 
Ja, eedle cats! ik sta verrukt bij uw tafreelen, 
Als ge ons zoo leerrijk maalt de vreugd der kinderspelen. 
't Is waar, de blijde knaap, die op zijn stokpaard rijdt, 
Waant zich een held te zijn, die heenrent naar den strijd; 
Hij acht het hobbelblok, waarop hij is gestegen, 
Een moedig ros te zijn, dat trappelt langs de wegen; 
En, daar hij zich vermaakt bij schuldeloos gespeel, 
Bestormt geen angst zijn hart, maar zielrust is zijn deel. 
Hoor ik, o achtbare! u van elk bedrijf gewagen, 
Dan denk ik nog met vreugd aan mijne kinderdagen; 
In elk genoeglijk spel, dat mij voor oogen speelt, 
Hervind ik, kindschheid! nog uw lief, aanvallig beeld. 

{==166==} {>>pagina-aanduiding<<}

'k Hervind het, waar 'k de jeugd, bij 't spelen, aan mag staren, 
Als ik haar vreugd aanschouw bij 't rijpen van de jaren. 
Als ik den knaap begluur bij koot of knikkerspel, 
Of als zijn drijftol snort en draait door 't zweepgeknel; 
Of als ik fier hem zie op steile stelten stappen, 
En van zijn hooge kunst in 't hoog bedrijf hoor snappen, 
Dan smaak ik zielsgenot, hoe klein, hoe nietig 't schijn, 
En wenschte gaarne kind, bij 't spelend kind, te zijn. 
Zie rond! wat rein genot kan niet het meisje streelen, 
Als gij haar met de pop de moederrol ziet spelen, 
Wanneer zij 't wiegje schudt en drentelt op en neêr, 
En al de kleedjes schikt en herschikt keer op keer! 
Zie, hoe ze elk doekje vouwt of netjes uit gaat spreijen, 
Of 't popje koestren gaat bij 't ingebeelde schreijen, 
Het sust en stilt, beknort, of zachtjes streelt en koost, 
Het weer in 't wiegje legt en dus de zorg verpoost! 
Dan is voor 't lieve kind het speeluur ras verstreken! 
Zij heeft, wat moeder deed, opmerkzaam afgekeken; 
Ze is vrouw in haar gezin, en, daar zij slooft en lacht, 
Volbrengt zij reeds de taak, die eenmaal haar ook wacht. 
Ja, schuldeloos vermaak is voor de jeugd te rapen: 
Aanschouw met mij die groep van opgeschoten knapen, 
Ginds deftig zaamgeschaard en prachtig opgesierd, 
Daar bont pluimaadje hun op hooge mutsen zwiert. 
De fiere krijgsmansstand kan ieders oog bekoren. 
Men kiest zich wapens uit en kleeding naar behooren: 
Elk hangt een blikken zwaard, of stok, de schouders om, 
En snelt naar buiten heen, bij fluit en kindertrom. 
Daar ziet ge er een den rang van Overste bekleeden; 
Hij stapt met achtbaarheid, met uitgerekte schreden; 
Een breed en kleurig lint prijkt hem, als sjerp, om 't lijf; 
De muts en schouders zijn van 't klaatrend zilver stijf; 
De kwasten der schako gaan slingrend heen en weder, 
En wapprend zwiert er op de bonte hanenveder; 
Elk van 't gerigt gelid, op 't sierlijkst uitgedost, 
Staat, als een oud soldaat, getrouw aan pligt en post. 
De krijgsdrom gaat op marsch; 't let all' op 's Hoofdmans wenken: 
't Bevelwoord klinkt; men staat, of gaat zich ommezwenken; 
Nu stapt men langzaam voort, dan houdt men eensslags stil, 
Of neemt den stormpas aan, naar dat hun Hoofd het wil. 
't Geknipte ridderkruis beloont de dappre daden; 
Men gaat met vaste hand den houten snaphaan laden, 

{==167==} {>>pagina-aanduiding<<}

En in het luid geschreeuw, dat galmt uit aller mond, 
Meent elk 't muskettenvuur te hooren in het rond. 
Men waant den vijand thans te vlugten voor hun wapen; 
Terwijl geheel de troep van uitgeruste knapen 
Van strijd en heirmagt spreekt, alsof aan hunne kling 
De roem of de ondergang van land en vrijheid hing. 
Ja, knapen, 't staat u schoon, zoo ge in uw kinderdagen 
Eene eedle vrijheidszucht in 't hart steeds om blijft dragen; 
Zij was het, die zoo vaak, als nergens redding blonk, 
Een' lauwertak te meer aan Neêrlands volksroem schonk. 
O streelend zoet vermaak! wie zal uw vreugde laken? 
Onschuldig mag zich 't kind in zijne jeugd vermaken; 
Op 't gouden ridderkruis, waarmeê de krijgsrok praalt, 
Wordt niet door afgunst vaak boosaardiglijk gesmaald. 
De rang, dien hij bekleedt, als Hoofd der kinderscharen, 
Wordt hem niet snood misgund, benijd door lasteraren. 
Geen geemlijkheid, geen wrok, geen onuitroeibre haat 
Vergalt nog 's levens zoet in d' eersten kinderstaat; 
Elk is tevreên en wenscht geen andre speelgezellen; 
Verderflijke eerzucht komt het rustig hart niet kwellen; 
Geen rangzucht wekt zijn' nijd; hij vindt zijn' grootsten schat 
In 't flikkrend tooverglas, of 't kleurig kaartenblad. 
 
O zalig tijdperk! 'k blijf met wellust op u staren. 
Hoe wekt niet 's vaders taal, in de eerste kinderjaren, 
Vertrouwen op in 't hart van 't welgezinde kind, 
Als 't aan den moederschoot den hoogsten wellust vindt! 
Dan komt geen eigenwaan de zoete vreugde storen; 
Uit ieder nieuw tooneel wordt nieuw genot geboren. 
Ja, wie genoegen smaakt voor zijn verstand en geest, 
Als hij van Latium of Hellas zonen leest; 
Wat letterminnaar ook zich rustloos moog verzaden 
In al wat de Oudheid meldt, of op haar grijze bladen, 
Met kracht van taal, hem maalt van krijgsroem, moed en deugd; 
Hoog, innig voelt de geest des kleinen zich verheugd, 
Als hij van Reus of Dwerg de wondren hoort verhalen; 
Dan kent, bij 't hoog belang, zijn weet-noch vraaglust palen; 
En, hoe ook 't oud verhaal in duister ligt gehuld, 
't Houdt, als 't merkwaardigst feit, geheel zijn ziel vervuld. 
Of gaat de kindergeest allengs zich meer ontwikklen, 
Gevoelt de kleine knaap zijn' leerlust sterker prikklen, 

{==168==} {>>pagina-aanduiding<<}

Hoe gloeit hem dan het hart, wanneer van menig held 
't Geschiedboek 't wapenfeit, de staatsverdiensten meldt; 
Hoe leent hij dan het oor aan 't geen de brave vader 
Of de onderwijzer hem, als trouwe vriend en rader, 
Tot nut en leering toont uit Gods gewijde blaân; 
Dan staren de ouders hem met zielewellust aan, 
En pogen in zijn hart een' heilgen gloed te ontsteken 
Voor al wat deugd en pligt en waarheid aan kan kweeken, 
En, luistrende onverdeeld naar 't ouderlijke woord, 
Vliegt ieder leeruur om, of leert hij spelend voort. 
Zoo wordt het hart gevormd der schuldelooze kindren; 
Geen giftig zaad komt nog den bloei der plantjes hindren; 
Steeds argloos, rein van zin, in 't eerste jarental, 
‘Zijn 't schaapjes zonder erg, zijn 't duifjes zonder gal.’ 
 
O smart! dat kindren ons het echtheil vaak ontrukken, 
En roekeloos een' dolk in 't hart der ouders drukken, 
Daar 't oog der moeder schreit, de vader tranen stort, 
Wijl 't kind, de zoon der hoop, de levensvreugd verkort! 
Vergeet gij, kindren, dan, met welke teedre zorgen 
Het moederhart voor u, van d' avond tot den morgen, 
Steeds zwoegde, om, onverpoosd, u trouwe hulp te biên; 
Hoe 't oog in uw bezit het dierst kleinood kon zien? 
Zond daarom 't ouderhart zoo menig stille bede 
Voor uw behoud tot God, dat gij hun zielevrede 
En huiselijk geluk verbittren, rooven zoudt? 
Voelt, kindren, voelt, hoe diep de ziel der oudren rouwt, 
Als ze om uw redding zelfs de pijnlijkste offers tarten, 
Daar gij hun dierbrer zijt, dan de aders hunner harten! 
De zorg, die 't vaderhart, die moederteêrheid toont, 
Wordt door geen kind op aard', hoe lang 't ook leev', beloond. 
Maar onvermengd genot kunt ge ons, in 't huwlijksleven, 
O kleine! door uw deugd, uw liefde en leerlust geven. 
Wat zaligheid, als gij der oudren vreugd vermeert, 
De les des vaders volgt, den raad der moeder eert; 
Als ge, aan ons hart geklemd, bij 't kussend liefdekozen, 
De zorg voor 't huisbeleid al dartlend komt verpoozen; 
Als moeder zachten zin in 't jeugdig meisje ontwaart, 
En vader op den knaap, als steun des huizes, staart! 
Nog eens, wat zaligheid! Blijft, dierbren, schuldloos dartlen; 
Geen pijnlijk naberouw zal dan uw' boezem martlen. 

{==169==} {>>pagina-aanduiding<<}

't Is waar, een later tijd biedt last en zorg genoeg; 
Maar 't pad van deugd en pligt betreedt men nooit te vroeg. 
 
Ja, kindschheid! bloesemtooi des menschelijken levens! 
Tijd van gevaar, maar tijd van hooge Godszorg tevens! 
Houdt de Alvoorzienigheid haar oog op elk gerigt, 
Meest zigtbaar waakt zij toch voor 't lief, onschuldig wicht. 
Een Englenstoet beschut gewis der kleinen schreden; 
Ja, waar de hoogste nood hun ooit kwam tegentreden, 
Waar menschenhulp bezweek, daar heeft ze in vuur en vloed, 
Bij 't schrikverwekkendst lot, het hulploos kind behoed. 
Ontrol 't geschiednisblad! Ter staving dezer waarheid 
Blinkt menig schoon tafreel in onverdoofbre klaarheid, 
Met zonneglans ons toe, waar 's Hemels wondermagt, 
In 't zorgen voor het wichtje, ons heerlijk tegenlacht. 
Hoe vaak was 't rampgetij niet boven peil gerezen; 
Hoe vaak deed vuur of storm het ouderhart niet vreezen, 
Als redloos have en goed en kroost werd aangerand, 
Als liefde en moederangst rondgilde om 't huwlijkspand, 
Dat ze eindlijk, ongedacht, wat afgrond 't aan mogt gapen, 
Als engel, stil en zacht, in 't wiegje nog vond slapen, 
Daar sterker arm het vuur en 't golfgeklots bedwong, 
En aan 't verslindend graf de wisse prooi ontwrong! 
Ontsluit het heilig Boek. Tal van geschiedenissen 
Kan van die hoogre zorg en hoede ons vergewissen. 
Werpt op den zuigeling, op Mozes lot het oog; 
Ziet, hoe Gods vinger hem aan 't bangst gevaar onttoog: 
Daar drijft het biezenkorfje en strekt ten spel der golven; 
Straks is de dierbre schat door 't stroomend nat bedolven; 
Straks dringt de watervloed door 't ranke hulkje heen, 
En vruchteloos zijn zorg en moederlijk geween! 
Schoon Mirjams waakzaam oog het kistje na mag turen, 
Schoon zij langs d' oever zwerft, of angstig rond blijft gluren, 
Één golf, één vlaag, en - God! het overdier kleinood 
Vindt in den stroom, ten zoen der wraak, een' wissen dood! 
Maar neen! de boosheid zal niet juichend zegevieren: 
Een Englenwacht, een stoet van hooger lijfstaffieren 
Omweemlen 't weerloos kind, dat onbekommerd ligt, 
En slaapt, als sliep 't op dons in 't prachtigst hofgesticht, 
Laat de aspis sijflen; dat ontelbre doodsgevaren 
Om 't uitgelezen pand der treurende ouders wáren; 

{==170==} {>>pagina-aanduiding<<}

Gods oog bewaakt het kistje, en, als dat oog behoedt, 
Wat zegt dan menschenmagt, wat zegt dan zwaard of vloed! 
Vrij moog het biezenkorfje op Gods genade drijven, 
Van zijne liefde zal het steeds gedenkzuil blijven. 
Ja, de Alvoorzienigheid redt in het bangst gevaar! 
Zij leidt de Rijksprinses met hare vrouwenschaar 
Naar d' oever, om er 't koel en zuiver bad te kiezen.... 
Maar hoe! wat ziet haar oog ginds tusschen wier en biezen? 
't Is 't korfje, als door God zelf er veilig neêrgezet: 
Thermutis wordt geroerd, en - 't wichtjen is gered! 
 
Ja, lieve kindschheid! hoe gepleegd door teedre moeders, 
Gods Englen blijven u tot wachters en behoeders. 
Waakt voor uw jeugdig lot het minnend oudrenpaar, 
Niet minder waakt voor u des Hemels Englenschaar. 
Spring vrolijk, dartel dan door 't eerste lenteleven; 
Geef, als de vlinder, die door 't lustprieel blijft zweven 
En fladdert in het rond op 't geurig bloemenbed, 
U over aan 't genot der lieve kinderpret; 
Vlecht krans en bloemen; blijf in 't zoetst genieten deelen: 
Deze aarde ontsluit voor u de schoonste lusttooneelen; 
De tijd schiet vleuglen aan; ras is het uur nabij, 
En drokke wereldzorg sluipt heimlijk u op zij'. 
O, blijf der oudren min als overkostlijk achten; 
Vrees God, en 't hoogst geluk moogt gij in 't leven wachten; 
Bewaar dien kinderzin, die needrig, volgzaam vraagt, 
Die aan elk stervling voegt en 't meest aan God behaagt! 
Hoog stondt ge, o kindschheid! steeds geschat op prijs en waarde! 
Toen Hij, der kindren vriend, toen Christus hier op aarde 
Door leer en voorbeeld stichtte en hemellessen gaf, 
Toen vloot het zalig woord Hem van de lippen af, 
Toen deed Hij ook voor u genade en zegen stroomen: 
‘Laat,’ was zijn Godlijk woord, ‘de kindren tot mij komen; 
Hun is het hemelrijk.’ - Ja! ootmoed wijst alleen 
Het onbedrieglijk spoor naar beter wereld heen. 
O! bleef die kindergeest, die ootmoed ons bezielen, 
Geen trots, geen eigenbaat zou dan ons heil vernielen. 
De mensch is kind op aard'; voeg hij zich needrig, stil, 
In voor- of tegenspoed, naar 's Hemels wijzen wil! 
 
Nog eens, volzaalge tijd! wat later lot mag bieden, 
Te vroeg gaat gij op aard' den sterveling ontvlieden; 

{==171==} {>>pagina-aanduiding<<}

Te vroeg verwelkt de roos, die in uw' lusthof prijkt, 
Daar ras als neveldamp 't genot aan 't hart ontwijkt. 
Blijft, kindren, dan verrukt het levenszoet genieten; 
Laaft blijde u uit den stroom, die u blijft tegenvlieten; 
Geniet den ambergeur, die zacht u tegenwaait, 
En plukt de bloempjes, eer de tijd ze voor u maait! 
Nog woeden op de zee uws levens geene stormen; 
Nog komt geen wolkje zich aan d' effen hemel vormen; 
Nog steekt geen onweer op, dat straks verwoest en sloopt, 
Waardoor het gunstig tij voor 's levens vaart verloopt. 
Ontzeilt dan iedre klip, die opsteekt uit de baren; 
Hoe kalm de zee ook schijn', toch dreigen soms gevaren. 
Ontvliedt het ondeugdspad: hoe schoon de roos er gloort, 
Gif schuilt in 't bloempje soms, dat meest het oog bekoort. 
Houdt steeds den boezem blank; blijft onbesmet van zeden: 
Dan zult gij 's werelds pad met blijden zin betreden; 
Dan blinkt elk roosje nog van d' eersten kinderstaat 
U lieflijk kleurig toe, wanneer uw doodklok slaat. 
 
Dartel vrij, als schuldlooze Engel, 
Lieve kindschheid! 't leven door; 
't Oogverrukkend kleurgemengel 
Lagche u op uw treden voor; 
Lep, uit zoete bloemenkelken, 
Keur van honig, vóór 't verwelken; 
Spring en hup langs 't rozenbed; 
Speel, bevredig uw verlangen: 
Maar houd, onder spel en zangen, 
't Zieltje rein en onbesmet. 
 
O! verleidbre toovertoonen 
Klinken vaak ook om u heen; 
Maar de Hemel zal hem loonen, 
Die op 't pad der deugd blijft treên. 
Lieve kindren! hoop van 't leven! 
Schatten, ons op aard' gegeven, 
O! verhemelt hier ons lot! 
Mag uw jeugd de bloesems dragen 
Voor de vrucht van later dagen, 
Dan wordt gij bemind van God. 
 
Kindren zijn wij zaam op aarde. 
Vlood ze ook heen, onze eerste jeugd; 

{==172==} {>>pagina-aanduiding<<}

Schenkt, waar vroeger 't oog op staarde, 
Thans aan 't hart geen levensvreugd; 
O! dat wij dan rein genieten, 
Waar de levensstroom moog vlieten, 
Welk genot het oog ontwijk'; 
Eens, na vreugde- en rouwtooneelen, 
Zijn wij dan, bij de Englenspelen, 
Kindren van Gods Hemelrijk. 
 
j. van harderwijk, rz. 


De menschelijke hand.

De mensch heeft, in de natuurlijke historie, zijne onderscheidende benaming van de hand ontleend; hij is het eenige tweehandige schepsel. Ik ben niet voornemens hier iets omtrent haar zamenstel of gebruik te zeggen; maar, daar zij nog nimmer als een zedelijk werktuig is voorgesteld, als in een innig verband met hart en gevoel staande, als derzelver voorname aanwijzer en verkondiger, en als het vermogende zielswerktuig, waarmede een groot gedeelte van het stoffelijke goed en kwaad, hetwelk ons geslacht ten deel valt, gewrocht wordt, zoo zij het mij vergund, met betrekking hiertoe, eenige weinige aanmerkingen in het midden te brengen.
God heeft het ligchaam in het algemeen tot een geschikt werktuig gemaakt, niet alleen om de bedoelingen van deszelfs onstoffelijken bewoner, de ziel, te volvoeren, maar ook om als 't ware de spiegel te zijn, die al deszelfs strekkingen en kenmerken terugkaatst; die elke beweging der in ons woelende zee aanduidt, zoo wel wanneer hare golven door den storm der hartstogten worden opgejaagd, als wanneer alles kalm, effen en rustig is. Geen der organen nu van het ligchaam is, door deszelfs maaksel of plaatsing, in allen opzigte tot vervulling dezer verrigtingen zoo klaarblijkelijk geschikt, als de hand. Het oog is, ja, misschien de getrouwste spiegel der zielsaandoeningen; maar, hoezeer het dat inwendige gevoel mag afbeelden en zigtbaar maken, is het volstrekt buiten staat, deszelfs bevelen uit te voeren; de hand daarentegen is de groote dienaar en gemagtigde der ziel, openbaart niet alleen hare innigste bewegingen, en verklaart, gemeenschappelijk met de tong, (en beide zijn, in

{==173==} {>>pagina-aanduiding<<}
hunne vereeniging, de weldadigste of de schadelijkste onzer ligchaamsdeelen) haren wil en voornemens, maar brengt die ook, op haar bevel, ten uitvoer. Daarom zijn ook, van de oudste tijden af, in de gewone spreekwijze, hart en hand, wil en uitvoering, verbonden geworden. De eerste dageraad der rede vertoont zich, bij het onnoozele kind, in de teekenen, die het met zijne handjes maakt; door middel derzelve biedt het zijne verzoeken aan voor al wat het verlangen mag; en, in nabootsing hiervan, worden Gods kinderen gelast, in den gebede hunne handen ten hemel te heffen. Liefde, vriendschap, weldadigheid, en al de zachte gevoelens in den mensch, gebruiken de handen als teeken en werktuig; de innige omhelzing, de hartelijke vriendschapsdruk, de liefdadige gift worden alle met haar volvoerd. Vreugd, voldoening, toejuiching, verwelkoming en afscheidneming, alles bezigt dit werktuig om zich te kennen te geven. Boetvaardigheid slaat er zich de borst mede; gelatene berusting vouwt ze zamen; godsvrucht en liefde tot den Schepper strekt ze ten hemel.
Maar de handen worden niet alleen gebruikt, om de vriendelijke gevoelens der ziel te doen blijken. Ook die van tegenovergestelden en min beminnelijken aard bezigen dezelve als hunnen aanwijzer. Toorn dreigt en nog heftiger en hatelijker driften vernielen met dezelve. Ja, de handen zijn de werktuigen, waarmede een groot gedeelte van het kwaad, de gewelddadigheid, de verwoesting en de ellende, welke onze bedorven aard in de wereld gebragt heeft, veroorzaakt worden.
Bij menige gelegenheden wordt de hand de spreker, in plaats van de tong. Den voorsten vinger noemt men den index of wijsvinger, omdat wij daarmede het voorwerp, waarop wij eens anders aandacht willen vestigen, gewoon zijn aan te wijzen. Door hulp der vingers is de doofstomme in staat, zich met zijne medemenschen te onderhouden, en is daardoor niet geheel afgescheiden van de genoegens der zamenleving; en evenzeer kunnen wij door derzelver dienst onze gedachten mededeelen waarheen wij ook willen, hoe groot de afstand ook zij, zelfs naar de woonverblijven der tegenvoeters.
God zelf verwaardigt zich, om geestelijke weldaden aan zijn volk te doen toekomen door de handen van daartoe verordende personen, bij de plegtigheden van aanneming en in-
{==174==} {>>pagina-aanduiding<<}
zegening; en de geheiligde Vriend, Beschermer, Voorspraak en Verlosser van ons geslacht schijnt, toen Hij op aarde verkeerde, de meeste zijner wonderdadige genezingen verrigt te hebben met het opleggen der handen; ook bij het zegenen, wanneer kinderkens tot Hem gebragt werden, legde Hij hun de handen op, en bij zijne hemelvaart verhief Hij zijne handen, om zijne jongeren te zegenen.
Al de wijzen te willen optellen, op welke gemoedsaandoeningen door de hand te kennen gegeven worden, zou eene eindelooze taak zijn. Ik zal derhalve nog alleen aanmerken, dat in het grootste deel der gevallen, welke ik aangevoerd heb, de handbeweging eene natuurlijke, niet eene toevallige of door willekeurige overeenkomst vastgestelde gevoelsaanduiding is; gelijk daaruit blijkt, dat zij, met geringe verandering, in alle tijden, bij alle volken en onder alle toestanden der maatschappij gebezigd is.
Hoe dankbaar moeten wij dan onzen Schepper niet zijn, dat hij ons met zulke bewonderenswaardige ledematen begiftigd heeft, die, meer dan eenige andere uitwendige ligchaamsdeelen, de onmiddelbare werktuigen geweest zijn, welke ons tot heeren en meesters gemaakt hebben van den bol, dien wij bewonen; en zulks niet alleen van de zigt- en tastbare stof, die voor onze voeten ligt, met alles wat er op groeit en leeft, maar ook als 't ware van de onzigtbare zelfstandigheden, die den aardbol omgeven, zoodat wij, op gelijke wijs als wij het water doen, zelfs luchten en bliksemstof in onze flesschen besluiten! Dus vermeerderen wij, door middel der handen, dag aan dag onze kennis en wetenschap, en diensvolgens onze magt; onze kunstvaardigheid in alle bedrijven en fabrijken, waarbij zij te pas komen; onze genoegens, onze gerijfelijkheden, kortom alles, wat het leven tot een' zegen maken kan.

Het neêrstrijken der sprinkhanen.

Het neêrstrijken der sprinkhanen, zegt een Engelsch reiziger, is, boven alle vergelijking, het vreeselijkste gezigt, dat mij immer voorgekomen is, en wordt in de gewesten van het Oosten en Zuiden als een der onmisbaarste blijken van 's Hemels gramschap aangezien.
Terwijl ik aan de westkust van Afrika reisde, ben ik eens van de aankomst dier gevreesde plaag getuige geweest. De insekten vielen met duizenden en tienduizenden om en op ons, op het strand, waarlangs wij reden, en in de zee, die aan onze voeten golfde; en evenwel bevonden wij ons buiten derzelver ergsten val, want ettelijke honderd roeden aan onze regterhand vloog het ontelbare hoofdleger, en naderde langzaam en met vasten voortgang, in eene regte lijn, als eene geweldige aanrukkende krijgskolom. De val van sprinkhanen

{==175==} {>>pagina-aanduiding<<}
uit deze middenkolom was zoo groot, dat, wanneer eene koe, die regt onder de streek der vlugt met grazen bezig was, in hare vruchtelooze pogingen om haar voedsel te rapen, haren mond aan den grond bragt, er onmiddellijk zoo digt een zwerm opging, dat voor het oogenblik haar kop bijna aan ons gezigt onttrokken was; en bij haar voortgaan vlogen drommen van sprinkhanen voor hare voeten op, zoodat men die zelfs van aanmerkelijken afstand bespeuren kon, niet ongelijk aan wolken stof, die op een' stormachtigen dag door den wind in de hoogte gejaagd worden. Aan het uiteinde van het veld zag ik de landlieden op hunne stokken staan leunen, en met hopelooze bedaardheid deze heirscharen des doods aanstaren, die als de engel des verderfs over het land zweefden, en al de blijde verwachtingen van het jaar aan vernieling wijdden; want waarhenen ook de verwoestende drommen hunne vlugt keerden, verdween het gouden graan, dat reeds de sikkel verwachtte, en het loof, dat de bosschen versierde. Zoo stonden dan deze ongelukkige landbouwers zwijgende en roerloos, bewust van de overstelpende grootte hunner ramp, maar ook tevens van hun volstrekt onvermogen om die af te wenden; terwijl iets verder, waar eenig boschland in de onmiddelbare rigting der naderende kolom zich uitstrekte, het in brand gestoken heidekruid, en boomen, die in volle vlam stonden, van den algemeenen schrik voor eenen geesel getuigden, welken de inwoners zelfs door zoo wanhopig een redmiddel poogden af te wenden. Zij meenden namelijk, dat de rook, uit het brandende bosch opgaande en de lucht vervullende, de regtstreeksche vlugt der kolom verhinderen, dezelve in verwarring brengen, de sprinkhanen naar zee drijven, en op deze wijs het land van hunne vernielende tegenwoordigheid bevrijden zou.
Het was een ontzettend en inderdaad een hartgrievend schouwspel, dat ik nimmer vergeten zal; en echter bevond er zich, onder al de genen, wier lot ik toen beklaagde en met wier vernietigden welstand ik medelijden had, waarschijnlijk niet een eenige, die het niet een Gode welgevallig werk geacht zou hebben, mij om het leven te brengen, of die, aangemerkt ik een Christen was, geaarzeld zou hebben mij aan te tasten, zoo ik ongewapend en niet door een trouw geleide verzeld geweest ware.

Bewijs in alles.

Zie, hier houd ik eenen Bijbel in mijne hand, en gij ziet den band, de bladen, de letters, de woorden, maar gij ziet noch de schrijvers, noch den drukker, den lettergieter, den inktmaker, den papiermolenaar, den binder. Nooit hebt gij dezen gezien en nooit zult gij hen zien; en evenwel is er

{==176==} {>>pagina-aanduiding<<}
niemand uwer, die in het hoofd zal krijgen, het aanwezen dezer lieden te betwisten of te ontkennen. Ik ga verder: ik houd staande, dat gij de zielen zelfs dier menschen ziet, wanneer gij het boek ziet, dat zij vervaardigd hebben, en gij vindt uzelven gedwongen te erkennen, dat zij bekwaamheid, behendigheid, beleid, geheugen, smaak, verstand en zoo vervolgens hebben bezeten. Op gelijke wijs, wanneer gij een schilderstuk ziet, oordeelt gij, dat er een schilder moet geweest zijn; ziet gij een huis, zoo begrijpt gij, dat iemand het gebouwd heeft; en bemerkt gij, in dat huis, het eene vertrek tot dit, het ander tot een ander gebruik berekend, eene deur om binnen te treden, een venster om licht in te laten, eene haardsteê om vuur te bevatten en eenen schoorsteen om den rook af te leiden, alsdan oordeelt gij, dat de bouwmeester iemand van bekwaamheid en vooruitzigt heeft moeten zijn, die het huis met opzet zoodanig heeft ingerigt tot gemak der bewoners. Welnu, onderzoekt op deze zelfde wijs het wereldgebouw, en beklaagt den man, die, wanneer hij het afbeeldsel eener korenschoof ziet, verstands genoeg heeft, om te begrijpen, dat een timmerman het paneel gemaakt heeft, en dat er ergens een schilder moet geweest zijn, welke het voorwerp geschilderd heeft; maar die, wanneer hij die korenschoof zelve ziet, verstandeloos genoeg is, om niet tot zichzelven te zeggen: Voorwaar, dit is het werk van eenen wijzen en goeden Schepper!

Een beroep, vrij van patent!

Onlangs verscheen een jong manspersoon, wegens vagabondage, voor de Correctionele Regtbank te Parijs. - ‘Uw naam?’ - ‘Arthur.’ - ‘Ouderdom?’ - ‘Vierentwintig jaren.’ - ‘Beroep?’ - ‘Dief!’ - ‘Hoe kunt ge zulk eene verklaring voor het Geregt afleggen, en wel zonder eenige aanleiding, daar gij niet wegens diefstal, maar alleen wegens bedrijfloos rondzwerven, dat der Policie verdacht is voorgekomen, zijt aangeklaagd?’ - ‘Gij vroegt mij naar mijn beroep, en ik zeide u: ik ben een dief; want dat is het beroep, 't welk ik uitoefen.’ - ‘Waar en wat hebt gij dan gestolen?’ - ‘Dat moogt gij elders onderzoeken. Uw pligt is, zulks te ontdekken; de mijne, het te verbergen. Elk doe den zijnen!’ - De Regtbank veroordeelde den onbeschaamden tot zes maanden kerkerstraf en vijf jaren onder toezigt der Policie.

Mengelw. No. II. bl 83, reg. 14 v.o.: sommigen.

- - - bl. 98. reg. 20: halven.

- - - bl. 107. reg. 15: ontplooid.

- - - bl. 112. reg. 24. moet staan: nogmaals te lezen, en gezegde

Voorrede voorts onpartijdig te vergelijken, enz.





{==177==} {>>pagina-aanduiding<<}

Mengelwerk.

Over het gebrek aan gematigdheid en achting jegens het publiek van openbare schrijvers en sprekers.

Door Mr. Jeronimo de Vries. (*)

Vóór eenigen tijd bevond ik mij in eenen letterkundigen kring, en, na het eindigen der werkzaamheden, viel het gesprek over het nieuw uitgekomen of liever uitkomend werk van den beroemden bilderdijk, Geschiedenis des Vaderlands. Men berispte algemeen de hier en daar kenbare sporen van partijdigheid en drift, en ik liet mij ontvallen, ‘dat het bilderdijk wel eens aan zelfbedwang en het betoon van die achting, welke schrijvers aan het publiek verschuldigd zijn, gehaperd had.’ Dit is door een' der tegenwoordigen mij openlijk ten kwade geduid, en daaruit zijn gevolgtrekkingen afgeleid, ook ten opzigte van mij omtrent bilderdijk, die ik geenszins voor de mijne, of door mij bedoeld, erken. Ik achtte bilderdijk hoog bij zijn leven, en waardeer de werken van hem, van wien ik niet dan hartelijkheid en vriendschap ondervond, thans nog hooger. Gaarne wil ik zijne verdiensten, ook zijne miskende goede hoedanigheden, in het licht stellen. Ik ben er ook verre van verwijderd, op zijne rekening te zetten, wat, voor een gedeelte ten minste, op dezen of genen uitgever zijner werken kan gesteld worden. Zelden of nooit schreef hij anders dan voor zichzelven. Alleen zittende voor zijne schrijftafel was hij een geducht vijand, een al te stout en moedig held, een hevig aanvaller; in

{==178==} {>>pagina-aanduiding<<}
gezelschap bij en voor anderen de beleefdheid en dienstvaardigheid zelve. Om uitgeven dacht hij weinig; men moest er voor hem en de zijnen wel om denken; maar, hoe dit zij, de stelling, dat vele schrijvers en sprekers te weinig zich bedwingen, en alzoo te kort doen aan de achting, die men aan het publiek verschuldigd is, laat ik mij niet ontwringen, en de openlijke vermaning, hoe bescheiden en zonder mij te noemen gegeven, in plaats van mij terug te brengen, werd de moeder der Verhandeling, die voor mij ligt, en welke ik de vrijheid neem thans mede te deelen.

Iedere vereeniging, ieder gezelschap, groot of klein, ieder gezin zelfs, is niet alleen aan waarheid en zedelijkheid, maar ook aan zekere beschaafde en ordelijke formen verbonden, waaraan ieder lid zich in het redelijke moet onderwerpen. Tot dit verband, met deze belofte, treden wij de groote maatschappij des levens binnen, om elkander te dragen, te gerijven, te helpen, geen aanstoot, meer dan noodig is, te geven, of in daden of in woorden. Die hiertegen zondigt mist niet alleen het doel zijner maatschappelijke en burgerlijke roeping, maar misdoet tegen die bescheidenheid en beleefdheid, welke de eene mensch den anderen schuldig is, en die daarom door de Ouden zoo te regt menschelijkheid genoemd werd. Deze welvoegelijkheid met onpartijdigheid en liefde tot de waarheid in acht te nemen, hiertoe is ook inzonderheid ieder openbaar schrijver of spreker verpligt.
Dat hiertegen in onze dagen in vele opzigten gezondigd wordt, zal niemand ontkennen. Zekere hardheid in het schrijven, zekere partijdigheid, afwijking van het kalme, betamelijke en zachte, is doorgedrongen, hetwelk, te allen tijde berispelijk, zulks althans bijzonder zijn moet in eenen tijd, waarin men zich op vrij wat beschaving beroemt. Heb ik vroeger (*) tegen het ligtvaardig, ongunstig en driftig oordeelen over, en bedillen van groote vernuften, vooral in zaken van

{==179==} {>>pagina-aanduiding<<}

kunst, geijverd, en welligt den schijn op mij geworpen van al te groote inschikkelijkheid, thans zal ik, als tot een' tegenhanger, het verkeerde der verwaarloozing van de gematigdheid en achting, welke inzonderheid schrijvers en sprekers aan het publiek verschuldigd zijn, schetsen, onder inmenging van eenige, mijns oordeels, voor dezen tijd niet onbelangrijke wenken of opmerkingen, die, hoezeer, ik erken het gaarne, met mijn onderwerp in geen regtstreeksch verband staande, welligt tot nadenken en nut zullen kunnen strekken. Moge het voor te dragene niet tegen mij en mijn onderwerp getuigen, en ik iets goeds, naar tijd en behoefte, overeenkomstig mijne bedoeling en mijne hoogachting voor u, Toehoorders, hierdoor bijdragen!

Door zelfbedwang en betoon van achting meen ik die eerbiedenis, die passende en voegende formen, welke oordeel, pligt, doel en zamenleving vorderen. Door het publiek versta ik niet het gemeen, den grooten hoop, het zoogezegde oningewijde gemeene volk (profanum vulgus), dat heilig en onheilig verwart, en dat men uit tempels, aan Godsdienst, verlichting en beschaving gewijd, te regt weert, of liever dat zichzelf daarvan verwijdert, maar een gewillig, belangstellend lezend en hoorend publiek.
Ons leven is niet een bloot natuurlijk bestaan, als dat van plant of dier, maar een redelijk, verstandig, maatschappelijk leven. Het moet tot grond hebben onszelven en anderen tot een beter leven op te leiden. Dit is de groote lastbrief, ons gegeven van Hem, naar wiens beeld wij geschapen zijn, en aan wien wij eens rekenschap zullen moeten geven. Zucht en liefde tot het ware, goede en schoone moeten het beginsel zijn ook van onzen omgang met anderen. De waarheid bovenal moet ons heilig zijn. De waarheid staat onder het onmiddellijk oog en gebied der Godheid. Achting, eerbied voor datgeen, hetwelk wij, na behoorlijk onderzoek, waar vinden, moet dus den grondslag, het wezen,

{==180==} {>>pagina-aanduiding<<}
doel, de kern ook van hetgeen wij aan anderen mededeelen uitmaken. Deze liefde tot, dit behartigen van, dit gevoel voor waarheid is en moet zijn de grondstof, het zuivere en echte goud en zilver onzer verkeering met anderen. Hoe in het openbaar voorgedragen, moeten taal en schrift, moet alle openbare mededeeling den toets van deze grondstof kunnen doorstaan. Men verwacht van hem, die spreekt of schrijft, dus in de eerste plaats waarheid. En waaruit blijkt dezelve? Uit opregtheid en onpartijdigheid. Toont iemand vóór zijn spreken of schrijven bereids partijdigheid, zoo mag, zoo moet hij ons met regt verdacht voorkomen.
Maar niet alleen waarheid, ook zedelijkheid behoort tot dien grondslag. Ons geheele bestaan is opvoeding. Liefde tot het ware is met liefde tot het goede op het naauwst vereenigd. Elkander tot hooger op te voeren, te helpen, ons onderling waar geluk te bevorderen, is het groote, hooge doel des levens. Die spreken of schrijven wil, doe het dan in den geest der waarheid en der zedelijkheid, of hij spreke of schrijve niet. Hij zwijge, en verdrage de verkeerdheid der wereld met een kalm, effen en stil gemoed, zoo veel mogelijk gewikkeld in den mantel van eigene deugd, waakzaam en oplettend op zichzelven.
Niet alleen waarheid en zedelijkheid, ook beschaafdheid behoort tot het doel des levens. Ook het schoone en behagelijke mogen van het ware en goede niet worden afgezonderd. Het kostbare juweel van waarheid en zedelijkheid, wel geslepen, goed gekast en in den dag gezet, blinkt dan eerst regt helder en naar echte waarde. Die anderen wil opvoeden, beschaven, tot indrukken voor het goede verteederen, toone in de eerste plaats zijne eigene goede opvoeding en beschaving. Hij geve het voorbeeld, en verge niet van anderen, wat hij zelf niet in zich bewijst en aantoont. Hij eische niet van anderen, wat hem in anderen jegens hem hinderlijk en aanstootelijk zijn zou. Ook hier geldt de Goddelijke les: doe eenen ander' zoo als gij zelf zoudt wenschen dat u ge-
{==181==} {>>pagina-aanduiding<<}
schiedde. Hij zelf wil immers heusch en fatsoenlijk behandeld worden.
Die dus tot het groote werk, om anderen openlijk te leeren, optreedt, moet niet alleen als een waarheidlievend, naauwgezet, maar ook als een gekuischt, wellevend en beschaafd man op- of voortreden, waardig het gezelschap en den omgang met anderen. Hem is zeker bedwang, zekere omzigtigheid als opgelegd. Ruwheid ligt noch in het wezen, noch in de noodzakelijkheid van waarheid en zedelijkheid, maar wetenschap en kennis. Men moet de onderwerpen, waarover men spreekt, men moet de zaken, die men mededeelt, vóór dat men ze voordraagt, zelf hebben gewikt en gewogen. Men moet ons geven de slotsom van dat overdenken. Wij hebben zoo zeer niet te doen met hem, die spreekt of schrijft, dan wel met dat, wat hij spreekt of schrijft. Wèl spreken en wèl schrijven is geheel wat anders en vrij wat hoogers, dan goede stijl, schrift en uitspraak. Het is het middel, de kunst ter overreding tot datgeen, wat waar en goed is. Wij zien, ja, op den muntslag, maar bovenal op goede gehalte. Wij eischen goede specie, echte munt, of rekenen ons anders onvoldaan. Wij willen den denker, den voorstander van het edele, ware en goede, niet zijne taal, schrift of persoon. Hij wachte zich dus, zichzelven als op den voorgrond te stellen, van zichzelven als 't ware zijne welsprekendheid te willen ontleenen. Zoodra wij merken of weten, dat een schrijver of spreker zichzelven en niet zoozeer de zaak voordraagt en voorstaat, wordt de aandacht hem met volle regt opgezegd.
Bedaardheid, M.H., is met kalme overdenking, met dat wikken en wegen ten naauwste verbonden. Zoodra men te groote drift verraadt, worden wij als 't ware opgeroepen, om op onze hoede te zijn. Wij rekenen spreker en schrijver dan vervreemd van zijn voorstel, ja als buiten zichzelven. Toont hij zichzelven niet meer meester te zijn, hoe wil hij dan de leermeester van anderen zijn of worden? Hoe wil hij onze aandacht ver-
{==182==} {>>pagina-aanduiding<<}
der boeijen, die zichzelven niet meer in bedwang heeft? Liefde tot de zaak, geen eigenliefde, geen eigen lofbejag, die men vergeefs zoekt te koopen door minachting en persoonlijken aanval van anderen, geven de ware klem en kleur aan hetgeen wij voordragen. Geen hartstogt, maar bescheidenheid, minzaamheid, innemendheid zijn uitvloeisels van onze achting, onze eerbiedenis jegens anderen. Zij, die beleefd zijn, dat is, die het nut van de welbestede levensreis aan den dag leggen, die het wel met ons meenen, met ons goed en hartelijk omgaan, zijn te regt de geliefdsten in onze geliefde kringen. Want, gelijk eene begaafde en beschaafde vrouw (*) (en wie gevoelen in dit opzigt fijner, dan zulke vrouwen?) gezegd heeft,

Slechts die beleefdheid wint het hart, 
Die door het hart is ingegeven. 

En nu, wat lid van een goed geordend gezin, wat beschaafd mensch moet zich niet schamen, in eenig goed gezelschap ongemanierde, harde, bijtende woorden tegen iemand te bezigen, zijne geuite gevoelens en meeningen met onmatigen ijver, met zelfverheffing, en als met gezag, vast en vol te houden, zijne magtspreuken als bewijzen anderen op te dringen, door schimp en scherpte anderen belagchelijk, door eigene loftuiting zichzelven behagelijk te willen maken? Die zich zoo denkt aan te bevelen, is van den waren weg af. - Wel nu, weet, T., dat het publiek het grootst en allerbelangrijkst gezelschap is. Het wacht, het wil, het heeft regt op betoon van achting en eerbiedenis. Het wacht, het wil, het heeft regt, ingelicht, opgehelderd, beschaafd, overtuigd, opgeleid, niet onheusch behandeld en bejegend te worden. Die driftig, ongekuischt, in losse en platte taal spreekt, maakt zich de aandacht der beschaafden, onder welke hij zelf toch wel wil gerekend worden, onwaardig. Hij geeft als 't ware eene openbare verklaring, dat hij zichzelven niet langer bevoegd en geregtigd rekent, tot den beschaafden

{==183==} {>>pagina-aanduiding<<}
kring, tot de fatsoenlijke wereld te behooren, en tot haar te spreken. Hij rangschikt zichzelven bij het gemeen, en spreke dan ook voortaan tot hetzelve, als tot de zijnen! - Maar, zijn doel en meening was toch anders; hij wilde overtuigen, verbeteren. - Voorwaar, dan heeft hij de regte middelen niet gekozen. Hij raadplege zijn eigen gemoed. Geen ruwe toon overtuigt of verbetert. Hij, die door den toon der zachte en minzame vertrouwelijkheid het wedervertrouwen van anderen weet op te wekken en te winnen, zal beter doel treffen. Die ons bekeeren wil, doe het met geene geestrijke, bedwelmende dranken; - die ons overwinnen wil, doe het met ridderlijke wapenen; - die ons overtuigen wil, doe het met kracht en klem van welgeordende redenen; - die ons genezen wil, leere ons gestel eerst regt kennen en doorgronden, dan onze kwaal of ziekte, en schrijve daarna kalm het voorschrift dier geneesmiddelen, welke het zekerst en, zoo mogelijk, het zachtst en gemakkelijkst werken. Welk genees- en heelmeester, ter wegneming van eenig natuurlijk gebrek, begint dadelijk met branding of insnijding, vóór dat hij de heeling door warme bedekking, stoving, uiteendrijving en uitwaseming, kan en mag het zijn, beproefd heeft. En ach! onze inwendige kwalen zijn nog zoo veel moeijelijker dan onze uitwendige te ontdekken en te genezen! Wie durft zich hier als genees- en heelmeester van anderen, bij zoo veel eigen gebrekkigs, stout en fier aanmelden? wie zich hier als geordend en geregtigd verheffen? Ieder heeft zijne wijze van zien. Dwaling is geene misdaad. Wij zelven hebben onze meeningen, onze dwalingen; anderen hebben de hunne. Beiden hebben wij gelijke regten op eene heusche en beschaafde behandeling.
Het is niet te ontkennen, dat men thans, in het algemeen, over openbare mededeeling al te los heenloopt, en het gewigt daarvan niet altijd genoeg beseft of inziet. Het is steeds belangrijk in zichzelf, tot het publiek te spreken. Het vereischt zekeren graad van stoutmoedigheid, opdat ik niet zegge zeker gevoel van eigene waarde. Het is

{==184==} {>>pagina-aanduiding<<}
eene soort van niet onbelangrijke rekenschap, welke men op zich neemt; eene verantwoordelijkheid, waartegen, bij dieper indenken, menig ligtzinnige zou opzien. Het eens openbaar geuite woord, het ter uitgave afgestane schrift is ons eigendom niet meer. Wij zien wel de drukproeven na, maar het gedrukte kunnen wij niet meer naoogen, den invloed daarvan zeer moeijelijk ontdekken. Menig schrijver, indien hij de gevolgen, de uitwerking kon zien van hetgeen hij, min doordacht - wij zeggen nog niet eens, als een offer aan zijne eigenliefde of verwaandheid - in de wereld stiet, zou terugtreden. Het is niet te ontkennen, dat vroeger meerdere spaarzaamheid, meerdere omzigtigheid, meerdere schroomvalligheid hieromtrent plaats had. Men kan het niet tegenspreken, ook te dezen, gelijk in het algemeen, had bevorens meer beradenheid plaats. Men liet het, Dichters uitgezonderd, het zij dan te regt of te onregt, meer over aan mannen van zekere bepaalde opleiding, door beroep of stand eenigermate daartoe verordend. Welligt is de algemeene of openbare mededeeling ook daarom niet zóó klassiek. De schoone naam van Letterkunde heeft een' ruimer' kring gekregen; maar of de letteren daarbij in degelijkheid zoo zeer gewonnen hebben, is eene andere vraag. Bij veel onmiskenbaar goeds der meer algemeene mededeeling, welke wij lof en hulde toebrengen, moet het zedelijke en betamelijke bovenaan blijven staan.
De voordeelen der meer openbare mededeeling, ook bij wijze van overgeprente schrijfkunst, zijn groot en onberekenbaar. Den hartgrondigsten dank breng ik aan de uitvinding der Boekdrukkunst toe; de innigste genegenheid heb ik voor hare redelijke vrijheid, en ik beklaag de kleingeestigheid van sommigen, die, gelijk in vele opzigten, zoo ook hier, de vermeerderde middelen van kennis en beschaving dat willen aanwrijven, wat aan het misbruik alleen te wijten is; maar het is toch niet te ontkennen, dat, met het ware en goede, ook hierdoor veel schijnwaarheid en schijnschoon, veel ijdelheid, veel schaduw voor ligchaam en wezen, is in de we-
{==185==} {>>pagina-aanduiding<<}
reld verschenen, en dat de kamp en keus tusschen het kwade en goede niet gemakkelijker, daarentegen de bemoeijing met min gekende en moeijelijk te doorgronden zaken grooter is geworden.
Niets moeijelijker, M.V., dan echte Staatskennis. Den regten stand der openbare zaken, de ware beginsels, de regten, verdragen, wetgeving, uitvoering, in- en uitwendige betrekkingen, de morele en physieke krachten van Staten en volken te doorgronden, welk een omvang van kennis, welk eene moeijelijke studie! en echter welk een drom en menigte, in onze dagen, van openbare en bijzondere politiseerders bij monde en in geschrifte! Niets is thans gemeenzamer, zeide, nu bijna eene eeuw geleden, de Hollandsche Spectator, dan het politiseren; en wat is er sinds dien tijd, wat wordt er niet in den onzen over staatkunde in het openbaar en bijzonder gesproken en geschreven! Treden wij bijeenkomsten, waar de nieuwspapieren, dagbladen en tijdschriften voorliggen, binnen; men spreekt onder eene losse pijp, met het gelag voor zich, in rook en damp, fier en vast over onzen Koning, onze staatsregeling, ons leger, en over onze wetgevers, over ons budget, alsof men over eigene huishouding, kantoor- of winkelzaken, over eigene beschikbare voorwerpen sprak. Men doet dikwerf alsdan te kort aan de eerbiedenis, hooger en waarlijk moeijelijk bestuur verschuldigd. En nemen wij de nieuwspapieren zelve in handen; hunne schrijvers althans doen niet zelden grootelijks te kort aan de gematigdheid en achting, welke zij aan het publiek, aan de waarheid en onpartijdigheid verschuldigd zijn. Zij zijn niet zelden de tolken en herauten der partijschap, die hen onderhoudt en betaalt, raddraaijers van deze of gene staatkundige partij, zoodat wij bijna, vóór dat wij nog lezen, als vooruit weten, wat, of ten minste in welken zin of geest wij zullen lezen; ja, geheel tegenstrijdige berigten in bladen, van wederzijden partijdigheid verradende, doen het nu en dan bijna weinig verschillen, of men leest of niet leest, en zulks de ernstige bedenking

{==186==} {>>pagina-aanduiding<<}
dan ook wel eens bij ons opkomen, of men welligt niet vrij wat tijd en noodelooze bemoeijing zou uitwinnen, met de openbare waarheid, die toch op haren tijd hare taal luide en algemeen genoeg verkondigt, rustig af te wachten. Wie verwart zich niet b.v. thans in de tegenstrijdige Spaansche legerberigten, in de snorkende aankondigingen van overwinningen, om nederlagen te bedekken? Wie denkt niet hier aan die vroegere reeks van opgesmukte Fransche bulletins uit de groote armee, door de laatste en eenig ware, die uit Moskou, verslonden? Een ligtvaardig, al te gewaagd oordeelen over de vertegenwoordigers, over de hoogere en lagere uitvoerders en handhavers onzer belangen, bij monde of in openbaren geschrifte, is iets onttrekken aan het vertrouwen, hun door ons geschonken, en bij vele volken de bron van onrust en tweedragt. Dit is onedelmoedig en onverantwoordelijk. Maar daarom mogen Vorsten en hunne dienaren, willen of kunnen zij, om redenen van Staat, niet luid spreken, den waren stand van zaken niet in een verkeerd licht plaatsen. Hun voegt een vast plan, een helder hoofd en, waar het pas geeft, een open hart en mond. Vorsten, die van Ministers, dat is veelal van een vast plan van staatsbestuur, bijna als van kleederen verwisselen, doen te kort aan de achting, het volk verschuldigd; en dit volk vernedert zichzelf, wanneer het zijn heiligst regt, zijne stem tot kiezing, aan den meestbiedenden verkoopt, kiezers en wetgevers dwingt tot verlaging en vernedering, tot beloften, die zij als eerlijke lieden noch kunnen noch mogen houden, tot aankleving of tegenstemming van partijen of Ministers, vóór dat derzelver voordragten nog bekend zijn, ja tot onbepaalden tegenstand van, of onbepaalde medewerking met staatspersonen, vóór dat deze nog als zoodanig gehandeld hebben. Schandelijke bedrijven inderdaad, Gode zij dank van over zee nog niet naar ons overgewaaid! Maar niet minder
schandelijk is het gedrag van Wetgevers, welke den eersten pligt, dien van orde, bescheidenheid, beschaving en wellevendheid, in openbare vergaderingen,

{==187==} {>>pagina-aanduiding<<}
jegens het Hoofd van den Staat verwaarloozen, hunne partijdigheid botvieren, en alzoo aan hunne lastgevers, het publick, openlijk het voorbeeld geven van, ja hen als oproepen tot onordelijkheid, onrust en woeling, welke, door partijschap eens tot oproer aangeblazen en uitgebarsten, noch door den Vorst, noch door henzelven daarna te stuiten zijn, en de welvaart des lands, met die hunner bijzondere belangen, vernielen. Ook die Wetgevers voorwaar toonen weinig achting voor hunne roeping tot medewerking, overeenstemming, onpartijdige, kalme behartiging van het ware en goede, die in de zalen der wetgeving bepaalde plaatsen, regts, links, of in het midden, kiezen, om hunne partijdige bedoelingen in nog niet eens voorgekomene zaken aan den dag te leggen, en, als die voorkomen, ze met alle kracht van lange, smaadvolle redevoeringen te begeleiden. Denkt niet, M.H., dat de waarheid op deze wijze, als van alle zijden getoetst, aan het licht komt! Neen, zij behoeft geene Fransche partijschreeuwers; zij is eene vijandin van overdrijving en partijdigheid, en zij weet hare stem en haar regt op haren tijd, met kalmte, onbevooroordeeld toch en beter te doen gelden.
Niets gewigtiger dan de behandeling der Geschiedenis, zal zij ten minste eenigzins een leerboek des levens en der wijsheid zijn. De Geschiedschrijver althans moet een' onpartijdigen, waarheidlievenden geest en pen bezitten. De geschiedkundige voorvallen met een' echt wijsgeerigen, dat is waarheidzoekenden zin te behandelen, en die aan anderen welgevallig, onderhoudend, onpartijdig voor te dragen, is inderdaad een zeer moeijelijk werk, en des te moeijelijker, daar vele uitkomsten in de huishouding der volken, even als in die van het dagelijksche leven der menschen, dikwerf tegenstrijdig zijn met de eigenlijke bedoelingen. Hier althans is ernst, bedaardheid, liefde voor de waarheid noodig, ja onmisbaar; en die de Geschiedenis uit een ander, eenzijdig oogpunt beschouwt, de opgaven en voorvallen dringt en wringt naar meeningen, bij hem vooruit geliefd, naar

{==188==} {>>pagina-aanduiding<<}
gevoelens, door hem bij uitsluiting aangehangen en voorgestaan, misdoet hierdoor aan de achting, die hij aan het publiek is verschuldigd, vooral dan, wanneer hij zich soms harde taal en lage uitdrukkingen laat ontvallen, zoodat de uitgever enkele woorden zelfs niet anders dan met stippen, die het ergste doen vermoeden, durft aanduiden. Men mag zich over eene dergelijke behandeling der Geschiedenis, bij al het onbetwistbare, gewigtige en leerzame, vooral door vergelijking en meerdere keus van het proefhoudende, wel met mij bedroeven, en zulks aan verwaarloozing van bedwang en eerbiedenis of achting jegens het publiek toeschrijven. Gewis, de ware drijfveren der daden, die het lot van Vorsten, volken en Staten beslissen, na te gaan, en de slotsom dier onderzoekingen, met bescheidene beoordeeling van anderen, na de zaak van alle kanten gewikt en gewogen te hebben, in kiesche bewoordingen bedaard en kalm mede te deelen, is verre van gemakkelijk, moeijelijk inzonderheid voor een' hoog en dichterlijk gestemden geest. Daarom behoeft men eene vaste overtuiging en stellingen, daarop gegrond, niet te laten varen, of te vervallen tot al te stijve en drooge chronologische opgaven van anderen. Maar, zoo eene opgesierde, partijdige behandeling der Geschiedenis de hoog wijsgeerige of zoo zeer geroemde pragmatische heeten moet, dan houde ik mij, uit voorzigtigheid, nog liever bij de oude en dorre kronijken.
In het algemeen moeten, zoo in het behandelen der Geschiedenis als anderzins, zaken en personen voorgesteld en behandeld worden naar den aard der liefde, zoodat men het goede opneemt, bijlicht, verheft, aanmoedigt, en het min goede als meer laat liggen in zeker duister. Daarom hindert ons te regt iedere vinnige beoordeeling van aangekondigde werken in schriften, die dikwerf partijdigheid, vooringenomenheid, bijzondere belangen en gevoelens, aanvallen van en op personen, in plaats van oordeelkundige beschouwingen der werken, bevatten. Het is, ja, gemakkelijker, het boek, dat men beoordeelt of aankondigt, te doorbladeren, dan te doorlezen,

{==189==} {>>pagina-aanduiding<<}
met hooge, beslissende woorden, dan met duchtige bewijzen voor den dag te komen, enkele plaatsen uit haar verband te rukken, dan het geheel onpartijdig en naauwkeurig na te gaan. Wanneer men ook hier de achting, die men aan schrijvers en uitgevers en tevens aan het publiek verschuldigd is, ter vestiging van eene goede kritiek, meer behartigde, zoude onze keus en smaak, bij het uitkomen van zoo vele en onderscheidene werken, beter geleid en gevestigd worden.
Alle openbare rede is aan welluidendheid en zekere werktuigelijke maat, wat meer is, aan matiging, orde en bedwang verbonden. Het fijnst, meest overstelpt gevoel, de meest vurige verbeelding, ook die van den Dichter, is hiervan niet uitgesloten. Dichten is geen verdichten, de waarheid te kort doen; integendeel, de grondslag, het doel van het verdichten zelfs moet waarheid en zedelijkheid zijn. Hier geldt de uitspraak van boileau:

Rien n'est beau que le vrai, le vrai seul est aimable. 

of van de lamartine:

C'est pour la Vérité que Dieu fit le Génie. 

of wil men stouter taal, Nederduitsch, van den vondel onzer Eeuw, den eenigen bilderdijk, die, als vereischten van dichtkunst, klare denkbeelden, zuivere kennis, wijsbegeerte, kunst van overreding tot waarheid, orde, zedelijkheid en schoonheid, reeds in zijne jeugd vorderde, en daarvoor te regt met goud bekroond werd, (*) en die, in later jaren, na in zijn gedicht, de Dichter, de stoute vlugt van eenen adelaar geschetst te hebben, dus voortgaat:

Niet anders stijgt, voor 't oog der aard', 
De fiere Dichter hemelwaart, 
Bij 't eens ontvonklend boezemgloeijen; 

{==190==} {>>pagina-aanduiding<<}

Terwijl hij 't onverdraaid gezigt 
Op 't stroomend vuur der waarheid rigt, 
Waar schoon en deugd in zamenvloeijen. (*) 

Hij, die stelt, dat een Dichter, wanneer hij tot het rijk der waarheid afdaalt, als 't ware ophoudt Dichter te zijn; dat de voorstelling hier alles, de zaak eigenlijk weinig of niets is; dat phantasie met poëzij moet verzeld gaan; dat onbeschaafdheid de moeder is der natuurlijke, echte dichtkunst, - hij verwerpt voor een goed gedeelte, wat sinds eeuwen voor klassiek gehouden is, en neemt een zeer gevaarlijk stelsel ter verdediging op zich. De Ouden noemen dichten maken, vinden, poëzij de kunst om te maken, te bevestigen, voordeelig en nuttig te maken; en wat is dichten anders bij ons? Zeker geen los-, maarveeleer vast- en digtmaken. Losheid in zeden, losheid in taal, ongebondenheid in zaken, staan dan ook eigenlijk regtstreeks hier tegenover. Dezulken, als minachters, bedervers van het publiek, weerde plato te regt uit zijn Gemeenebest; maar hen, die den Staat door geginsels en krachtige zangen bevestigden, tot het ware en goede stemden, behield hij gaarne. De geheele oudheid, gelijk later tijd, moge niet die leer beleefd hebben; zij predikte toch niet ligt eene andere. Bij Grieken en Romeinen, bij Israëlieten en alle oude volken was daarom Poëzij met Godsdienst op het naauwst verbonden, en de Lierzang eene Godgewijde opwekking tot deugd, moed en heiligheid. Ons innig, in maat uitstroomend gevoel is alsdan eene overstorting van liefde voor het goede en schoone. Ook voor het schoone, zeg ik. Niets toch schokt meer ons gemoed en gevoel, dan eene harde, wanstaltige, bonte voorstelling. Die het goede daarmede wil aanbevelen, en de waarheid met een hansworsten- of duivelspak omhangen, is, naar mijn oordeel, verre van den goeden weg afgedwaald. Geene hoog romantische of phantastische, gee-
{==191==} {>>pagina-aanduiding<<}
ne ijzingwekkende of helsche voorstellingen zijn hier noodig. Waarheid en deugd
behoeven ze niet. Het echte schoon heeft er een walg van. Hij, die wanstaltigheden, hoe menschelijk omkleed, ten tooneele voert, doet te kort aan de achting voor het publiek. Zulke gedrogten, in Duitschland en Engeland gekweekt, in het weelderig en verbasterd Frankrijk, naar zijnen aard, hooger opgevoerd, mogen hier en daar nog sporen van vinding en vernuft vertoonen; wij beklagen het land, waar een victor hugo en dergelijken de corneilles en racines hebben verdrongen. Wij moeten waakzaam zijn, om ons wankelend nationaal tooneel daarvoor te hoeden, om het te schragen en te stutten. De achting voor het publiek is reeds genoeg geschokt door den tooneelspeler, die zichzelven, niet den Dichter speelt, en die, door overdrijving en overspanning, door het ijselijke eener pijnlijke kunst van krimpend wroegen en sterven, te vergeefs het ware publiek tracht te behagen.
Er is bijna geen edeler, geen verhevener kunst, dan de eigenlijke welsprekendheid. Wat is heerlijker en begeerlijker, dan zaden van waarheid, deugd en zedelijkheid uit te storten, en die in de gemoederen van anderen te doen ontkiemen; kracht en keur van woorden, klem van taal en zin te zoeken en te bezigen, om moed en lust te doen ontbranden; wil en zin te buigen; uit de ziel tot de zielen te spreken; met opgerigten hoofde, in fiere houding, eene menigte alléén bezig te houden; burgers voor het Vaderland, burgers voor den Hemel, als een hoofdman, aan te voeren? Onsterfelijke eer en roeping! Groote redenaars, groote pleitbezorgers hebben geleefd. Zij en hunne cliënten, regters en de scharen, voor wie zij spraken, zijn gestorven; en echter, nog leeft demosthenes, nog leeft cicero in die schriften, waarin waarheid en zedelijkheid hen bezielden en het hart hen welsprekend maakte. Geene taal toch dringt zóó door, als die van regt, pligt, Godsdienst en zedelijkheid. Die grondslagen van het ware en goede,

{==192==} {>>pagina-aanduiding<<}
die klem van zaken, en even min beschaafdheid en welvoegelijkheid kunnen of mogen gemist worden, of men mist het wezen der echte welsprekendheid. Wel of goed te spreken over kwade zaken, is eigenlijk eene wederspraak in zichzelve. Een bedriegelijk spreker kan ons door zijne woorden en voordragt voor eenige oogenblikken als bedwelmen en betooveren; wij doorzien echter al ras zijne kunstgrepen. De begoocheling gaat voorbij. Wij bekomen en bekoelen. Zijne redenen vielen niet als goed zaad in de regte aarde. Het was geen ware eerbied, die ze uitstrooide; geene zon van achting, die ze koesterde. Dan eerst schiet het uitgeworpen zaad kiem, vezel en wortel; dan eerst brengt het goede halm, rijpe vrucht voort; dan eerst worden en blijven wij regt warm en welgevoed, wanneer de zaken meer spreken dan de redenaar, wanneer zijne stem door die van ons binnenste wordt vervangen, en wij, lang nadat hij gesproken heeft, alles nog eens bedaard in- en nadenkende, regt levendig beseffen en gevoelen zijne innige, hartgrondige stemming voor waarheid en deugd; ja, dan worden wij tot die zelfde beginsels ontvlamd, en onze warme en zuivere gevoelens ontlasten zich in edele daden.
Pleitzaal en leerstoel, ook zij vorderen, en te regt, welsprekendheid; maar, eilieve, hoort mij dien Regtsverdediger, zoo hij toch heeten wil; let op zijnen hoogen toon en opgesmukte woorden, op de wendingen, zoo in ligchaam als stellingen, op zijnen omhaal van woorden en zaken, ook die vreemd zijn aan het eigenlijk onderwerp; let op het inroepen van vreemd gezag, op de voorgewende gerustheid bij de meest blijkbare onrust: is het niet duidelijk, dat hij een dekkleed zoekt te slaan over het weinig afdoende, zwakke en verkeerde zijner zoogezegde bewijzen? dat hij, wanhopende te overtuigen, den regter zoekt te verblinden? dat hij zich slechts een advocaat, een geroepene acht, om alle zaken in zijn belang te verdedigen, niet aan zijn geweten en de waarheid bovenal gehoor te geven? - Verwijdert u dan van dien Pleiter, die spreekt op hoogen toon,

{==193==} {>>pagina-aanduiding<<}
alsof hij voor het publiek en de regters als openbaar Leeraar met hoog gezag optrad; maar hoort ook dien Leeraar niet, die op den leerstoel predikt als pleitende, en droog, wijd en breed, met uitgestreken gelaat en omhaal van woorden, betoogende, wat geen betoog behoeft, geleerdheid uitkramende, waar geene geleerdheid te pas komt; die bijbelplaatsen uit haar verband rukt; of die den toon der waarschuwing, minzame mededeeling, opwekking, bemoediging, liefderijke teregtwijzing, hartelijke toespraak verwaarloost, en u den tooneelspeler voor den geest brengt; of die andersdenkenden als aanblaft, en partijdigheid, welke tot haat en vervolging leidt, onbeschaafd, opdat ik niet zegge onbeschaamd, predikt op den leerstoel der liefde.
Ik zou, M.H., deze voorbeelden met vele kunnen vermeerderen; ik zou nader de bronnen van het kwaad, waartegen ik te velde trok, kunnen aantoonen; ik zou op het spreken naar eisch van tijd, plaats en tochoorders mogen aandringen; ik zou in het breede de middelen kunnen aanwijzen ter verbetering; ik zou deze en gene bedenkingen tegen het door mij aangevoerde - waarlijk, ik erken ze gaarne - pogen op te lossen; maar wij laten dit alles liever aan uw eigen nadenken over. Ik moet, om eigen bedwang en eerbiedenis jegens u te toonen en uw geduld niet al te zeer op de proef te stellen, mij ten slotte bekorten, en zal daarom tot oplossing van ééne enkele bedenking, die ik mijzelven maken moet, en tot het opgeven van één waar en groot middel tot bedwang en openbare betooning van achting voor het publiek, mij bepalen.
Hoe, vraag ik mijzelven, Toehoorders! hoe is die vordering tot bedwang, tot betoon van achting, dat hooge denkbeeld van het ware, goede, schoone, beschaafde en kiesche overeen te brengen met het door mij, bij vroegere gelegenheid, alhier openlijk geuite gevoelen, om groote Geniën niet al te zeer te bedwingen, om zich niet al te zeer te storen, bij al te vol geschonkene bekers, aan eenige overstorting van goeden wijn, noch

{==194==} {>>pagina-aanduiding<<}
aan het sterk kruiden en sausen van enkele geregten door een' al te gullen en milden gastheer? - Wij zien hier inderdaad geene tegenspraak met onszelven. Wij spraken bevorens over een liefdeloos beoordeelen, ondankbaar genieten, bij ruimte en overvloed van keuze; maar daarom wil ik geene slordig aangeregte tafel, geen morsen of onmatig kruiden en sausen, dat het lieve eten met den goeden smaak bederft; nooit verdedigde ik dit op zichzelf, maar spoorde slechts aan tot een dankbaar genieten van het ons zoo mild en overvloedig gegunde, tot het niet zien op kleine gebreken bij groote voortreffelijkheden, ja tot het opsporen en in waarde houden van enkele echte parels, waar en hoe ook gevonden. En van dit gevoelen neem ik niets terug.
Belangrijker is de aanwijzing van het, zoo ik meen, éénige ware en groote middel, om de achting voor het publiek nooit te veronachtzamen. Dit middel is, achting te behouden voor zichzelven; die achting nooit te verwaarloozen, veel min te verbeuren. De achting voor en van anderen is digt ineengevlochten met de achting voor onszelven. Aan beide hebben wij en anderen tevens behoefte. Is ons het hart zacht en liefderijk gestemd; is het bij ons kalm en stil daar binnen; zijn wij bescheiden, liefderijk, nederig; zien wij zelve, als met het oog onzer ziele, slechts op hetgeen inderdaad waar, schoon en goed is, o! dan vloeit de mond gemakkelijk over van dat, waarvan het hart vervuld is, en de uitvloeijende rede verloochent de bron niet, waaruit zij opwelde; wij mistrouwen onszelven, maar hebben een vast vertrouwen op de zaak, die wij voorstaan, die ons bezielt en verwarmt, omdat zij de zaak van waarheid en deugd is. Op zulk eenen grondslag staan wij bedaard en kalm, vast en fier voor den tempel, die tot opschrift heeft: Ken uzelven! Wij spreken van die plaats, in dien geest, in dien toon tot anderen. Liefde van binnen, liefde naar buiten, het oog omhoog, het lijf gedost in de wapenrusting van ootmoed, deugd, waarheid en regt, - wie zou ons weêrstaan? wat en wien zou-
{==195==} {>>pagina-aanduiding<<}
den wij niet overwinnen? De strijd der waarheid in liefde is de strijd des Hemels. Waarheid heeft Goedheid en Schoonheid tot gezusters, en dit drietal der echte en eenige Bevalligheden zijn dochters van dat eenvoudig verhevene, hetwelk wij van hooger ontleenen en te regt godsdienstig gevoel noemen. Liefde tot de waarheid en liefde tot het goede zijn met liefde tot de Hoogste Waarheid en Goedheid op het naauwst verbonden. Die in waarheid en liefde strijdt, God strijdt met en voor hem.
De waarheid, zeiden wij zoo even, staat onder het onmiddellijk gebied der Godheid; neen, dat is te flaauw! God is waarheid, maar ook God is goedheid en liefde. - Wij zijn, sprak ik, naar Gods beeld geschapen; neen, dat is niet genoeg; wij moeten, als Gods beeld, trachten naar de Volmaaktheid! Wij moeten het beeld van de Hoogste Waarheid en Liefde, onder een stil en vurig gebed, hier beneden vertegenwoordigen naar ons beste vermogen: want wij zijn, wij gevoelen ons van Gods geslachte! Dit was de leer der school van den wijzen socrates, dit die van den hooggeroemden plato. Niet anders, ja veel beter zegt het ons de Heilige Schrift in de alleen Goddelijke leer der Blijde Boodschap, daar zij uit een klein gevoelen, uit een wantrouwen van onszelven, een vast vertrouwen op hooger in ons doet opwellen, ons in één groot en heilig Voorbeeld aanwijst, hoe achting en liefde voor anderen uit achting voor onszelven, uit liefde voor de Godheid af te leiden, hoe onszelven en anderen op te voeren tot onze eigenlijke bestemming; met één woord, hoe een vast en zeker verband te stellen en te houden tusschen Hemel en Aarde.


{==196==} {>>pagina-aanduiding<<}

Over de verwoestingen, door insekten te weeg gebragt.

Weinige lieden beseffen, welken buitengewonen invloed zelfs de allerkleinste dieren op de gewassen oefenen, en welke gewigtige dienst, in het onderhouden van het evenwigt tusschen de soorten, aan het plantenrijk bewezen wordt door de schijnbare verwoesting, welke deze daarin aanregten; want hier is menigmaal, gelijk bij den grooten brand te Londen, vernieling een wezenlijke zegen. Van deze diensten leveren de insekten misschien de talrijkste en opmerkelijkste voorbeelden.
Er bestaat naauwelijks eene plant, die niet de bijzondere woonsteê is van eene insektensoort, en meermalen is dezelfde plant zulks van verscheidene. De eik wordt, behalve door de talrijke familiën der cynips, door eene menigte andere insekten bezocht; en dit voorbeeld is niet het eenige, want hetzelfde gebeurt ook aan andere gewassen. Voorts worden de insekten zelven, of de ziekten-voortbrengselen, welke zij veroorzaken, niet zelden zeer gewigtige artikelen van voedsel, artsenij of koopmanschap; bij voorbeeld de coccus (het cochenille-insekt), het lac-insekt en de cantharis (de Spaanschevlieg), de galappels van de salvia pomifera (de appeldragende salie) en de Levantsche galnoten.
Hoe ruim het veld is, weinig en kort zijn de voorbeelden, welke de plaats, waarover wij beschikken kunnen, ons toelaat aan te halen; en het is van de min behagelijke en schijnbaar min voordeelige, ofschoon, het geheel in aanmerking genomen, niet min gewigtige pligten der insekten, dat wij thans willen spreken. Er ligt inderdaad iets verbazingwekkends in de overweging der verwoestingsmagt van zendelingen, die zoo onbeduidend schijnen; inderdaad heeft dit iets meer indrukmakends en schrikbarends, dan wanneer de oorzaken schijnbaar meer evenredig aan de uitwerkselen zijn.
Wanneer de pest landen ontvolkt, wanneer wilde horden de vruchtbare akkers van meer beschaafde staten verwoesten, wanneer verscheurende dieren kudden groot en klein vee verslinden en de oogsten bederven, wanneer overstroomingen, aardbevingen en vuurbergen, vlakten, steden en menschen overstelpen, verzwelgen of begraven, hoe verschrikkelijk ook

{==197==} {>>pagina-aanduiding<<}
de uitwerkselen zijn mogen, is er desniettegenstaande iets minder geestverwarrends, minder ontzettends in de beschouwing van dergelijke rampen, hoe geducht dan ook, omdat er in deze gevallen iets meer bestaanbaars schijnt tusschen werker en gewrocht, dan wanneer wij bedenken, dat diertjes, zoo klein en zwak als sprinkhanen, bij een enkel bezoek en als in één oogenblik, geheele wouden van loof ontblooten kunnen, alle spoor van plantengroei over eene uitgestrektheid van verscheidene duizend vierkante mijlen vernielen, en, gelijk het geval was, toen masinissa's koningrijk door dien geesel getroffen werd, meer dan achtmaal honderdduizend menschen van honger doen omkomen. Wat zijn de verwoestingen, door roofdieren, wat zelfs de onheilen door aardbevingen en vuurbergen aangeregt, vergeleken met zulk eene niets sparende vernieling van menschen, dieren en gewassen, door deze magten der lucht veroorzaakt!
Onze verbazing vermindert geenszins, ofschoon haar voorwerp verandert, wanneer wij het getal dier verwoesters berekenen; wanneer wij bevinden, dat de zwermen dier insekten zoo overgroot zijn, dat zij uitgestrekte landstreken overschaduwen, en zoo digt, dat zij letterlijk het daglicht onderscheppen. Eene dier levende wolken, die, voor zoo ver men zien kon, onafgebroken drie dagen en drie nachten bezig was over Smirna te trekken, moet, volgens destijds met alle naauwkeurigheid gedane waarnemingen, driehonderd roeden (yards) diep, meer dan veertig (Eng.) mijlen breed en ongeveer vijfhonderd mijlen lang geweest zijn. Kapitein basil hall berekende, ‘dat het geringste getal sprinkhanen, waaruit men begrooten kan, dat deze ontzaggelijke zwerm bestaan moet hebben, 168,608,563,200,000 te boven gaat;’ en, ten einde de verbeelding te hulp te komen, berekende Kapitein beaufort, dat deze wolk van sprinkhanen, welke hij, terwijl hij te Smirna lag, zag overvliegen, wanneer men ze in eenen hoop opeengestapeld had, de grootste der piramiden van Egypte duizend en dertigmaal in grootte overtroffen zou hebben, of, zoo men dezelve nevens elkander op den grond gelegd had, onzen aardbol omgeven zoude hebben met eenen gordel van eene en een achtste (Eng.) mijl breedte! Ook meldt ons de geschiedenis, dat, wanneer deze alverwoestende heirlegers door stormen vernield worden, de lijken der insekten, waaruit zij bestaan, groote streken lands soms tot vier voet hoogte bedekt, of, in zee

{==198==} {>>pagina-aanduiding<<}
gedreven, langs het strand eene bank gevormd hebben, drie of vier voet hoog en zich vijftig mijlen ver langs de kust uitstrekkende.
Wij behoeven ons echter niet tot buitenlandsche voorbeelden te bepalen; want het ontbreekt ons naderbij aan geene, daarmede min of meer overeenkomende, schoon zeker niet zóó noodlottige bezoekingen; gelijk zulks de aphides (of rozenkever) en de coccinellae van onze hopplantaadjen, de vliegen onzer raapvelden en de houtwormen van dit en andere landen in Europa genoegzaam bewijzen. De cossus ligniperda, of groote geitenmot, is een zeer vermogend werktuig van vernieling in de hand der natuur, en de snelheid, waarmede hetzelve zich ontwikkelt, vormt geen der minst gewigtige voorwerpen van overweging. Men heeft door proefnemingen bevonden, dat de larvae van dit insekt in den tijd van een uur tot honderdenveertig maal hun oorspronkelijk gewigt aanwassen, en dat zij, tot hunne volle grootte uitgedijd, tweeënzeventigduizend maal zwaarder zijn, dan toen zij uit het ei kwamen. De wilgenboomen nabij Londen, vooral in de nabuurschap van Hackney, hebben gedurende de laatste jaren van de door dit insekt veroorzaakte verwoestingen veel te lijden gehad; maar de verwoestingen, die het aanregt, en de snelheid van deszelfs vermeerdering, zijn niets, vergeleken met die van den termes bellicosus, die zestig eijeren in eene minuut legt, en deze verrigting een' ongeloofelijken tijd lang bijna zonder ophouden voortzet; zoodat een enkel wijfje 3,600 eijeren in het uur, of 86,400 per dag kan leggen. Zelfs van de gewone vleeschvlieg, die niet de vruchtbaarste harer klasse genoemd kan worden, vermag een eenig wijfje aan 20,000 jongen geboorte te geven; zoodat er eenige grond is voor de verzekeringen van linnaeus en wilcke, dat drie vliegen van de musca vomitoria een dood paard even snel verslinden kunnen, als een leeuw het zou kunnen doen; en dat zelfs het kleinste insekt,
des vereischt, meer verwoestingen kan aanregten, dan een olifant of eenig ander der grootste dieren. Het belangrijke van deze vuilnisruimers der natuur, in het spoedig wegnemen van alle uitgediende en nuttelooze stoffen, zal door ieder erkend worden; doch, hoezeer zij met veel nut, tot het doen afwisselen van loof en kruiden in bosschen en op weilanden, werkzaam zijn, nogtans, wanneer zij tot op akkers of in landstreken doordrin-
{==199==} {>>pagina-aanduiding<<}
gen, die door menschenhand bebouwd worden, is de schade, welke zij toebrengen, allerbeklagelijkst.
Verscheidene voorbeelden hiervan heeft de Heer brayley, in zijne Proeve over het nut van de kennis der Natuur, opgeteekend; hij zegt: ‘De pijnbosschen in Duitschland zijn onderscheidene malen op de deerlijkste wijs geteisterd geworden door de aanvallen eener kleine tor of schalbijter, bostrichus typographus genaamd, hebbende men tot tachtigduizend larvae van dit insekt op éénen boom gevonden; en, daar zij zich met de zachte binnenschors voeden, en dus ongestoord allersnelst vermenigvuldigen, worden geheele wouden het slagtoffer hunner vraatzucht, zoodat men, in het Hartsgebergte alleen, de door hen vernielde boomstammen op anderhalf millioen berekende, en de bewoners van dit uitgestrekte gewest zich bedreigd zagen met gebrek aan brandstof, om hunne mijnwerken en smelterijen voort te zetten, en diensvolgens, als geheel afhankelijk van deze takken van bedrijf, met volstrekten ondergang.’ Later, toen deze bostrichi tot hunnen volkomen' staat, in de gedaante van gevleugelde torren, gekomen waren, verhuisden zij bij zwermen naar Frankenland en Zwaben, om daar soortgelijke verwoestingen te veroorzaken. Ten laatste, nadat zij herhaalde schaden hadden aangeregt, kwamen de krachten der natuur tusschenbeiden, om een kwaad te lenigen, hetwelk gebrek aan wetenschappelijke kennis, gelijk wij zoo straks zullen toonen, eene zoo schrikbarende hoogte had laten bereiken. Tusschen 1784 en 1789, ten gevolge van verscheidene koude en natte saizoenen, verminderde het getal dezer vernielende insekten aanmerkelijk; zij verschenen echter in 1790 op nieuw, en zelfs nog in 1796 was er groote reden om te vreezen, dat de weinige pijnboomen, die tot nog toe aan het verderf ontkomen waren, zouden wegsterven.
Omtrent zestien jaren geleden hadden de olmboomen in St. James- en in Hyde-park van eenen dergelijken aanval veel te lijden, en geheele rijen derzelven, zich gedurig dunnende, waren op het punt, om, zoo in de Malie-laan als in het Birdcage-walk, ganschelijk te verdwijnen. Daar de genen, die het opzigt over de plantsoenen hadden, van de ware oorzaak des kwaads onbewust waren, en het ondertusschen duidelijk was, dat de boomen stierven, doordien zij geheel en al van derzelver schors ontbloot werden, loofde

{==200==} {>>pagina-aanduiding<<}
men aanvankelijk premiën uit op de ontdekking der baldadigen, die de boomen dus afschilden; doch deze uitloving was vruchteloos. Evenwel merkte men op, dat geen boom tot hooger van den grond werd afgeschild, dan men gemakkelijk met de bajonet van een soldaten-geweer bereiken kon; en dit was genoeg om de verdenking op eenige ongelukkige recruten te doen werpen, van welke er meer dan een in hechtenis genomen werd, zonder dat het euvel er door verminderde. Even vruchteloos deed men lieden geheele nachten lang opzitten en op de verschijning des vijands passen; men vond bij voortduring elken ochtend den bast aan den voet der boomen liggen, en de parkwachters konden, na al hunne genomene moeite, tot geen ander besluit komen, ‘dan dat de bast afviel, omdat men zeker, gedurende den dag, iets aan de stammen smeerde.’ Omstreeks denzelfden tijd bemerkte men, dat ook de olmboomen in het zoogenaamde Boschje (the Grove) te Camberwell bij Londen allengs op eene soortgelijke wijs vernield werden; en daar de eigenaars, evenzeer als in het vorige geval, met de oorzaak onbekend waren, schreef men de beschadiging toe aan de uitwerkselen van het gas, hetgeen, dacht men, uit de kort te voren tot verlichting van den weg gelegde pijpen ontsnapte. Dien ten gevolge werden er, tot wegneming van dien overlast, middelen van regten aangewend tegen de Gascompagnie, welke de leverantie ondernomen had. Onderzoekers der natuurlijke historie, vooral die met de geschiedenis der gekorvene dieren eenigzins bekend waren, zagen wel, dat arbeid van insekten de oorzaak was van al wat er gebeurde; maar ongelukkiglijk schonk men hun geen geloof, vóór dat het euvel eene hoogte bereikt had, die alle hulpmiddelen onvermogend dreigde te maken. Eindelijk echter raadpleegde men eenen deskundige, en hij ontdekte terstond, dat zeker insekt, hylesinus destructor geheeten, zijne woonplaats in de
Parken opgeslagen had, en dat legioenen dier kleine vernielers rustig en onophoudelijk aan het werk waren, hunnen verdervenden arbeid heimelijk voortzettende, spijt al de afkondigingen en nasporingen van Lord sydney. Doch niet genoeg, dat mac leay de oorzaak van het kwaad ontdekte; in den waren geest des wijsgeers gaf hij ook de middelen aan de hand om het te keer te gaan, en de kleine mineurs, die al de bedreigingen van den Houtvester, om hen naar de uiter-
{==201==} {>>pagina-aanduiding<<}
ste strengheid der wetten te vervolgen, getrotseerd hadden, gehoorzaamden terstond aan de stem der wetenschap. (*)






Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 146.)

Reize naar, en eerste dagen van mijn verblijf te Parijs.

Ville gaie, brillante, pleine de bruit et de mouvement, ville que, plus que tout autre, on peut appeler la cité des vivans.



Mistr. trollope.
Paris, le cerveau de la France; enorme tête hydrocéphale; écrasant de son poids un corps appauvri; crane tout chauve de fatigue et d'excès!



emile souvestre.
Onder de onaangenaamheden, die eene reis van eenig belang voorafgaan, behoort, althans zulks is bij mij het geval, het pakken van koffers, valiezen, doozen enz., en ik benijdde inderdaad meermalen den goeden sterne, die, zijne Sentimental Journey plotselings ondernemende, een pakket van

{==202==} {>>pagina-aanduiding<<}
een half dozijn hemden en eene zwarte zijden broek maakte, een' blik op de mouwen van zijn' rok wierp, welke hem overtuigde, dat dezelve voor eene reize nog tamelijk goed geschikt was, en plaats op de diligence nam. Dat lastige inpakken was eindelijk volbragt, en reiziger, doos, koffer en valies bevonden zich aan boord der stoomboot van Rotterdam op Duinkerken. Lang bleef op en in het vaartuig alles rustig en stil; maar tegen drie ure des morgens deed zich leven en geraas op het dek hooren; de overbodige stoom werd uitgelaten; de Kapitein gaf met eene forsche stem orders; men maakte hier touwen los, daar weder vast; eensklaps doet zich een dof en brommend geluid hooren; de planken van het dek trillen onder den voet; het water springt en spat ter zijde van het vaartuig; een dikke rook zweeft boven hetzelve; wij vertrekken, eene heldere guil of vore tusschen twee breede strepen wit schuim achter ons latende. Weldra verlieten wij den mond van de Maas en bevonden ons in zee. Het was voortreffelijk weder, en vandaar een waar genoegen, zich op het dek te bevinden. Eene onuitsprekelijk grootsche gewaarwording vervulde mij bij den aanblik van het groote water, dat men Oceaan noemt, waarop ons vaartuig even als een notendopje gewiegd en geschommeld werd. Het element, dikwerf zoo verbolgen, dat het dijken omverrukt en reusachtige schepen in den afgrond slingert, was thans kalm, stil, en, zoo als lublink weddik zegt, ‘het beeld eener schoone ziel, die den hemel met zijnen koesterenden zonnegloed, en dan het betooverend zilverwit der maan afspiegelt.’ Zee en hemel beide leverden het schouwspel eener prachtige kalmte op. Alles om ons was onbewegelijk, en toch doorkliefde het schip snel den grooten waterplas. Wanneer de wind in de zeilen blaast, de opgeruide golven elkander voortjagen, en donkere wolken schielijk over ons hoofd zich bewegen, dan is het duidelijk,
dat het vaartuig in deze beweging moet deelen; alles is dan gewoel op het dek en in het want, op de zee en in de lucht: maar, bij stil weder, wanneer wind en zee als slapen, en zelfs de wimpel langs den mast nederhangt, snel voort te zweven, door eene onzigtbare hand daarheen gestuwd, even als de hemelsche ligchamen, in de ruimte, - ziedaar het wondervolle van eene stoomboot op den zilten plas! Alhoewel meestal langs de kusten stomende, verdween langzamerhand de vaderlandsche bodem voor mijn gezigt;

{==203==} {>>pagina-aanduiding<<}
onwillekeurig waren mijne oogen derwaarts heen gerigt, en byron heeft gelijk: ‘Een eerste vertrek uit het Vaderland is bitter; men wordt door eene onverklaarbare aandoening gefolterd; het hart is als door een' onverwachten slag gebroken, en men kan niet nalaten, met een' verteederden blik, het dorpsklokje of den toren eener stad te blijven nastaren.’ Onze reis ging voorspoedig, en wij hoopten des avonds nog in Duinkerken te zijn. Langzamerhand echter begon deze hoop te verflaauwen; tegenwind zette meer en meer op, en de zee werd van tijd tot tijd onstuimiger; mijne reisgenooten verlieten alzoo de een na den ander het dek, in de kajuit nederdalende, om echter spoedig weder boven te komen; het stooten des schips, het rijzen en dalen van hetzelve, eenige uren te voren nog onmerkbaar, was in korten tijd, althans voor den nieuweling op het groote waterëlement, hevig geworden, en allen werden zeeziek. Hij, die nimmer door deze ziekte werd aangetast, kan zich geen denkbeeld maken van hare folteringen, die gelukkig echter zonder gevaar zijn. Eene volkomene ontbinding van den wil grijpt den schepeling aan; een onverklaarbare angst en verwarring ontspant, in de middelpunten der dierlijke huishouding, de banden der levenskracht; de ziel heeft opgehouden te werken, en eene akelige onverschilligheid grijpt plaats; de moeder vergeet haar kind; de verliefde jongeling denkt niet meer aan haar, die anders zijne geheele ziel vervulde; zelfs de meest krachtvolle man ligt als een levenloos blok neder, uit dien staat nu en dan door pijnlijke brakingen gewekt wordende. - Eindelijk lag Duinkerken voor ons, maar te laat om binnen te komen; waarlijk geene aangename tijding voor de slagtoffers der zeeziekte! Wat mij betrof, ik vatte, na veel woelen en tobben in het wonderlijke hokje, dat men te regt kooi noemt, den slaap, en ontwaakte eerst den volgenden morgen ten vijf ure, daar ik
niets bemerkt had van het binnenstevenen der stoomboot in de haven van Duinkerken, door het geroep van: ‘Messieurs! vos passeports.’ - Spoedig was ik in de kleêren, aan wal, en, na de visitatie mijner pakkaadje, op weg naar het Hôtel de Flandre.
Het denkbeeld, dat men zich niet meer op den vaderlandschen grond bevindt; het vreemde aanzien van alles, wat ons omringt; de zonderlinge indruk, geen enkel woord onzer moedertaal meer te hooren, en de eigenaardige en ka-
{==204==} {>>pagina-aanduiding<<}
rakteristieke trek en uitdrukking op het gelaat der individu's van elke natie, die ons telkens herinneren, dat allen, die wij zien, geheel en al vreemdelingen voor ons zijn; zie, dat maakt ons regt wonderlijk te moede!
Alhoewel Duinkerken eene goed gebouwde en met ruime straten voorziene stad is, levert het voor den vreemdeling niet vele bijzonderheden op, tenzij men het standbeeld van jean bart der bezigtiging waardig wil noemen. Tot zes ure des avonds verveelde ik mij alzoo in Duinkerken, en meermalen gedurende dien dag stond ik in beraad naar het logement te gaan, en, in navolging van börne, slaaprok en pantoffels aan te trekken, om alzoo op mijn gemak te kunnen vertwijfelen. Verheugd stapte ik de diligence in, en bevond mij weldra op weg naar het groote brandpunt van Frankrijk, naar Parijs.
De weg, in den beginne vlak, wordt te Cassel bergachtig, welke stad zelve op een' berg gelegen is. Aan het bezigtigen van de steden, die men doorreist, valt niet veel te denken; men gaat bijna in éénen rid tot Parijs door. Te Rijssel en St. Quentin worden eenige oogenblikken rust aan den reiziger vergund. Hoewel ik het bejammerde, de twee genoemde steden en Kamerijk niet naauwkeurig te kunnen bezien, troostte mij een Fransche reisgenoot. ‘Gij gaat naar Parijs?’ zeide hij; ‘welnu, dan kunt gij het bezigtigen der steden, die wij doorreizen, gemakkelijk ontberen.’ Voor den Parijzenaar zijn de Provinciën van Frankrijk een nietsbeteekenend aanhangsel. Parijs is zijn afgod; maar het is dit evenzeer voor den bewoner der Provinciën, die, op het hooren dat uwe reisbestemming Parijs is, terstond met gevoel van hetzelve begint te spreken. In dit opzigt is de weg naar Parijs een lange gang, die niets opmerkenswaardigs oplevert, dan dat hij naar het groote, trotsche woonhuis, Parijs, geleidt. De menschen, die wij in dien gang ontmoeten, schijnen bedienden des huizes, die heen en weder ijlen, om de bevelen van hunnen Heer te volbrengen en hem hunne opwachting te maken. De bevolking der Provinciën heeft, zoo als een nieuw Duitsch Schrijver aanmerkt, een' waren lakkeijenaard; zij spreekt van niets anders dan van haren Genadigen Heer parijs. De steden en dorpen zijn als 't ware mesthoopen, dienstig om Parijs te bemesten; en wel verre dat de individu's, die dezelve bewonen, eene eigene ziel hebben, schijnen veeleer alle Franschen eene enkele ziel

{==205==} {>>pagina-aanduiding<<}
gemeenschappelijk te deelen, die in de Provinciën echter eene maanziel, een licht uit de tweede hand is; Parijs is de zon! Naarmate men het nadert, loopt het gesprek over geen enkel ander onderwerp meer; en het woeliger worden van den weg door diligences, vrachtkarren en andere rijtuigen, geeft daar van zelf aanleiding toe. Aan hem, die voor het eerst Parijs bezoeken zal, zoo als mijn geval was, zijn deze gesprekken zeer aangenaam en belangrijk, en onze verbeelding en verwachting wordt meer en meer gespannen. Vandaar kan een hevige electrieke schok niet meer uitwerking hebben, dan de woorden van een' der reisgenooten, die, na eenige oogenblikken het hoofd buiten het portier gehouden te hebben, op eenmaal hetzelve naar binnen trok, en uitriep: ‘Voilà Paris!’ Inderdaad, de groote Stad begon onder haar koepeldak van rook en walm zigtbaar te worden, en al waren onze ligchamelijke en geestelijke krachten bijna geheel en al verdoofd, nog zou, geloof ik, het denkbeeld, van binnen weinige oogenblikken in het hersengestel van Frankrijk, zoo als souvestre Parijs noemt, zich te bevinden, ons opwekken en verlevendigen. Het was omstreeks tien ure des morgens van den 19 April, toen wij Parijs binnenreden. Ik vond het getuigenis der meeste reizigers, dat het binnenkomen in Parijs alles behalve fraai kan genoemd worden, bevestigd; alles kwam mij vuil, stofferig voor, en, van tijd tot tijd het hoofd buiten het portier der diligence stekende, trof mij al aanstonds het modderpoelaardige van het midden der straat. De eenige fraaije, ja trotsche ingang, welken Parijs heeft, is die door de Champs Elysées. Onder het groote gedenkstuk, opgerigt ter gedachtenis van de zegepralen der Fransche
wapenen onder napoleon, de Arc de Triomphe de l'Etoile, doorgaande, liggen de Tuileries met hare terrassen en schoon gebladerte voor u; het fraaije koepeldak van de kapel der Invaliden ter regterzijde; weldra bevindt gij u op de plaats de la Concorde, en zoo wel regts als links wordt uw blik geboeid door het fraaije gebouw van de Kamer der Afgevaardigden en de schoone Corinthische gebouwen, die de Rue Rivoli zamenstellen. Hoewel langs dezen fraaijen weg niet binnenkomende, trof mij echter, al verder en verder de stad inrijdende, het kolossale der huizen en het gekrioel van voetgangers en rijtuigen. De diligences in Parijs hebben eene bijzondere plaats van vertrek en aankomst, en rijden, zoo als bij ons te lande en in de kleinere

{==206==} {>>pagina-aanduiding<<}
steden van Frankrijk, niet van het een of ander logement af; deze plaats heet: Cour des Messageries royales; zoodanige zijn er twee, een in de straat St. Honoré, en een in de straat Notre Dame des Victoires. Op de eerste hielden wij stil. Mij draaide en suizelde het hoofd van het getier en geraas op deze plaats, door het uitpakken van het een, het inpakken van een ander rijtuig, het getrappel der paarden, het geschreeuw der Douanen en der beambten van de diligence-dienst, het heen en weder drentelen van nieuwsgierigen, het verwelkomen en afscheidnemen van vrienden en betrekkingen, die, hetzij mannen of vrouwen, elkander omhelsden en kusten. Reeds hier stiet mij deze gewoonte der Franschen tegen de borst, en kwam mij in het vervolg dikwerf walgelijk voor. Dit omarmen heeft bijna even zoo dikwerf plaats, als bij ons het drukken van de hand; in den schouwburg, in het koffijhuis, op de straat, bij gelukwenschen en betuigingen van droefheid. 's Lands wijs, 's lands eer; maar heilig de warme handdruk, dien men in Holland geeft! Dat vader en zoon, bij roerende omstandigheden, elkander in de armen en tegen de borst prangen; o! de kus, dan gegeven, is heilig en rein; of dat twee beproefde vrienden het niet bij den handdruk laten, is dikwerf natuurlijk, en van hunnen afscheidskus kan men met stolberg zeggen: ‘Een reine kus van reine lippen vergeet men in den Hemel niet.’ Hoe geheel verkeerd zou deze schoone regel, over het geheel genomen, hier van toepassing worden gemaakt! - Op nieuw worden hier de goederen der reizigers gevisiteerd; zulks gaat met eene ontzettende haast en spoed; men heeft Argus-oogen noodig, om niet het een of ander te zien verdwijnen onder de pakkaadje van een' tweeden of derden reiziger; alles wordt onderstboven gehaald, en hier zoude men
waarlijk beginnen te twijfelen, dat men zijne intrede in de hoofdstad had gedaan ‘du peuple le plus civilisé du monde!’
Moeijelijk is het, zich een juist denkbeeld te vormen van den eersten indruk, dien Parijs op den vreemdeling maakt; een indruk, zoo eigenaardig, dat zeker geene enkele andere stad in staat is, denzelven slechts maar flaauw te vernieuwen, Elke andere stad toch, hoe volkrijk ook, hoe groot en prachtig, heeft een eigendommelijk karakter en voorkomen, en vertoont dit overal in eene meerdere of mindere mate. In eene koopstad zult gij vruchteloos eene plaats zoeken, waar de handel volstrekt geene sporen heeft achtergelaten; - in

{==207==} {>>pagina-aanduiding<<}
eene fabrijkstad zijn overal kenmerken van den aard der fabrijken; - eene stille landstad verraadt dikwijls door de stijve pracht der huizen en inwoners, dat zij den zetel van talrijke renteniers uitmaakt; terwijl eene akademiestad, eene groote garnizoensplaats, of eene residentie enz. zich mede niet verloochenen; koophandel, industrie, geleerdheid, hovelingen, lakkeijen of soldaten zijn de hoofdtrekken, die men bij de eene en andere immer wedervindt, en die als 't ware praedomineren. In Parijs woelt dat alles door elkander; het heeft een veelsoortig voorkomen, en het leven en geraas, dat er immer heerscht, is zoo wel dat van politiek, van geleerdheid en letteren, van kunst en wetenschap, als van industrie, koophandel, militaire magt, van het Hof, van rijkdom en van armoede. Het voorziet, meer dan eenige andere stad der wereld, in de behoeften, in de vermaken van eene menigte personen uit alle rangen en standen, ja zelfs uit de meest verschillende landen en klimaten; het brengt u in de vermaken, die het aanbiedt, beurtelings, denkbeeldig, zoo wel naar het koude Rusland, als naar het zoele Italië en het deftige en stijve Engeland, over. Alle natiën zijn er als te huis. Vandaar krioelt het van vreemdelingen; de Egyptenaar en de Duitscher, de Italiaan en de IJslander, de Turk en de Hollander of Engelschman wemelen onder den grooten hoop Franschen ‘durch einander, wie Mausedreck und Coriander.’ De Parijsche bevolking is bijgevolg niet uit een enkel menschenras zamengesteld, maar vereenigt de trekken en indrukken, aan verschillende streken en menschensoorten eigen, hetgeen bulwer heeft doen zeggen: ‘Londen is de stad der
Engelschen; Konstantinopel der Turken; Parijs is de stad van Europa.’ Hij had kunnen zeggen, de stad der wereld. - De huizen zijn zeer groot, eenige verdiepingen hoog, sommige van vijf à zes étages, en bedekt met vervaarlijk groote uithangborden, vele zelfs tot aan het dak toe, waarop dikwijls letters, die de grootte en dikte van een klein mensch evenaren. Tot aan het dak toe, zeg ik, en geen wonder, want elk huis (die in de prachtige straten Rivoli, de la Paix en de Chaussée d'Antin uitgezonderd) vormt eene bevolking, eene buurt op zichzelve. Door een' buurman verstaat men dan ook iemand, die op denzelfden corridor, althans op denzelfden trap met u woont. De bewoners van het naastgelegen huis, of dat aan de overzijde der straat, hebben volstrekt geene aanspraak op buurschap. Ie-
{==208==} {>>pagina-aanduiding<<}
dereen vindt alzoo geen winkel aan de straat; en niet vreemd is het, een' hoeden- of kleedermakers winkel, ja somtijds zelfs dien van een' Apotheker, op de tweede en derde verdieping aan te treffen. De meest kontrasterende uithangborden ziet men daarom dikwerf boven of naast elkander. Het met een tafereel eener kraamkamer prijkende uithangbord eener vroedvrouw, waaronder ‘Madame une telle, Sage-femme,’ heeft dikwerf een ander boven zich, waarop ‘Monsieur desiré, Professeur de Danse;’ want ieder, die lessen geeft, noemt zich hier Professeur; - het met fraaije letters beschilderde bord, waarop ‘Chirurgien Dentiste de la Faculté de Médecine de Paris,’ hangt weinige voeten boven een ander, waarop ‘Cabinets d'aisance.’ Verbazende kolossale letters en borden geven de plaatsen van de
Mont de Piété, of lombard, te kennen. De tappers, hier Marchands de Vin, laten het geheele uitwendige hunner winkels rood verwen. Een hoedenmaker bedekt niet zelden alles, wat muur of houtwerk aan zijn' winkel is, met houten en vastgespijkerde hoeden, en vele spekslagers omringen hunne winkels met een ongehoord aantal houten worsten. Hier moet ik echter aanmerken, dat al deze zaken voor de minder fraaije en fatsoenlijke straten gelden; maar deze zijn verreweg de talrijkste. Buitengewoon groote en tallooze aanplakbiljetten zijn tegen vele muren aangeplakt, en, om de oogen der voorbijgangers te boeijen, in verschillende kleuren van papier en letter, vele met de woorden: par Brevêt d'invention, of versierd met het afdruksel der medaille van Nationale Nijverheid. Om daarenboven meer publiciteit aan velerlei soorten van zaken te geven, staan, aan de hoeken van vele der straten, in een costuum van rood, groen of geel laken gekleede mannen, die aan iederen voorbijganger kaartjes afgeven, welke dikwijls evenzeer den lachlust opwekken als het publiek de zaak bekend maken; eenige hebben zelfs motto's, zoo als: ‘il faut le voir pour le croire, - assurez-vous en, enz. Hier en daar stalt men de meest onzedelijke en geile prenten uit, vooral de sedert eenigen tijd in zwang gekomene aquarelles, die ons, al ware er niets meer onzedelijks waar te nemen, de woorden van den Schrijver der Gedachten en Beelden: ‘verzamelplaats van velerlei ondeugden, die onder de heen en weder woelende menigte minder worden waargenomen, en als integrerende gedeelten verschijnen van het dagelijksche leven,’ op Parijs doen

{==209==} {>>pagina-aanduiding<<}
toepassen. De spotprenten op het Gouvernement en op louis philippe, bij velerlei prentverkoopers uitgestald, trekken voortdurend de aandacht en nieuwsgierigheid der talrijke leegloopers in Parijs. Ik verwonderde mij, vooral in de eerste dagen van mijn verblijf, meermalen over de stoutheid, waarmede dit ten toon stellen geschiedde. Veelal zijn deze caricaturen uit de Charivari ontleend. Het hoofd van louis philippe, als eene peer voorgesteld, is een eerste attribut dier prenten, even als hetzelve op vele muren door kwade jongens, het vaderlijk gezag nog niet ontwassen, wordt afgebeeld. Zoo zag ik eenmaal de volgende afbeeldingen, als op ééne rij: 1o. eene jonge vrouw, voorstellende Frankrijk, eene keten aan haren voet, met het andere einde bevestigd aan eene groote peer, waarin de plaats van neus, mond en oogen; de vrouw staat in eene droeve, kwijnende houding, en onder de plaat leest men: ‘la France trainant son boulet.’ 2o. Louisphilippe, zeer gelijkend, maar veel te dik afgebeeld, in burger kleederen, met een' haan aan een touw, den hoed met eene groote driekleurige kokarde, als bedelende, in de hand, waaronder: ‘Pour les pauvres Sergents de Ville et les soldats de la Rue Transnonain.’ 3o. Louis philippe bevindt zich naast eene groote ton, gevuld met ridderkruisen van het legioen van eer, die hij aan de hem naderende kiezers voor de Kamer der Gedeputeerden uitdeelt, waaronder: ‘Recompense honnête pour les électeurs fidelles.’ Na den verjaardag van louis philippe las men in de Charivari, dat op dien dag eene lange reeks van rijtuigen, de deputatiën, die hunne opwachting ten Hove
gingen maken, derwaarts gevoerd hebbende, voor en op de plaats der Tuileries stond. Deze lange rij werd door gezegde blad vergeleken bij een' Boa constrictor, waarvan de kop zich in het kasteel bevond. - Dit alles zijn de emblemata van de verachting der jongelieden en Republikeinen, of ook der Henriquinkisten, voor den regerenden Monarch. Voetgangers en rijtuigen, en deze laatste vooral, veroorzaken een geraas en gejoel in de straten, die hooren en zien doen vergaan. Behalve eigene equipagiën en de van ouds bekende fiacres en cabriolets de place, doorkruisen menigvuldige omnibussen, eene soort van diligences, de stad; het zijn orléanaises, célestines, dames blanches, favorites, diligentes, béarnaises, groote vrachtkarren der entreprise des roulages; andere met groote letters het opschrift dragende:

{==210==} {>>pagina-aanduiding<<}

Entreprise de déménagemens pour Paris, la campagne et les départements, en hoog opgeladen met meubelen en huisraad. Inderdaad, het oude spreekwoord, Paris est l'enfer des chevaux, wordt dagelijks bewezen. Hier en daar suizen u de ooren door bellen, waarmede de dragers en draagsters van groote vaten, als torens, op den rug, gevuld met tisane en limonade, den voorbijgaanden daglooner tot het nemen van een' kroes uitnoodigen. Overal, maar voornamelijk op de boulevarts en in het Palais Royal, bevinden zich eene menigte prachtige en nette winkels, en dikwijls staat men verbaasd over detzelver schitterende koopwaren. De laatstgenoemde plaats is waarlijk eenig in hare soort; en al had men van Parijs niets anders gezien, zoo zoude men toch reeds genoegzaam over de industrie der Franschen kunnen oordeelen. Behalve de werkelijke geldelijke voordeelen, die deze nijverheid hun bezorgt, wordt dezelve ook door het Gouvernement op veelvuldige wijzen aangemoedigd, en wel inzonderheid door de Tentoonstellingen, waarvan er in 1834 eene plaats had in vier daartoe bijzonder gebouwde lokalen op de plaats de la Concorde. Aan velen der exposanten worden ridderordes, gouden en zilveren en bronzen medailles door het Gouvernement geschonken. Een enkele tak van nijverheid mist echter geheel en al de aanmoediging der tegenwoordige regering. Wèl overdacht, kan deze menigvuldige grieven, door denzelven haar toegebragt, opnoemen. Het is de Boekdrukkunst. Zulks blijkt uit eene opgave der belooningen aan de exposanten der Tentoonstelling van Nationale Nijverheid in 1834, medegedeeld door het Journal des Arts et Métiers van 30 Julij 1834; aldaar leest men: ‘28 croix d'honneur sont données aux tissus, tapis etc., 2
aux pianos, 1 au bleu d'outre-mer factice, pas une seule à la presse, à l'art typographique; 67 médailles d'or aux métaux, tissus, tapis, pas une seule à la presse. Sur 216 médailles d'argent 2 sont données à 2 imprimeurs, qui donnent depuis 1830 ouvrage à des milliers d'ouvriers.’ - Onder het groot aantal prachtige gebouwen en gedenkteekenen, die zich voor ons opdoen, worden wij door sommige, ja vele derzelven herinnerd, ons te midden eener Natie te bevinden, die immer dorstte naar verovering en krijgsroem.
Behalve vele standbeelden, getuigen daarvan de portes St. Martin en St. Denis, het Hôtel des Invalides, de kolom op de place Vendôme, de Arc de Triomphe de l'Etoile, enz.

{==211==} {>>pagina-aanduiding<<}
Wonderlijke oorsprong dezer trotsche gedenkteekenen! Zij kosteden stroomen menschenbloeds. Mij komt het voor, dat de natuurlijke en onmiddellijke gedenkteekenen van den Oorlog, (omdat men overeengekomen is denzelven een noodzakelijk kwaad te noemen) de puinhoopen en de herinnering der ellende en wanhoop, die hij na zich sleepte, slechts alleen moesten blijven bestaan. Maar alles gaat te niet, zelfs de puinhoopen; en zulks was de bedoeling der krijgshelden en veroveraars niet. Zij wilden, dat men nog lang na hun verscheiden de sporen zou ontmoeten van de wijze, waarop hun leven besteed, hunne kracht verspild werd; en zij stapelden groote marmer- en steenklompen en metalen op elkander, stichtten bogen en eerzuilen, op welke zij, nog trillende en hijgende van trots en hoogmoed en eerzucht, nederschreven: ‘In dat jaar heb ik zoo veel steden verwoest of verbrand, zoo veel duizende menschen geslagt of verminkt. Eere zij mijnen naam!’
Het ware en eigendommelijke kenteeken, hetwelk Parijs bijna overal aanbiedt, is dat eener onbeschrijfelijke vrolijkheid; en meermalen is men in den waan, dat al het rumoer en gewoel het gevolg van een' feestdag is, die zich echter den volgenden dag weder herhaalt. Ongeloofelijk is de invloed, dien de luchtige vrolijkheid van alle klassen, de levendige gesprekken enz. zelfs op het meest sombere en droefgeestige gemoed hebben. Des avonds na mijne aankomst en bij een heerlijk weder, door mijnen vriend v.d.v. geleid, langs de Boulevards wandelende, verbeeldde ik mij op eene druk bezochte kermis te zijn. Derwaarts begeeft zich de lediglooper, om vermaak te vinden; de werkzame, om zich eenige oogenblikken te ontspannen en te verstrooijen; rijken en armen, te voet en te paard, in een fiacre of prachtige tilbury, wemelen dooreen; groepen vormen zich om de koffijhuizen, of zitten, zoo wel mannen als vrouwen, om deze heen; hier en daar hoort men of eene welluidende, of eene de trommelvliezen smartelijk treffende muzijk; - alles is licht en leven. Café's en restaurants en fraaije winkels wisselen elkander af; sommige der laatsten zijn geheel uitgestald; de koffijhuizen schitteren van licht, hetwelk hunne fraai beschilderde en geverniste wanden nog meer doet uitkomen; hier een schouwburg, daar een concert, al verder een Cirque Olympique; nu eens een goochelaar of een frat-
{==212==} {>>pagina-aanduiding<<}
senmaker, dan weder een liedjeszanger of orgelspeler, die de menigte om zich heen lokt: inderdaad, men is als in eene andere wereld overgevoerd; dat leven en geraas hoort men in de eerste dagen nog denkbeeldig, des avonds in het stil verblijf teruggekeerd; het gonst en tiert nog in het hoofd, en, zich nedervlijende, herhaalt men de woorden van dupaty: ‘Je suis las d'admirer et j'ai besoin que le sommeil
vienne fermer mes yeux.’

Over de letter IJ.

Men is omtrent het gebruik van de letter ij minder oneens, dan in de bepaling: of zij een enkele dan wel verlengde klinker zij.
Sommigen willen, dat dezelve eene verlenging is van den klinker i, en derhalve geene zesde vokaal kan genoemd worden; terwijl anderen het tegendeel van beide stellen. (*) Ondertusschen weet elk, die gewoon is zoo wel oude als nieuwere boeken te lezen, hoe, van het laatst der vijftiende en het begin der zestiende eeuw, het gebruik der i, y, j, en ij volkomen in de war is geweest. (†) Tot nog grooter verwarring komt daarbij, dat men den zuiveren klank der ij, in sommige oorden van ons land, oneigen uitspreekt als ai, zoo als in Leiden en Gouda enz. Op andere plaatsen hoort men de verbastering in den tweeklank ei overgaan, zoodat in leiden en lijden, weiden en wijden, reizen en rijzen, in de uitspraak, geen verschil gehoord wordt, en in het schrijven dezer woorden, zonder onkundig te zijn, nogtans dikwijls de eene voor den anderen klank gebezigd wordt, en de zinsbeteekenis, soms, een belagchelijk denkbeeld veroorzaakt. Deze verwarring, waarschijnlijk door de Duitschers bij ons ingevoerd, (§) heeft bijzonder plaats bij de Amstellanders, zoozeer, dat men in 1799, in goeden ernst, in een leerboek

{==213==} {>>pagina-aanduiding<<}
voor de scholen, beiten voor bijten met de tanden, aan de jeugd heeft onderwezen. (*)
Hoe het eertijds en vervolgens met deze letter gesteid was, zoo in het gebruik als in betrekking tot derzelver gedaanten, of zoo als zij nog in gedrukte boeken gebezigd wordt, is bij meer dan éénen Schrijver hierover te vinden. Ik wil mij eeniglijk bepalen bij den klank dezer letter, zoo als die in het beschaafdste gebruik onder ons voorkomt, zonder over derzelver zamenstelling iets te willen beslissen: de karakters hebben door het gebruik zoowel derzelver waarde verkregen als de woorden. (†)
Ik meene, dat er omtrent de bepaling van deze letter niet veel twijfel kan overblijven, wanneer namelijk de vraag wèl beantwoord wordt: ‘heeft de letter ij, naar de beschaafdste uitspraak bij ons, een' klank van zichzelve, of is zij eene verlenging van den klinker i?’
Dat de letter ij, volgens de Hollandsche en nu Nederduitsche uitspraak en schrijftaal, een' vollen klank van zichzelve heeft, leert, onzes inziens, de bepaling, welke men allen anderen klinkers toekent. (§) Immers, daar haar klank op zichzelven reeds eene lettergreep vormen kan, helpt zij, met medeklinkers vergezeld, zoowel een woord of lettergreep voortbrengen, als alle andere klinkers. Maar, daar deze eigenschappen evenmin ontbreken, al stelde men ook, dat zij eene verlengde i ware, (zoo als de taalkundigen willen) dienen wij nogtans vooraf vast te stellen, wat men eigenlijk door een' enkelen klinker verstaat. Ten kate geeft er deze beschrijving van: ‘dat iedere enkele klinker, hoe zeer dezelve verlengd worde, nogtans, van het begin tot het einde, van hetzelfde geluid is.’ (※) Gevolgelijk is aa = a, ec = e, ie = i (‡), oo = o, uu = u, onvermengd en zuiver van geluid: de ij, uit haren aard voor geene verlenging vatbaar, staat geheel op zichzelve, zoo als zij, in

{==214==} {>>pagina-aanduiding<<}
de beschaafde uitspraak, met vele andere talen vergeleken, insgelijks op zichzelve staat; althans aan geene taal in Europa schijnt de ij-klank zoo natuurlijk en menigvuldig eigen te zijn, als aan de onze, of het moest de Engelsche wezen, waarin men, volgens locke, ook de ij als eene zesde klink-letter bezigt. (*)
Was nu de i de korte en ij de verlengde i-klank, hoe strookt dit dan met de gegevene bepaling eens klinkers? Ook is het niet mogelijk, dat i, verlengd wordende, zonder verandering van spraakorgaan ij zou voortbrengen. Neen, de i, verlengd zijnde, is ie, overeenkomstig derzelver eigen grondklank, overeenkomstig den aard der verlenging van de andere klinkers, en met den grond aller vokaliteit. Nu maakt ééne regelmaat één besluit; dat is, de i, verlengd wordende, is naar onze gewone schrijfwijs ie, maar naar de meening van de meeste taalkundigen ij, dat ondertusschen een gansch andere klank is, geheel onderscheiden van en niets gemeens hebbende met den klank der i, bovendien aanloopende tegen den aard der klinkerverlenging. Men moet derhalve immers erkennen, dat men, de i verlengende, om een' klank als ij te vormen, het teeken met den waarlijk verbeeldenden klank verwart, en reeds lang verward heeft, onzes inziens tot nadeel van gezonde taalkunde.
Zou men bereids hieruit al niet mogen besluiten, dat de ij, zoowel enkelvondig in gedaante als in klank, en derhalve als een enkele klinker, overdeeld is aan te merken, en ook, als zoodanig, verdient onder het aantal klinkers geteld te blijven? Vindt men goed om in het aangevoerde niet te berusten, dan zullen wij voortgaan te vragen: wanneer de Nederduitsche ij eene verlenging, of verdubbeling der i is, hoe komt zij dan op de lijst van ons alphabeth geplaatst? Geene verlengde klanken staan daarop. Men zou moeten aantoonen, dat dit uit onkunde of vergissing geschied is.
Bij gelegenheid dat wij eene verzameling maakten van de alphabets der oude en hedendaagsche volken, merkten wij op, dat alle natiën, die van de linker- (zoo als wij) naar de regterhand schreven, of nog schrijven, meestal de ij in hun alphabeth voeren, in gedaante en naam veelal zeer verschillende. Vraagt men, tot welk gebruik? daarop kunnen

{==215==} {>>pagina-aanduiding<<}
wij niet anders antwoorden, dan dat zij niet voor verlengde i diende, en eene gansch andere gedaante dan de i heeft. Het gebruik van i en ij, mag men zeggen, is geheel provinciaal bij ons; maar zóó provinciaal, dat het nu (na 1803) de algemeene spreek- en schrijftaal is der Nederlanders, in al die woorden, waarin dezelve van oudsher, tusschen Rijn en Maas, bij ons gesproken en geschreven werden, en in onze Woordenboeken bepaaldelijk staat aangewezen, schoon niet altijd in de vereischte orde.
Het is inderdaad van belang, dat men in de bepaling en het gebruik dezer letters en letterteekens i, j, y, ij niet verschilt, daar zij bij ons, (misschien wel door de Franschen, ten tijde dat hunne romans, hier te lande, dikwijls vertaald werden; bovendien was het Fransch zelve toen, dat is in de twaalfde, dertiende en veertiende eeuwen, alhier zeer bekend; (*)) zoowel voor medeklinker als klinker, steeds verkeerdelijk gebezigd is geworden, en nog daarenboven als een tweeklank wordt uitgesproken, op die plaatsen, waar men haren zuiveren klank oneigenlijk uitspreekt. Wil men echter blijven beweren, dat dit eigenaardige eigenschappen der nationale, schoon niet gemeenschappelijke taal zijn, dan behoorde men zulks ook als een taalregel op de scholen te onderwijzen, waartoe voorzeker zich niemand verledigen zal. Zondert men nu alles af, wat voor eene geachte uitspraak en schrijftaal afgezonderd moet worden, dan is het ontwijfelbaar, dat, ook in dezen, de Hollandsche uitspraak onder de overige tongvallen in ons land, als volkstaal, behoort gerekend te worden, zoo als het gebruik onder ons, reeds lang vóór 1803, heeft ingevoerd gehad; diensvolgens houden wij het daarvoor, dat de ij een enkelvoudige grondklank in onze taal is, en als zoodanig ook eene ondeelbare figuur voorstelt, dewijl voor elken onderscheiden klank in onze taal een onderscheiden letterteeken gevorderd
wordt. (†)
Dat de ij bij ons steeds als een grondklank of klinker ge-
{==216==} {>>pagina-aanduiding<<}
bezigd is geworden, getuigen de schriften dergenen, die in Holland aan Maas en Rijn oudtijds gebloeid hebben, nog meer zelfs dan in de laatste eeuw, want tot in het begin van 1700 schreef en sprak men Marija, knijen, regel van Drijen enz., zoodat, nu deze en nog vele andere woorden thans bij ons algemeen de i hebben, gezegd kan worden, dat de uitspraak der Zeeuwen, Friezen en Groningers niet zoo geheel zonder invloed op de Hollandsche uitspraak geweest is.
Zoodra volksmenigte en rijkdom onder de Hollanders toenamen, en zij hierdoor beschaving en invloed onder zich en omgelegene gewesten verspreidden, is de volkstaal der Nederlanders, zoowel in het spreken als schrijven, allengs geworden, wat zij is, waarbij de ij zoo nationaal moet gerekend worden als de taal zelve, wanneer deze er geene zoo jonge geheugenis van draagt, als toen zij die bestendige wet van het gebruik der ij scheen te geven; komende de ij reeds voor onder de oudste alphabeths van onze taal, en bij alle, die met ons verwant zijn, als in het Gothisch (waarvan men, naar de meening van vele geleerden, de onze afkomstig acht), (*) en in het Runisch. (†) In het Frank Th., Angelsax. en op onze oudste alphabeths zelve komt zij nu eens in hare regte gedaante, dan weder als de Grieksche, naderhand Romeinsche Y, bestendiglijk voor. (§) Onder de Monnikenletters, ten tijde der Middeleeuwen, door bijna gansch Europa in gebruik, vindt men haar in denzelfden rang, waar wij ze bij ons nog hebben. (※) Op vele dezer oude alphabeths heeft zij nog die bijzonderheid, dat zij in tweederlei
gedaanten voorkomt, ook in het schrijven in acht genomen, als namelijk ij wanneer een woord op een medeklinker stuitte, en y wanneer ze dat niet deed; en dit beantwoordde aan de Y. Het gebruik van de Y voor I wordt reeds aangetroffen in de elfde eeuw. Men zag toen zoo naauw niet, om eens Grieksche met Nederduitsche letters ondereen te ge-
{==217==} {>>pagina-aanduiding<<}
bruiken. (*) Dit is ook gevolgd in de vertaling des Bijbels 1637; in melis stoke, door huydecoper uitgegeven in 1772; in de werken van den Hoogleeraar a. kluit, en naauwkeurigst in lelijveld's uitgave van huydecoper's Proeve 1782-1788, althans de twee laatste deelen. In onzen leeftij dis deze schrijfwijze nog zorgvuldig gehouden door bilderdijk en degenen, die door hem gevormd zijn. Sedert 1773 houdt men zich, in dezen, bij de Psalmberijmers, die de ij, y (welke de plaats der Grieksche Y v vervangt) nergens gebruiken dan in uitheemsche eigennamen; en daar, waar de Hollandsche ij-klank voorkomt, overal ij. (†)
Daar nu de ij bewezen is op zichzelve een' eigenen klank te hebben, onderscheiden van de i; voorts een grondklank is der heerschende Hollandsche uitspraak en schrijftaal; eindelijk als eene enkelvoudige letter op onze oudste en aanverwante alphabeths bestendig voorkomt, zoo is, onzes erachtens, alle overreding aanwezig, dat deze letter onder het aantal klinkers de eenmaal toegekende plaats behoort te behouden, en als zoodanig bij ons onderwezen moet worden.

De terugkomst van den misdadiger.

(Een treffend Verhaal.)

Toen ik mij voor het eerst met der woon in dit dorp nederzette, hetwelk nu ongeveer vijfentwintig jaren geleden is, (dus verhaalde de grijze, eerwaardige Leeraar eener Dorpsgemeente in Engeland) was de meest beruchte van al mijne gemeenteleden een zekere edmunds, die hier in de nabijheid eene kleine hoeve bewoonde. Hij was een twistziek, wreedaardig, slecht mensch; lui, en haveloos in de kleeding. Behalve de weinige lediggangers en landloopers, met welke hij door het veld zwierf of in de bierkroeg braste, had hij geen' enkelen vriend of goeden bekende; niemand

{==218==} {>>pagina-aanduiding<<}
verlangde den man toe te spreken, wien velen vreesden en elk verfoeide; want edmunds werd door iedereen geschuwd.
Deze man had eene vrouw en eenen zoon, welke laatste, bij mijne komst alhier, omtrent twaalf jaren oud was. Van de bitterheid des lijdens dezer vrouw, van de minzame en inschikkelijke wijze, op welke zij die verdroeg, van de angstige bezorgdheid, met welke zij den jongeling opvoedde, kan niemand zich een juist denkbeeld vormen. De Hemel vergeve mij het vermoeden, indien het liefdeloos en ongegrond is; maar ik houd mij stellig overtuigd, dat de booze man sedert verscheidene jaren stelselmatig beproefde haar het hart te doen breken; doch zij verdroeg alles om den wil van haar kind en - hoe vreemd zulks in sommige ooren klinken moge - ook om den wil des vaders; want, hoe ruw hij was en hoe wreed hij haar behandelde, zij had hem eenmaal bemind, en de herinnering van hetgene hij voor haar geweest was hield gevoelens van verdraagzaamheid en zachtaardigheid onder het lijden in haren boezem levendig, welke aan alle ons bekende schepselen Gods, behalve aan vrouwen, vreemd zijn.
Zij waren arm, - konden zij anders zijn, waar de man een zoodanig leven leidde? Maar de onafgebrokene en onvermoeide pogingen der vrouw, vroeg en laat, 's morgens, 's middags, 's avonds, des nachts somtijds, behoedden hen voor dadelijk gebrek. Deze pogingen werden zeer slecht beloond; de lieden, welke des avonds, soms zelfs laat in den nacht, voorbij de woning gingen, getuigden, dat zij de klagten en snikken eener vrouw en het kletteren van toegebragte slagen gehoord hadden, en meer dan eens klopte de zoon na middernacht zachtjes aan de deur van een' der buren, om aan de woede zijns beschonken en onnatuurlijken vaders te ontkomen.
Gedurende dezen ganschen tijd, en terwijl de arme vrouw niet zelden de sporen der mishandelingen droeg, welke zij niet altijd konde verbergen, was zij eene getrouwe bezoekster onzer kleine dorpskerk. Elken Zondag, in de morgenen namiddag-godsdienst, zat zij in dezelfde bank, met den knaap aan hare zijde, en ofschoon beide armelijk gekleed waren, - veel armelijker dan velen hunner naburen, die in nederiger stand verkeerden, - waren zij nogtans altijd netjes en helder. Ieder had een' vriendelijken toeknik en een minzaam woord voor de ongelukkige Jufvrouw edmunds over;

{==219==} {>>pagina-aanduiding<<}
en somtijds helderde zich, wanneer zij stilstond, om, na het eindigen van de dienst, met een' der geburen eenige woorden te wisselen in de kleine olmenlaan, die naar de kerk leidt, of omzag, om met moederlijken trots haren bloeijenden jongen te zoeken, die zich bij zijne makkertjes gevoegd had, haar door het leed gegroefd gelaat erkentelijk op, en zag zij er, zoo al niet vrolijk en gelukkig, voor het minst kalm en tevreden uit.
Dus verliepen er vijf of zes jaren; de knaap was een sterke en kloek opgewassen jongeling geworden. Maar de tijd, die de tengere gestalte des kinds ontwikkeld en mannelijke krachten aan zijne vroeger zwakke ledematen had bijgezet, had het ligchaam der eertijds rijzige moeder nedergebogen en hare treden verzwakt, en - de arm, die haar had moeten ondersteunen, was niet meer in den haren gestrengeld; het oog, welks blik haar had moeten opbeuren, was niet meer op het hare gerigt. Zij besloeg nog hare vorige plaats in de kerk, maar er was eene ledige plaats nevens haar. De Bijbel werd even net als voorheen gehouden; de vouwen werden daarin als vroeger gelegd; maar er zat niemand nevens haar, om daarin met haar te lezen, en groote digte tranen vielen neder op het boek en verduisterden de woorden voor hare oogen. De buren waren even vriendelijk als altijd, maar zij ontweek hunne groeten met afgewend gelaat. Zij draalde nu niet meer onder de olmboomen; in haren blik was nu geene hoop op toekomstig geluk meer te lezen. De verlatene vrouw trok den hoed dieper over haar gelaat en sloop haastig weg.
Zal het nog noodig zijn te zeggen, dat de jongeling, die, wanneer hij met zijne herinnering tot de vroegste dagen zijner kindschheid terugkeerde, zoover het hem mogelijk was zich die te binnen te brengen, zich niets herinneren kon, wat niet in zeker opzigt met de lange reeks van vrijwillige ontberingen, mishandelingen en beleedigingen was verbonden, welke zijne moeder om zijnentwille had verduurd; - dat deze, met hardvochtige veronachtzaming van haar gegriefd hart, met eene dwaze, opzettelijke vergetelheid van alles, wat zij voor hem had gedaan en verdragen, zich in het gezelschap van losbandige menschen had begeven en eenen weg ingeslagen, die hem den dood en haar diepe schaamte moest berokkenen? Ach! tot schande der menschelijke natuur, hebt gij zulks reeds voorlang vermoed.

{==220==} {>>pagina-aanduiding<<}

De maat der ellende en smarten dezer arme vrouw stond vervuld te worden. Er waren in de omstreken talrijke misdrijven gepleegd; doch de plegers daarvan waren ongestraft gebleven, en zulks had hunne stoutheid doen aangroeijen. Dan, een diefstal, met verzwarende omstandigheden vergezeld, had tot eene waakzaamheid en eene gestrengheid van nasporing aanleiding gegeven, op welke zij niet gerekend hadden. De jonge edmunds werd met drie zijner makkers verdacht, gegrepen, verhoord, gevonnisd, - ter dood veroordeeld!
De verwilderde en doordringende gil eener vrouwestem, die de wanden der regtzaal deed wedergalmen, toen het plegtige vonnis was uitgesproken, klinkt mij nog in dezen oogenblik door de ooren. Die gil verwekte in het hart des boosdoeners een' schrik, welken het verhoor, de uitspraak, de nadering des doods zelve niet had kunnen verwekken. Zijne lippen, die vroeger gesloten waren, openden zich krampachtig; zijn gelaat werd met loodkleur bedekt, terwijl het koude zweet hem uit alle poriën brak; de kloeke ledematen des knaaps sidderden, en hij wankelde naar de gevangenis.
In de eerste vervoering van haren zielsangst wierp de lijdende moeder zich op hare knieën aan mijne voeten, en smeekte vurig den Almagtigen, die haar tot hiertoe in al haar lijden ondersteund had, haar uit deze wereld vol jammer en ellende te veriossen en het leven van haar eenig kind te sparen. Daarop volgde eene uitbarsting van smart en een hevige zelfstrijd, zoo als ik nimmer weder wensch bij te wonen. Ik wist, dat, van dat tijdstip af aan, haar hart gebroken was; maar nimmer heb ik klagt of gemor hare lippen hooren ontglippen.
Het was een zielroerend schouwspel, deze vrouw dagelijks op het binnenplein der gevangenis de vurigste pogingen te zien aanwenden, om, door liefde en vermaning, het hart van haren diepgevallen zoon te verzachten. Te vergeefs! Hij bleef norsch, hardnekkig en ongeroerd. Zelfs de onvoorziene zoo gunstige wijziging van zijn vonnis in verbanning voor veertien jaren bragt geen oogenblik verzachting in de stugge ongevoeligheid zijns gedrags te weeg.
De geest van onderworpenheid en dulding, welke de moeder zoo lang geschraagd had, was niet in staat, den strijd tegen ligchamelijke verzwakking vol te houden. Zij werd ziek, en wel sleepte zij nog hare trillende ledematen ten

{==221==} {>>pagina-aanduiding<<}
bedde uit, om haren zoon nog eenmaal te bezoeken; maar de krachten begaven haar, en zij stortte magteloos op den grond neder.
En nu werden de verwatene koelheid en onverschilligheid des jongelings op eene zware proef gesteld, en de gewetensangst, welke hem op eenmaal overviel, maakte hem bijna krankzinnig. Er verliep een dag, en zijne moeder kwam niet; een andere dag vloog voorbij, en zij kwam niet tot hem; een derde avond daalde, en nog had hij haar niet gezien, en, eer vierentwintig uren verloopen waren, moest hij - welligt voor altijd - van haar worden weggevoerd. O! hoe hevig bestormden de lang schijnbaar uitgewischte herinneringen aan vorige dagen zijn gemoed, terwijl hij de enge gevangenplaats met groote schreden op en neder liep, als kon het berigt wegens haar door zijne drift verhaast worden; en welk eene bittere overtuiging van zijne hulpeloosheid en verlatenheid bestormde hem, toen hij de waarheid vernam! Zijne moeder, de eenige liefderijke bloedverwant, welke hij ooit gekend had, lag ziek, mogelijk stervende, op geen kwartier afstand van de plaats, waar hij zat, verwijderd; ware hij op vrije voeten geweest, weinige oogenblikken zouden hem aan hare zijde gevoerd hebben. Hij vloog naar de poort, en, de ijzeren stangen met al de kracht der wanhoop aangrijpende, schudde hij ze heen en weder, en wierp zich tegen den dikken muur, als om zich een' doorgang door de steenen te banen; maar het sterke gebouw bespotte zijne zwakke pogingen; hij wrong zich de handen, en weende als een kind.
Ik bragt de vergiffenis en den zegen der moeder aan den zoon in zijnen kerker over, en wederkeerig bragt ik haar op haar krankbed de plegtige verzekering van bekeering en zijnen vurigen dank voor haren zegen en vergiffenis. Met diep gevoel van medelijden hoorde ik den jongen mensch duizend kleine plannen tot haar onderhoud en hare verkwikking beramen, wanneer hij, na afloop van den tijd zijner ballingschap, teruggekeerd zou zijn; maar ik wist ook, dat, maanden nog vóór hij de plaats zijner bestemming zou bereikt hebben, zijne moeder niet langer op deze wereld zou wezen.
Hij werd bij nacht vervoerd. Weinige weken later steeg de ziel der arme vrouw - zoo als ik vertrouwend hoop - naar eene plaats van eeuwige gelukzaligheid en rust. Ik

{==222==} {>>pagina-aanduiding<<}
deed de lijkdienst bij haar stoffelijk overschot; zij ligt op ons kleine kerkhof begraven, maar geen lijksteen bedekt haar graf. Haar leed was den menschen - hare deugden waren Gode bekend.
Vóór het vertrek des misdadigers was er afgesproken, dat hij aan zijne moeder schrijven zou, zoodra hij daartoe verlof zou bekomen, en dat de brief aan mijn adres zou zijn gerigt. De vader had stellig geweigerd, zijnen zoon, van den oogenblik van diens inhechtenisneming af, te zien, en het was hem volmaakt onverschillig, of hij leefde dan dood was. Er verliepen ettelijke jaren, eer men eenig narigt van den jongen mensch ontving; en, toen meer dan de helft van den tijd zijner verbanning verloopen was en wij geenen brief hadden ontvangen, vooronderstelde en moest ik bijkans hopen, dat hij gestorven zou zijn.
Edmunds was echter, terstond bij zijne aankomst in de volkplanting, een groot eind landwaarts in gezonden; en hieraan moet het welligt worden toegeschreven, dat, ofschoon hij verscheidene brieven had afgezonden, geen derzelven ons ooit ter hand was gekomen. Hij bleef gedurende de geheele veertien jaren op dezelfde plaats. Die tijd verloopen zijnde, nam hij, zijn vroeger besluit en de zijner moeder gedane belofte onafgebroken getrouw, de terugreis naar Engeland onder tallooze moeijelijkheden aan, en keerde, aan wal gestapt zijnde, te voet naar zijne geboorteplaats terug.
Op eenen schoonen Zondag-avond in de maand Augustus betrad de voet van john edmunds het dorp, dat hij, bijna zeventien jaren geleden, met schaamte en schande verlaten had. Zijn naaste weg leidde over het kerkhof. Hevig klopte hem het hart, toen hij den dorpel betrad. De dikke, oude olmboomen, door wier bladeren de ondergaande zon hier en daar breede stralen licht op het beschaduwde pad wierp, wekten de herinneringen zijner vroegste levensjaren op. Hij schilderde zich hemzelven af, zoo als hij, met zijn handje in de hand zijner moeder gesloten, rustig naar de kerk wandelde. Het stond hem levendig voor den geest, hoe hij haar bleek gelaat plagt aan te staren; hoe groote tranen somtijds in hare oogen opwelden, wanneer zij zijne gelaatstrekken beschouwde, en hoe die tranen hem op het voorhoofd rolden, wanneer zij stilstond om hem te kussen; zoodat hij zelf moest weenen, ofschoon hij weinig wist, hoe bitter die

{==223==} {>>pagina-aanduiding<<}
tranen waren. Hij herdacht, hoe dikwijls hij, met zijne kindsche speelmakkers, vrolijk die laan had doorgeloopen, telkens omziende, om den glimlach zijner moeder waar te nemen of hare vriendelijke stem te hooren; en daarop was het hem, of een sluijer van voor zijn geheugen werd weggerukt, en onopgemerkte vriendelijke woorden, verachte waarschuwingen, verbrokene beloften drongen zich aan zijnen geest op, en hij kon het niet langer uithouden.
Nu trad hij de kerk binnen. De avonddienst was geëindigd en de gemeente uiteengegaan, maar het gebouw nog niet gesloten. Zijne voetstappen weêrgalmden met hollen klank, en alles was overigens zoo stil en rustig, dat hij bijna vreesde daar alleen te wezen. Er was niets veranderd; wel scheen het hem toe, - gelijk het ons, na langen tusschentijd, altijd gaat met plaatsen, die wij in onze kindschheid plagten te bezoeken, - dat de kerk kleiner was dan voorheen; maar de oude gedenkteekenen, welke hij, met kinderlijke aandacht, duizendmalen beschouwd had, waren nog daar, en ook de lezenaar met het geborduurde kussen en de communietafel, voor welke zoo dikwijls de Geboden door hem waren opgezegd, welke hij als kind geëerd en als man vergeten had. Hij naderde de oude zitbank; zij zag er verwaarloosd en verlaten uit; het kussen was weggenomen, en de Bijbel lag er niet. Misschien, dacht hij, zat zijne moeder thans in eene armelijker bank, of mogelijk was zij zwak geworden en kon niet meer alleen ter kerk gaan. Wat hij eigenlijk vreesde, durfde hij niet doordenken. Eene koude huivering overviel hem; hij beefde, en wendde zich snel om.
Juist toen hij het portaal bereikt had, trad een oud man het binnen. Edmunds deed eenige schreden terug, want hij kende hem wel; dikwijls had hij bij hem gestaan, als hij op het kerkhof graven dolf. Wat zou de doodgraver tot den teruggekeerden misdadiger zeggen? - De oude doodgraver zag den teruggekeerden misdadiger even aan, wenschte hem goeden avond, en trad langzaam verder; - hij had hem vergeten.
Edmunds ging den heuvel af en het dorp door. Het was warm weder; de lieden zaten voor hunne deuren of kuijerden door hunne kleine tuinen, den helderen avond en rust van den zesdaagschen arbeid genietende. Menige blik werd op hem gerigt, en hij wierp menigen schuwen blik ter wederzijde, om te ontdekken, of iemand hem herkende en

{==224==} {>>pagina-aanduiding<<}
schuwde. Vreemde gezigten waren het, welke hij in bijna alle huizen zag; in enkele echter zag hij de ontwikkelde gedaante van eenige oude schoolmakkers, die hij het laatst als knapen ontmoette, nu door vrolijke kinderen omringd; in andere, in een' leuningstoel aan de deur der hut gezeten, een' zwakken maar genoegelijken grijsaard, dien hij zich als een' kloeken en vlijtigen landbouwer herinnerde; - maar zij hadden hem allen vergeten, en hij ging ongekend voorbij.
De laatste zachte stralen der ondergaande zon hadden de aarde bereikt, kleurden de rijpe koornschoven met eenen rijken gloed, en verlengden de schaduwen der boomen in de boomgaarden, toen hij het oude huis, de woning zijner kindschheid, bereikt had, naar hetwelk zijn hart, met onbeschrijfelijk verlangen, gedurende de lange, lange jaren van ballingschap en smart, had gesmacht. De heining was laag, ofschoon hij zich den tijd wel herinnerde, toen zij hem een hooge muur toescheen, en hij blikte over haar heen in den tuin. Daar stonden meerder en vrolijker bloemen dan vroeger, maar ook nog de oude boomen, - diezelfde boom, onder welken hij, van 't spelen moê, zich nedervlijde, en den zachten, milden slaap des gelukkigen knapentijds op zich voelde nederstrijken. Er klonken stemmen in het huis; hij luisterde, maar zij waren vreemd aan zijne ooren; hij kende ze niet. Het waren vrolijke stemmen, en hij wist wel, dat zijne oude moeder niet vrolijk konde zijn, en hij afwezig. De deur ging open, en een troep vrolijke kinderen vloog juichende naar buiten. De vader verscheen aan de deur, met een klein jongsken in zijne armen, en allen vormden een' kring om hem heen, in de mollige handjes klappende en hem den tuin indringende, om hem uit te noodigen in hunne vrolijke spelen te deelen. De misdadiger dacht aan de talrijke keeren, dat hij, op diezelfde plek, voor zijns vaders blikken was weggeslopen; hij herdacht, hoe dikwijls hij zijn bevend hoofd onder de beddelakens had verscholen, en er de vreeselijke verwenschingen, en de wreede slagen zijns vaders, en het gejammer zijner moeder had aangehoord; en, terwijl de onbekende huisvader juichte, toen hij met zijne kinderen in huis ging, was edmunds vuist krampachtig gesloten, en waren zijne tanden, als in doodelijken angst, op elkander geklemd.
Zoodanig was dan de terugkomst, die hem aan het moeijelijk einde van zoo vele jaren had tegengeblonken, en voor welke

{==225==} {>>pagina-aanduiding<<}
hij zich zoo veel lijden had getroost! Geen mond, die hem verwelkomde, geen vergevende blik, geene woning om hem te ontvangen, geene hand om hem te helpen, - en dat in zijn eigen oude dorp! Wat was zijne eenzaamheid in de woeste wouden, waar geen menschelijk wezen zwierf, bij zulk eene tehuiskomst!
Nu eerst werd hij gewaar, dat hij, in het verre land zijner ballingschap en schande, aan zijne geboorteplaats gedacht had zoo als zij was toen hij haar verliet, - niet zoo als zij wezen zou wanneer hij wederkeerde. De treurige wezenlijkheid zonk loodzwaar en ijskoud op zijn hart, en het hart ontzonk hem. Hij had geen' moed om navraag te doen, of om zich te vertoonen aan mij, den eenigen mensch, die bereid was om hem met vriendelijk medelijden te ontvangen. Hij trad langzaam voort, en, den openbaren weg als een misdadiger ontwijkende, ging hij in eene hem welbekende weide, bedekte zijn gelaat met beide handen, en wierp zich in het gras neder.
Hij had niet opgemerkt, dat een man op de nevens hem staande bank lag; het gewaad van dezen maakte eenig geritsel, toen hij zich omwendde om een' blik op den nieuw aangekomene te werpen, en edmunds ligtte even het hoofd op.
De man was overeinde gaan zitten. Zijn ligchaam was sterk gekromd, en zijn gelaat gerimpeld en taankleurig; zijne kleeding duidde hem aan als bewoner van een werkhuis; zijn uitzigt deed hem zeer oud schijnen, maar meer als het gevolg van krankheid of losbandigheid, dan van lengte van jaren. Hij zag den vreemdeling strak aan, en, hoewel zijne oogen aanvankelijk flaauw en dof stonden, scheen daarin een buitengewoon en onrustig vuur te schitteren, nadat zij eenige oogenblikken op hem gevestigd waren geweest, en ten laatste was het, als wilden zij uit hunne kassen puilen. Ook edmunds hief zich langzamerhand op de knieën op, en staarde ernstiger en ernstiger op den ouden man. Zij zagen elkander stilzwijgende aan.
De oude man was bleek als een geest; hij sidderde; zijne beenen knikten. Edmunds sprong op hem toe; hij trad een paar schreden achteruit; edmunds trad vooruit.
‘Dat ik u hoore spreken!’ zeide de bekeerling, met eene afgebrokene stem.
‘Weg!’ - schreeuwde de oude man, met een' vreeselijken vloek. De bekeerling naderde hem nog digter.

{==226==} {>>pagina-aanduiding<<}

‘Weg!’ - gilde de oude man. Woedend ligtte hij zijnen stok op, en gaf edmunds een' hevigen slag op het hoofd.
‘Vader! - Duivel!’ - mompelde de bekeerde misdadiger tusschen de zamengeklemde tanden. Driftig greep hij toe; hij wilde den ouden man bij den strot vatten, - maar het was zijn vader, en zijn arm zonk magteloos langs zijne zijde neder.
De oude edmunds gaf een' luiden gil, die door de eenzame velden klonk, als het gehuil van een' boozen geest. Zijn gelaat werd donkerpaarsch; het bloed gudsde hem uit neus en mond en verwde het gras donkerrood, terwijl hij wankelde en nederstortte. Er was eene slagader gebarsten, en hij was een lijk, vóór dat zijn zoon in staat was hem van den bemorsten grond op te heffen.

In gindschen hoek van het kerkhof (dus eindigde de bejaarde Leeraar zijn verhaal, na eenige oogenblikken zwijgens) ligt een man begraven, dien ik gedurende drie jaren na dit voorval in mijne dienst had, en die waarlijk, indien iemand, boetvaardig, verootmoedigd, ja verbrijzeld was. Niemand buiten mij wist, vóór zijnen dood, wie hij was of van waar hij kwam; - het was john edmunds, de teruggekeerde misdadiger.

Iets van Hufeland.

Hufeland was groot en goed. Hij had (getuigt zijn Lijkredenaar) een hart als een kind en een geest als een man. Men kan (zeide hij bij deszelfs graf) niet meer in éénen mensch begraven!
Op den 12 Augustus des verstreken jaars had hufeland zijnen 74sten verjaardag bereikt, en meende dien in den kring van familie en vrienden te vieren. Tot dat einde had hij ook een aantal spreuken en verzen laten drukken, waarin hij de hoofdstellingen zijner Makrobiotiek op eene gemeenzame wijze had vervat, en welke hij, als een laatst aandenken, onder de aanwezigen wilde verdeelen. Dit geschiedde, helaas! op zijn krankbedde, en derzelver milde, vrome en ootmoedige strekking roerde algemeen. Ziehier eenige zijner levensregelen, even eenvoudig maar vloeijender in het oorspronkelijke:

Wilt gij lang leven en in vreugd, 
Zoo leer u harden in uw jeugd; 
Geniet vrij alles, doch met maat, 
En mijd alleen hetgeen u schaadt. 
 
Met melk vingt gij hier aan, te zijn; 
Besluit uw leven vrij met wijn; 
Doch vangt gij met het einde 't aan, 
't Zal aan uw einde u kwalijk gaan. 

{==227==} {>>pagina-aanduiding<<}

De wijn verheugt des menschen hart; 
Te veel gedronken, baart hij smart; 
Hij opent strafbaar u den mond, 
En brengt zelfs uw geheimen rond. 
 
Koud water is de beste drank; 
't Verlengt het leven u, tot dank; 
Het koelt en zuivert u het bloed, 
En schenkt u frisschen levensmoed. 
 
Slaap is des menschen plantentijd, 
Waar voeding, wasdom best gedijt; 
De ziel, na 't spillen van haar kracht, 
Wordt als herboren door zijn magt. 
 
Wilt ge altijd wel te moede zijn; 
Denk nooit: het moest hier beter zijn; 
Neen: arbeid, bid, vertrouw op God, 
En schraag des armen droevig lot. 
 
Houd uwe ziel steeds vrij van haat, 
Nijd, toorn en aller driften kwaad, 
En vest altijd uw hart en zin 
Op rust en vrede en broedermin. 
 
Dat reine liefde u in den echt 
Verbinde en aan uw weêrhelft hecht'; 
Dit heiligt de inspraak der natuur, 
En schenkt aan 't leven lust en duur. 
 
De dood worde als een vriend verbeid, 
Die naar uw' Vader u geleidt. 
Leef steeds getrouw aan deugd en pligt; 
Zoo valt u eens het sterven ligt. 


Aan de zon.


Lieve Zon! reeds weêr verrezen? 
Andermaal wont gij 't mij af; 
En hoe menig reedlijk wezen, 
Wien het vee beschaming gaf! 
 
Ja, hoe menig, rijk gezegend, 
Aan het eind van zijne baan, 
Wien gij met uw gunst bejegent, 
Die u nimmer op zag gaan! 

{==228==} {>>pagina-aanduiding<<}

Menig, die uw' loop geteekend 
En in cijfers heeft ontvouwd 
En uw' afstand juist berekend, 
Heeft uw opgang nooit aanschouwd! 
 
Menig, die, met dichtertrekken, 
Uw verschijnen heerlijk maalt, 
Maar, dat gij hem niet zoudt wekken, 
't Bedgordijn te digter haalt!... 
 
Lieve Zon! wat hemelluister 
Spreidt ge bij uw komst ten toon! 
Waarom vliedt de mensch, in 't duister 
Van zijn slaapvertrek, dat schoon? 
 
Dwaze mensch, wien doode kleuren 
Voor uw levend schoon volstaan; 
Die het hoofd naauw op wilt beuren, 
Blikt gij hem door 't venster aan; 
 
Wien het doek houdt opgetogen, 
Dat dit schoon in kladverf maalt, 
Maar uw pracht nooit heeft bewogen, 
Waar geen aardsche kunst bij haalt! 
 
Gaat dan 't leeuwrikje ons te boven, 
Dat uw' lof ten hemel draagt? 
Zal slechts 't vee uw' Maker loven, 
Die van ons het danklied vraagt? 
 
En toch heeft de algoede Vader, 
Die, o gouden Zon! u wrocht, 
Aardrijks milde zegenäder, 
Ons, ondankbren, dus bezocht! 
 
En toch gaat gij over boozen, 
Over goeden, weldoend op; 
Onbedachten en godloozen 
Laaft dezelfde regendrop!... 
 
Goede God! 'k verlies mijzelven 
In Uw grootheid, in Uw trouw, 
Als ik aan de luchtgewelven 
Uwe heerlijkheid aanschouw! 
 
Spreidt Uwe Aard', voor die U vreezen, 
Zoo veel liefde en magt ten toon, 
Wat moet dan Uw Hemel wezen, 
Waar Gij zetelt op Uw' troon! 







{==229==} {>>pagina-aanduiding<<}

Mengelwerk.

Iets over Lodewijk van Velthem en zijn Spiegel Historiaal.

Melis stoke had zijnen huydecoper, jan van heelu heeft zijnen willems, maar lodewijk van velthem gaat nog gebukt onder de bezwarende aanteekeningen van is. le long. (*) Onwillekeurig ontsnapt ons een zucht, als wij bedenken, dat hij dit met nog anderen, ja met maerlandt's beste werken gemeen heeft, die althans meerendeels nog niet uitgegeven zijn, en wier handschriften hoe langer hoe zeldzamer worden. Doch het was velthem's eenige ongeluk niet, dat hij in le long's handen viel; hij is ook sedert vele jaren aan de verachting der geleerden en van allen, die derzelver oordeel volgen, prijs gegeven; men verledigt zich naauwelijks, om den achtbaren monnik ter hand te nemen, en oordeelt hem niet waardig in de schaduw van stoke of maerlandt te staan!
Wij vinden hiervan blijken in de zoo voortreffelijke werken van balth. huydecoper, p. huis. bakker, van wijn, de vries en anderen, die hunne krachten aan oudheden en geschiedenis besteedden. H. van wijn beoordeelt van velthem minst gestreng, en wijdde eenige bladzijden aan zijne gedachtenis. (†) Hij houdt hem echter meer voor een' verzamelaar dan voor een' dichter, en schrijft den geheelen Spiegel aan maerlandt toe, met uitsluiting van eenige invoegselen, uit van heelu ontleend. Min-
{==230==} {>>pagina-aanduiding<<}
der gunstig spreekt balth. huydecoper (en met hem de geleerde lelijveld) op verschillende plaatsen (*) van lodewijk's werken. Hij noemt den schrijver een' letterdief, en staaft zijn gezegde door vergelijkende aanhalingen uit velthem en heelu. Elders zegt hij, dat heelu door velthem ‘deerlijk mishandeld,’ en ‘deels verminkt, deels naargeschreeven’ is. P. huis. bakker (†) gaat nog verder. In zijn algemeen overzigt van de toenmalige Kronijken had hij reeds gezegd: ‘Ik vind alle (gedichten van dezen tijd) zo ruw en onregelmatig, datze den naem van versen niet draegen konnen. - Evenwel, zo men op den aenhef der Chronijke, en hier en daer in dezelve, agt geeft, schijnt het, of
melis een edeler eigenschap in een vers gekend heeft.’ Later tot velthem gekomen, gaat hij voort: ‘Lodewijk van velthem, zo hij genoemd wordt, heeft zijn Rijmspiegel omtrent op denzelfden rijmtrant geschreven, komende, als scriverius zegt, in tijd en stijl overeen met melis stoke: het heeft mij evenwel toegescheenen, dat de rijmen van den Spiegel Historiael over 't geheel nog slegter en platter zijn: beiden egter komenze als dichtstukken in weinig aenmerking.’
Met dit gevoelen stemt Mr. jeron. de vries in zijne doorwrochte Proeve (§) nagenoeg overeen in de volgende bewoordingen: ‘Wij hebben van hem een' Spiegel Historiaal, waarvan hij echter slechts voor een gedeelte vervaardiger is, hebbende hij van andere dichters, en bijzonder van van heelu, zeer veel overgenomen en uitgeschreven. - Zijne dichterlijke

{==231==} {>>pagina-aanduiding<<}
verdiensten zijn minder dan die van maerlant. Zijn dichttrant is, volgens huisinga bakker en van wijn, als die van maerlant en stoke, doorgaans van ongelijke regels van acht, negen of tien lettergreepen in den verhalenden trant, en zijn werk heeft, als dichtstuk, weinig of geene waarde. Het is vol bijgeloovigheid. - Niet zonder Latijnsche basterdwoorden zijn zijne rijmen; zoo zegt hij:

Deus! (*) hoe sal lc volprisen mogen, - enz. 

Men ziet, hoe weinig zuiver, verheven en hoe ongelijkmatig zijne rijmelarij is.’ (†)
Tot dusverre de beoordeelingen over onzen schrijver. Niet geheel stemmen wij daarmede in, ja vermeenen zelfs, dat velthem's dichtwijze verre boven die van melis stoke is te verkiezen; dat zijn werk ook als dichtstuk geene geringe waarde heeft, en dat hij geenszins altijd slechts naschrijver of verminker was. Dit met voorbeelden aan te toonen, en tevens iets nopens velthem zelven en zijn werk te vermelden, was ons voornemen bij het ter hand nemen van dit onderwerp.
I. De schrijver was lodewijk genaamd, Brabander van geboorte, en Priester te Velthem, naar welk dorp hij zich lodewijk van velthem noemde. Dit blijkt ons uit de zonderling duistere regels, VIII. B. c. 35:

Waer oec Here! dat selc persone 
Alse die Her, Lodewijc es geheten 
Van Velthem, yet liete weten, 
Dat hi dor u ghedoen conde, 
Dat soudi doen in alle stonde, 
Mijn dienst sal u sijn gereet - enz. 


{==232==} {>>pagina-aanduiding<<}

waarvan de zin schijnt: ‘Waar dat gij ook, edel Heer! aan zoodanigen persoon, als aan den heer, die lodewijk van velthem geheeten is, iets weten liet, dat hij voor u doen konde’ enz.
Dat hij Brabander was, zegt hij zelf: (*)

Al ben ic van Brabant - 

en in 1304 was hij geestelijke te Sichem, (†) later in 1313 te Velthem. (§) Zijn geboortejaar blijkt niet. Wij vinden hem het eerst in bewondering verzonken bij het zien van een paar dwergjes, te Parijs in 1295 (※) vertoond; laatstelijk in groote blijdschap bij het binnenkomen des legers binnen Antwerpen in 1315. (‡) Ter loops zegt hij, dat hij in 1314 in 't land van Reên (**) was; ook is hij eenmaal te Horne, eene plaats in Limburg tegenover Roermonde, geweest. (††)
Meermalen schijnt hij ook in het leger verkeerd te hebben (als veldprediker?); zoo luisterde hij het mondgesprek (§§) af tusschen den Hertog en de Heeren van Valkenburg en Kuik. Overigens schijnt zijn kerspel, 't welk hij trouwens met een' anderen priester deelde, niet veel opgebragt te hebben, en wij zien op sommige plaatsen zijn verlangen uitgedrukt, om bij een' of anderen Ridder, liefst bij den Heer van Vorne, biechtvader te worden.
Dit is nagenoeg alles, wat wij van den schrijver weten. Paquot vermeldt in zijne Mémoires (T. XVII. p. 172) een' lodewijk van velthem, geestelijke in het klooster Groenendaal te Brussel, die in 't jaar 1395-6 een kind uit het water redde. Van wijn zegt, achter eene Nederduitsche overzetting in rijm van den Lancelot gelezen te hebben: ‘Hier endet Boec van Lanlecote, dat Heren Lodewijcs es van Velthem.’ (‖) Is deze lodewijk onze Kronijkschrij-
{==233==} {>>pagina-aanduiding<<}
ver, of is het zijn menschlievende naamgenoot? Dit valt moeijelijk te beslissen.
II. Wij komen thans tot het werk zelf. Het wordt Spiegel Historiaal genoemd, als strekkende tot vervolg op den Speculum Historiale, door vincent, Bisschop van Beauvais, geschreven, (en uit het Latijn door maerlandt vertaald) die zijn werk in vier boeken afdeelde, van de schepping der wereld af alle geschiedenissen behandelde en met 1250 sloot.
Onze lodewijk, die zijn' arbeid omstreeks 1300 begon, bemerkte het gemis van een goed historisch werk, dat de feiten na 1250 met vereischte naauwkeurigheid en beproefde trouw uiteenzette. Dit, en de leugenachtige verhalen van sommige schrijvers, die alleen hun voordeel beoogden en zich door de belanghebbende Edelen lieten omkoopen, waren lodewijk's voorname drangredenen tot het aanvatten van den grooten arbeid. Immers zoo spreekt hij zelf in zijne Inleiding:

Tot desen tiden, tot tesen here, (*) 
Heb di ieesten (†) al gehord, 
In vier pertien bringen vord: 
Sal ic u hier vorder berichten 
Tot onsen tide, ende dichten 
Alle die dinge, groet ende smal, (§) 
Die gesciet sijn oueral. 
En desen boec willic heten: 
Die vifte pertie. - 

Omtrent de leugenachtige schrijvers laat hij zich op eene wijze uit, die ons een' glimlach afperst. (V B. c. 1.)

{==234==} {>>pagina-aanduiding<<}


Ghi ende dese sijt vorwerd comen, 
Die ij of iij cume sout nomen, 
Ende die oec setten t' haren rechte! (*) 
En wilt dan dichten van gevechte, 
En raept dit hier, en dat daer, 
En slaet al te gader daer naer, 
Gelijke en ongelike! 
Dit 's verdrietelijc sekerlike - 
D' een rijmt cort, de ander lanc 
Om met t' ontfane der Heren danc. (†) 
Maer als ic dan quam, daer ic dan horde 
Van menigerhande dinge worde, 
So werd ic erre, (§) ende dichte gereet - enz. 

In datzelfde hoofdstuk spot hij met de hairkloverijen der geleerden op eene niet onaardige wijs. Men ziet er uit, dat toen reeds kritiek en antikritiek in hare opkomst waren:

Si scriuen oec in haren saken: 
‘Dat dode liede selen comen, 
Ende leuende werd, (※) ende d' lant begomen.’ (‡) 
Dit heeft men in selken rimen gelesen. 
D' ander seit: ‘En sal so niet wesen!’ 
Ende maect een ander rime daer iegen. 
Die derde wil dese beide verplegen, (**) 
Ende maket anders dan d' eerste twee. 

Van velthem voltooide zijn werk in VI boeken, den 13 Augustus 1316, met welk jaar hij zijn' Spiegel, beginnende van 1248, sloot. Later voegde hij nog twee boeken aan denzelven toe, welke eene berijmde verklaring der profetische schriften van merlin (VII. 10, 11), joachim (ib. c. 34) en hildegard (VII. c. 14-33) bevatten; terwijl nog iets over daniël en den Apostel johannes voorafgaat. Het gezigt van

{==235==} {>>pagina-aanduiding<<}
tondalus beslaat bijna het geheele achtste boek, uitgezonderd een tweetal oorspronkelijke stukjes van den schrijver.
III. Ten derde wordt natuurlijk de vraag geopperd: van waar ontleent van velthem zijn gedicht? en is het eene welverdiende aantijging, dat hij een gewetenlooze ‘naschrijver’ en ‘letterdief’ was?
Immers neen! Hij verklaart zelf, dat alles, wat hij van 1250 tot 1300 vermeldt, (iets meer dan de drie eerste boeken) deels uit het Latijn in ‘Dietsce word’ vertaald, deels van geloofwaardige ooggetuigen ontleend is. (VI B. c. 31.)

Also als et Latijn had in 
Hebb ic 't gemaect, meer no min 
Alse verre als 't die jeesten gewaget. (*) 
Maer es yemen die daerna vraget: 
Of 't Latijn gemaect was 
Tot desen tiden daer ic 't af las, 
Nu van desen XV jaren? 
Dies en secg ic niet 't waren! (†) 
Maar - som so ees 't oec na den raet 
Van dien lieden, die mi bedieden - (§) 
Ende die daer waren in allen tijt 
Daer men gehat heeft den strijt. 

Men ziet hieruit, dat de drie eerste boeken vertaald zijn; uit welke bijzonderheid men de plaats II B. c. 55, bij van wijn vermeld, zeer voldoende kan ophelderen, zonder velthem's werk met dien Geleerde zoo gladweg aan maerlandt toe te schrijven, die trouwens geen maker, maar vertaler van den Speculum Historiale was. (※)
Wat overigens de ooggetuigen betreft, onder dezen moet men zeker allereerst jan van heelu rekenen, die, waar velthem over Braband omstreeks 1288

{==236==} {>>pagina-aanduiding<<}
spreekt, door lodewijk is geraadpleegd, om geen sterker woord te gebruiken. Dit betreft echter naauwelijks een tiental hoofdstukken, die in andere en kortere bewoordingen hetzelfde als van heelu bevatten; en wij zijn aan die dichterlijke vrijheid verschuldigd, dat men twee plaatsen uit van heelu er door kan ophelderen. (*) Van velthem was zelf somtijds vóór 1300 (na welk tijdstip hij oorspronkelijk is) bij eenige feiten tegenwoordig. Men herinnere zich, dat hij in 1295 te Parijs het tweetal dwergjes zag; bij welke gelegenheid hij ook la dame du grand pont, eene vrouw van zeer ergerlijken levenswandel, op de groote brug aan de Seine wonende, (naar zijne eigene getuigenis) menigwerf zag, terwijl hij, schoon met den priestermantel bekleed, niet schroomt te zeggen:

Dat si die scoenste was van dien, 
Die men vonden hadde in 't lant. (III B. c. 48.) 

In 't algemeen kenmerken zich de dichters van dezen tijd door geene oorspronkelijkheid, en vertaalden meestal uit het Latijn of het Fransch. Zij betrouwden zich niet op eigene vleugels te zweven, en onze vaderlandsche poëzij, nog in hare vroegste kindschheid verkeerende, zocht een' steun en staf bij de vreemde talen. Melis stoke raadpleegde meerhout, heynric van hollant platearius en anderen. Zelfs maerlandt's beste werken, zijn Rijmbijbel, Spiegel Historiaal, Heymelycheit, Bestiaris en S. Franciscus, zijn vertalingen naar comestor, vincent de beauvais, aristoteles, albert enz. De vertalers echter vervolgden doorgaans het werk tot op hunnen tijd, en verhaalden de feiten, die zij zelve bijgewoond of van ooggetuigen vernomen hadden. Zoo deed ook van velthem.

{==237==} {>>pagina-aanduiding<<}

IV. Doch in hoe verre zijn lodewijk's schriften geloofwaardig? Dit vragen wij bovenal omtrent de laatste vijftien jaren, wier geschiedenis hij zelf, onvertaald en oorspronkelijk, en met die wijdloopigheid schreef, welke een' tijdgenoot kenmerkt. (*) Zonderling is zeker het mengelmoes, dat hij hier en daar, als een echt middeleeuwsche monnik, ons opdischt; en dit heeft zijn gezag nopens historische feiten door velen al te zeer in twijfel doen trekken. Men herinnere zich bovenal den tijd, waarin hij schreef. Zelfs bij melis stoke, die zoo weinig met bijgeloovigheid behebt en daarin zijn' tijd verre vooruit was, behoeft men niet verre te gaan, om fabelen te vinden. Men zie bij voorb. hoe een ‘ostelaen niet es quaet hem, de onghesien wille gaen’ (I B. 620); hoe een gestorven ridder weder levend werd (II. 1311); hoe een dubbelhoofdig lam Vriesland en Holland aanduidde, enz. (II. 521.) Wij bekennen het, dat velthem in dit opzigt ligtgelooviger was; en, wanneer hij ons zoodanige fabeltjes te lezen geeft, verhaalt hij dezelve op zulk een' gemoedelijken toon, (men leze zijn dankgebed aan maria, die hem uit blindheid herstelde, VIII B. c. 33.) dat men duidelijk ziet, hoe hij zelf geloofde, wat hij schreef.
Wat de geschiedenis echter zelve, met uitsluiting van die kleine voorvallen, betreft, daarin verwonderen wij ons dikwijls over de juistheid en vrijmoedigheid bij het maken van verscheidene aanmerkingen, die een geestelijke zich later nimmer ongestraft veroorloofde. Hij ontziet wereldlijke noch geestelijke magt.
Bij den dood van floris V geeft hij als aanleiding op: (†)

{==238==} {>>pagina-aanduiding<<}


Ander secgen, dat om een vrouwe quam, 
Dat men hem sijn leuen nam, 
Daer hi met soude hebben te doene, 
Die wijf was een van sinen baroene. 

Eene zaak, die men evenzeer heeft zoeken te verbloemen, als de vergiftiging van jan I (*), welke velthem geenszins verzwijgt.
Den Paus spaart hij evenmin; en wanneer deze door het hof van Frankrijk beschuldigd wordt, manslag en bloedschande begaan, twist gestookt en den vorigen Paus vergiftigd te hebben, hangt onze geestelijke er zigtbaar zijn zegel aan. Bij deze gelegenheid geeft hij ons een' brief van den Koning van Frankrijk aan den Paus, die forsch gesteld is en door geen' enkelen rijmlap ontsierd wordt: (†) dezelve zij reeds voorloopig eene proeve van velthem's dichttrant:

Philips, coninc van Vrancrike, 
Bi der Graciën van Hemelrike, 
Tote Bonifacijs, die ongeraect (§) 
Ende jeghen recht hem Paus maect: 
Een cleine saluut, oft ne geen! 
Ik ontbied u (※) dat ic mijn leen 
Ende mijn rike (bi desen bode) 
Van niemen houde, dan van Gode! 
I'n (‡) houde van u clein no groet, 
Dat ontbied ic u al bloet! 
Want wildi u boeke verlesen, 
Du moet's mi onderdanich wesen. 
Hier up so hebt uwen raet: 
Want wildi uwen staet (**) 
Dat sal moeten wesen bi mi; 
Ic sal beneficiën geuen, secg ic di, 
Alse verre alse mijn rike gaet 
Ende corrigeren der prelate mesdaet! 


{==239==} {>>pagina-aanduiding<<}

En bij den dood van dezen bonifacius VII zegt hij, dat hij de Tempelieren ombragt, om hunne goederen aan zich te trekken. (*) Elders, van bedevaarten naar een' wonderdoenden boom sprekende, zegt hij, dat vele zieken op hoop van herstel derwaarts gingen, die zich echter door deze daad meest krank naar het verstand betoonden en daar hunne ‘futselinge’ ophingen. Ook het schandelijke van den aflaat ontgaat zijne gisping niet. Ter loops spreekt hij er van bij de eerste viering van het Jubeljaar (1300) te Rome, toen er vele aflaten aan de pelgrims gegeven werden, (IV. 59) en spot er later mede, (V. 15) wanneer, na een' onzinnigen kruistogt, wederom verscheidene kwijtbrieven werden geschonken.
Wij komen hierdoor ongevoelig tot de beide laatste boeken van velthem's werken en vertalingen naar hildegard, waarin de aflaat op eene wijze behandeld wordt, die men geenszins van eene Roomsche vrouw (†) zou verwachten: (VII B. c. 19.)

Ees 't van morde; ees 't geroeft; 
Ees 't gestolen; ees 't onthoeft; 
Ees 't van perseme; (§) ees 't onterecht; (※) 
Ees 't van voercope oec echt; (‡) 
Ees 't van goede te dage geset; (**) 
Ees 't van ouerspele oec met; 
Ees 't keefdoem, (††) of versworen; 
Ofte daden een der kerke toren, 
Dat waer iegen 't sacrament; 
Ees 't ongeloue oec omtrent; 
Ees 't coman, (§§) die valsch jaget; (‖) 

{==240==} {>>pagina-aanduiding<<}

Ees 't ridder, die niemen verdraget; 
Ees 't Heere, die loes es ende tijran; 
Ees 't een, die es in de ban; 
Ees 't van valscheiden quaet; 
Ees 't van al der quaeder daet; 
Ees 't van verraetnesse en van stride; 
Ees 't van hate; ees 't van nide; 
Ees 't van wiuen luxurieus, 
Ende haer manne niet fijn preus; (*) 
Ees 't van valscen orconden; (†) 
Ees 't van dorperliken sonden; (§) - 
Al leefde oec een jeghen die wet, 
In wat sonden hi es besmet, 
Mach hi geuen, (※) so es hi quite 
Gewijst, van hem daer mit vlite. 
Om des Duuels verledenesse, (‡) 
Ende der sonden soetenesse, 
Ende om een blide leuen te leiden, 
So maken si een cort gereiden (**) 
Der zielen ter verdoemenesse. 
Dit fijn ongewarege lessen, 
Elken die re met omme gaet, 
Dien dus bedrieget dat aflaet. 

Zoodanig schreef de stichtster en abdis van het nonnenklooster te Rüpen in 1140! - Men begrijpt, dat zulke geschriften ijverig voor de leeken werden verborgen; maar lodewijk, den priesterhaat trotserende, verzweeg er niets van, en strijkt zelfs de monniken vinnig door, wegens dit bedekt houden van sommige werken. (VII B. c. 15.) Hij put uit dezelfde schriften de vinnigste aanvallen tegen de priesters. ‘De Duivel,’ zegt hij, hildegard vertalende, ‘zendt, geene kans ziende om de menschen langer te verleiden, nieuwe gedienstige geesten af, en spreekt aldus: (VII B. c. 32.)

Dat volc - - 
Sal quade cappen dragen ane, 

{==241==} {>>pagina-aanduiding<<}

En oec van menigerhande gedane, 
En na ééne maniere gescoren sijn; 
En al haer leuen selen si so fijn 
En al haer seden setten na desen, 
Dat elken sal behagelijc wesen; 
En in de vorhoede selen se dan 
So grote abstinence vaen an, 
Dat cume yemen (*) van hem sal wesen, 
Die men yet sal mogen na desen 
Reprehenderen in enigen saken; 
Ende met tesen lieden sal ic maken 
In die werelt, al dat ic wille: 
Want si ne sellen nember stille 
Wesen, en selen wandelen vort 
Heymelike. Hier met verdort (†) 
Die werelt al. - 

Ziedaar reeds proeven genoeg, dat velthem niet altijd ligtgeloovig was, waar hij vermogt de waarheid huldigde, en wel wist, dat ‘de kap den monnik niet maakt.’

(Het vervolg en slot hierna.)




Over de jongste wijsgeerige stelsels in Duitschland.

(Uit de Hallische Literatur-Zeitung, Maart 1836. bl. 185. Ergänzungsblatt 24.)

Recensie van fichte's nagelatene werken, door beneken.

Duitschland heeft het (uit een onafhankelijk oogpunt beschouwd) hoogst belagchelijke schouwspel opgeleverd, en levert het nog op, van een dozijn Wijsgeeren, die allen beweren, hunne gronden uit de volstrekte noodzakelijkheid der Rede ontleend te hebben, en daarbij, de een met die,

{==242==} {>>pagina-aanduiding<<}
de ander met gene spraakvormen spelende, elkander van de grofste dwaling betigten! Van den éénen geldigen maatstaf der waarheid, de wezenlijkheid, hebben allen voor goed afgezien. Scherpzinnigheid, verbeeldingskracht, geestigheid, en bekwaamheid, om, hetgeen men met een gebrekkig oog uit de ondervinding heeft opgedaan, in die ijdele spraakvormen in te schuiven, dit zijn de toetssteenen (criteria) der waarheid geworden; en daar alle die zaken zekerlijk even zoo goed op het tegendeel kunnen toegepast worden, zoo heeft, volgens dien maatstaf, de een even zoo wel gelijk als de ander.
Dat het thans bijna verloopene tijdvak der Duitsche Wijsbegeerte niet als het klassieke, ja zelfs niet als een klassiek tijdvak kan gelden, (zoo als sommigen vroeger beweerden en zelfs nog beweren) schijnt reeds daaruit te blijken, dat door de onafgebrokene inspanningen der grootste Vernuften zelfs niet de minste waarheid voor de Wijsbegeerte gewonnen is, ja geen enkel waarachtig en als zoodanig algemeen erkend denkbeeld of stelling, al ware het nog zoo weinig beteekenend. Willekeur heeft slechts tegenovergestelde willekeur voortgebragt, magtspreuken slechts nieuwe magtspreuken; in de lucht kan men slechts luchtkasteelen bouwen; en zoo is thans, aan het slot van dit tijdvak, de Duitsche Wijsbegeerte meer dan ooit in tegenstellingen en hersenschimmen verward. De verschillende stelsels zijn zoo ver van elkander, dat zij elkander niet eens kunnen bestrijden; de wijsgeerige talen staan zoo ver uiteen, dat zij geen kwaad beeld van die gedurende het bouwen van den toren te Babel vertoonen. Wij zijn bovendien met onze Philosophie, en met volle regt, bij alle andere Volken ten spot geworden: want de weinige buitenlanders, die dezelve met zekere genegenheid beschouwen, kunnen tegen het groote aantal bezadigde onderzoekers, die haar voor kracht- en smakeloos (ungeniessbar) verklaren, geheel niet gerekend worden; en die eerstgemelden hebben noch hunne landgenooten, noch zelfs de Duitsche

{==243==} {>>pagina-aanduiding<<}
Wijsgeeren, bij welke zij zich hadden gevoegd, kunnen voldoen; zoodat, gelijk men weet, cousin onlangs van den grooten tolk der Wijsbegeerte, van hegel, heeft moeten hooren, dat hij van die Wijsbegeerte niets, volstrekt niets begrepen had.
Vergelijkt men den tegenwoordigen tijd met dien vóór kant, zoo schrikt men waarlijk en wordt zeer onaangenaam getroffen over den grooten rijkdom van klare en fijne kundigheden van datgene, wat vroeger voor het hoofdonderwerp der Wijsbegeerte gehouden werd, en bij andere Volken nog wordt gehouden, - van menschelijke neigingen, gemoedsaandoeningen en karakters. Waar is van dezen rijkdom, zoo als hij, om slechts eenigen te noemen, in de schriften van lessing, garve en platner gevonden wordt, thans nog een enkel spoor te vinden? In de plaats daarvan vindt men thans de grootste armoede, ja eene ware woestijn. Verre dus van door dit tijdvak iets gewonnen te hebben, moeten wij ons veeleer blijkbaar over een groot verlies bitter beklagen; een verlies, hetwelk even zoo onloochenbaar ook in de gevolgen voortduurt: want, terwijl uit dien tijd onze groote letterhelden zijn te voorschijn gekomen, verliezen zich thans onze fraaije Letteren, even als de Wijsbegeerte, steeds meer en meer in hersenbeelden, nevelen, kortom in een volkomen Niet. En zoo mogen wij dan de klassieke Duitsche Wijsbegeerte eerst van de toekomst verwachten.
Vóór kant hechtte de Duitsche Wijsbegeerte zich (daar uit den aard der zake de Poëzij de Wijsbegeerte voorafgaat) eerst aan de fraaije Letteren en Wijsbegeerte der Engelschen en Franschen; naderhand had Duitschland eene eigene Poëzij, van welke echter de gelijktijdige Philosophie (welke reeds vooraf die bron van het echte leven des geestes ongenegen was) geen voordeel getrokken heeft. Wij hebben veeleer die Wijsbegeerte te beschouwen als de laatste werking der Scholastieken, die zich bij ons Duitschers (welke in alles langzaam zijn) langer heeft staande gehouden dan bij de overige

{==244==} {>>pagina-aanduiding<<}
Natiën, maar, gelijk men hopen mag, na deze geweldige crisis voor altijd zal overwonnen zijn, en plaats maken voor eene Wijsbegeerte der ondervinding, welke dieper wortelen zal schieten. Over twintig jaren zal men naauwelijks kunnen begrijpen, hoe men zich door zulke geheel ongegronde hersenschimmen en zulke krijtende tegenstrijdigheden, als de stelsels der laatste dertig of veertig jaren in de grootste wanorde hebben vertoond, ook slechts één oogenblik heeft kunnen laten misleiden. Wij staan thans op het keerpunt, en reeds doen er zich van onderscheidene kanten teekenen op, die eenen nieuwen tijd aankondigen. Het algemeene wantrouwen, ja de beslissende tegenzin tegen dorre bespiegelingen wordt van dag tot dag grooter; het voorbeeld der natuurkundige wetenschappen, die vóór ruim twee Eeuwen ook aan zoo vele slingeringen onderhevig waren, maar sedert, alleen ten gevolge der Methode van waarneming, eenen volkomen zekeren tred gaan, werkt hoe langer zoo krachtiger; en zoo mogen wij ons dan in het vaste vertrouwen toegeven, dat de tijd niet meer verre zal zijn, waarin de Wijsbegeerte, gelijk alle overige wetenschappen, tot eene algemeen geldige en geldende kennis gebragt, en door alle scholen en alle Volken in eendragtige zamenwerking zal worden beoefend. Daartoe geve God zijnen zegen!

Verdraagzaamheid der godverzakers.

Men heeft wel eens beweerd, dat onverschilligheid omtrent de Godsdienst, en, in nog hoogere mate, volslagene ontkenning aller godsdienstige beginselen, de hoogste mate van verdraagzaamheid moest aanbrengen, daar toch immers de Godverzaker geen belang altóós had, met anderen over iets te twisten, dat hij als eene hersenschim beschouwde. Onder de duizende blijken van het tegendeel, die de Fransche Omwenteling ons aanbiedt, (het eenige tijdperk, toen de Godverzaking heerschende was) moge ook het volgende dienen.

{==245==} {>>pagina-aanduiding<<}

De waardige bernardin de st. pierre, de wereldberoemde Schrijver van de Études de la Nature en Paul et Virginie, Lid van het Fransche Instituut voor de klasse der zedelijke en staatkundige wetenschappen, had een Rapport uit te brengen over eenige ingekomene antwoorden op de prijsvraag: ‘Welke inrigtingen zijn de besten, om de zedelijkheid van een Volk te bevorderen?’ Alle antwoorden waren geheel in den geest der Godverzaking en van het Materialismus, namelijk om alle hoogere, belangelooze, godsdienstige gevoelens uit te sluiten. Deze geest was toen bij het Instituut de heerschende. Verschrikt over eene verkeerdheid, die hij met reden voor hoogstverderfelijk voor de Maatschappij hield, poogde st. pierre zijne tijdgenooten tot juister en troostrijker begrippen terug te brengen, en besloot zijn Rapport met eene uitstorting des harten, vol reine geestdrift over de voor het menschdom zoo oneindig heilzame en troostrijke zegeningen van het Evangelie. Zoo lang de spreker de ingekomene stukken met elkander vergeleek, luisterde men met aandacht naar hem; maar naauwelijks had hij zijn geloof aan God en de Openbaring betuigd, of er verhief zich van alle kanten een woedend geschreeuw. Eenigen vroegen hem spottende: Waar en onder welke gedaante hij God dan toch gezien had? Anderen voeren uit tegen den ligtgeloovigen ouden man. Die nog gematigd waren, haalden de schouders op. Hier bleef het niet bij. Op spot volgde beleediging; men noemde hem een' zwakhoofd, een' dweeper, en dreigde hem uit eene Vergadering te bannen, waarvan hij zich het lidmaatschap had onwaardig gemaakt; het ging eindelijk zoo verre, dat men hem tot een tweegevecht uitdaagde, om hem met den degen of de pistool te bewijzen, dat er geen God is! Vergeefs
poogde de edele man in deze verbijstering der Godverzakende dweeperij de taal van het gezond verstand te doen hooren; niemand wilde naar hem luisteren, en een Wijsgeer riep schuimbekkend van gramschap uit: Ik zweer, dat er geen God is, en be-
{==246==} {>>pagina-aanduiding<<}
geer, dat in dezen kring deszelfs naam niet meer worde uitgesproken! Dit geschiedde in Frankrijk, in de zich noemende hoofdstad der beschaving, Parijs, niet onder het schrikbewind van robespierre, maar in 1798, ten tijde van het Vijfmanschap (Directoire), in eene Vergadering van het Nationale Instituut, hetwelk zich voor de bloem der Geleerden der groote Natie hield! (Zie wachler's biographische Aufsätze.)
Teregt mogt dan de edele Abt jerusalem, twintig jaren vóór de Fransche Omwenteling, die de zegepraal van het ongeloof besliste, zeggen: ‘De Philosophen vervolgen niet; zij laten ieder gerust bij zijne vrijheid van denken! Onder den schijn van twijfelarij spreken zij slechts op een' beslissender toon, dan immer het onverdraagzaamste bijgeloof sprak; ieder wil slechts zijn stelsel, met de verzekering, dat hij alleen de ware wijsbegeerte bezit, aan de wereld tot de éénige geloofsbelijdenis opdringen. - De Philosophen vervolgen niet! Het is waar, zij hebben nog geen bloed vergoten, geene brandstapels opgerigt; dank zij daarvoor de ware Wijsgeeren en menschenvrienden op de troonen, die hun de wapenen daartoe niet verleenen.’ - (Twintig jaren later had men de mitraillades, noyades enz.)

Beknopt overzigt van de geschiedenis der mnemonika, of herinneringskunst, en van derzelver bevordering door den Nederlander L.T. Schenkel.

De memoria artificiosa, Mnemonika, Mnemotechnie, of welken naam men er overigens aan geven moge, is de kunst, of liever de wetenschap, die ons bekend maakt met de regelen, waarnaar het herinneringsvermogen van den mensch te werk gaat, of ter meerdere uitbreiding en opscherping zou kunnen te werk gaan, om voormalige indrukken willekeurig en geregeld terug te roepen. De gelegenheid, welke zich met den aanvang dezes jaars te Amsterdam en sedert ook in andere plaatsen van ons Vaderland aanbood, om daarin mondeling onderrigt te

{==247==} {>>pagina-aanduiding<<}
bekomen, gaf aanleiding, om eens meer bepaald na te gaan, wat er omtrent dat onderwerp te zeggen valt, ten einde zulken, die, bij gemis eener geleerde opvoeding, daarmede niet bekend zijn, uit den waan te helpen, dat het eene uitvinding van den tegenwoordigen tijd zoude wezen.
Volgens de oudste berigten, wordt de beroemde Grieksche Dichter simonides voor den uitvinder der Mnemonika gehouden. Op zekeren dag, namelijk, zou hij zich bevonden hebben op eenen prachtigen maaltijd bij een rijk en aanzienlijk man te Crano in Thessalië, scopas geheeten. Hij zong te dier gelegenheid een gedicht op den gastheer, waarin evenwel ook veel voorkwam ter eere van castor en pollux; uit welken hoofde scopas hem ook slechts de helft der voor het gedicht toegezegde somme gelds geven wilde: want slechts een gedeelte der in het dichtstuk vervatte lofspraken was hem toegedeeld geworden. Plotseling werd simonides door twee jongelieden, die zich als castor en pollux deden aanmelden, uit de eetzaal geroepen, en naauwelijks had hij deze verlaten, of zij stortte in, en bedolf scopas met de gezamenlijke gasten, zoodat enkel simonides het leven redde. Toen nu de bloedverwanten der verongelukten derzelver lijken herkennen wilden, was niemand anders hiertoe in staat dan simonides, omdat hij de plaatsen en de volgorde, waarin zij bij deze gelegenheid gezeten hadden, naauwkeurig had opgemerkt. Deze gebeurtenis zou hem verder, volgens de getuigenis van cicero, gebragt hebben tot de overweging, dat het voor het geheugen en voor het herinneringsvermogen een zeer geschikt hulpmiddel zoude wezen, als men zich zekere plaatsen voorstelde, en de omstandigheden, die men wenschte te onthouden, aan deze plaatsen wist te verbinden. Zoo doende, zou het den grond gelegd hebben tot de uitvinding der Mnemonika.
Hoe dit zij, en al moge zich de uitvinding dezer wetenschap verder uitstrekken dan de tijden van simonides, die omstreeks 500 jaren vóór onze tijdrekening leefde, gelijk het wel haast buiten twijfel is, of dezelve is uit het Oosten afkomstig, zoo schijnt aan dezen Dichter toch in zoo verre de eer der uitvinding toe te komen, dat hij waarschijnlijk de eerste was, die de Mnemonika als eene eigenlijke wetenschap afzonderlijk en systematisch bewerkte en als zoodanig in beoefening bragt, zoodat zij sedert meer

{==248==} {>>pagina-aanduiding<<}
volmaakt en, met name in den tijd van socrates, zoo algemeen in gebruik gebragt werd, dat ook zelfs vrouwen er zich op toelegden.
De Romeinen maakten insgelijks veel werk van deze wetenschap; doch omtrent de wijze, waarop zij dezelve behandelden en toepasten, zijn slechts onvolledige berigten tot ons gekomen, daar de meest op prijs te stellen geschriften, in het bijzonder een werk van aristoteles, hetwelk deze onder den titel van μνημονικον uitgaf, verloren zijn geraakt. De beste inlichtingen over de Mnemonika der Grieken en Romeinen zijn hoofdzakelijk bij cicero te vinden.
Met het verval der overige kunsten en wetenschappen, en van den bloeijenden staat van Rome en Griekenland, geraakte de Mnemonika almede langzamerhand in vergetelheid, tot dat zij in latere tijden, bij de herstelling der wetenschappen, insgelijks uit het duister teruggeroepen en op nieuw bewerkt en toegepast werd, waarvan zich reeds in de veertiende eeuw der Christelijke tijdrekening sporen laten vinden. Vooral echter in de laatstvoorgaande vier eeuwen zijn er vele geschriften, hetzij afzonderlijk, hetzij met andere onderwerpen verbonden, over de meergenoemde wetenschap op te noemen. In een uitvoerig werk van den Vrijheer von aretin, waarvan hieronder breeder melding zal worden gemaakt, wordt een aantal dergelijke geschriften uit het bedoelde tijdvak opgegeven, en tevens derzelver Schrijvers, benevens hunne eigendommelijke uitvindingen en hulpmiddelen, zoo naauwkeurig mogelijk medegedeeld.
Onder die allen munt bijzonder uit een Nederlander, die in zijnen tijd een nieuw leven aan deze zaak heeft gegeven, en tevens, door zijne vlijtige nasporingen en mededeelingen, eene groote aanleiding geweest is, dat dezelve in onzen leeftijd op nieuw ter sprake en in behandeling is gekomen. Het zal niet onbelangrijk te achten wezen, dat hier het een en ander omtrent dien persoon en zijne bemoeijingen zoo beknopt mogelijk, schoon eenigzins meer breedvoerig dan eene algemeene vermelding, verhaald worde.
Lambert thomas schenkel werd geboren te 's Hertogenbosch in het jaar 1547, en was in de eerste 24 jaren van zijne letterkundige loopbaan Schoolonderwijzer. (*)

{==249==} {>>pagina-aanduiding<<}
Omstreeks den jare 1592 begaf hij zich op reis, met het oogmerk, om de Mnemonika der Ouden, die hij vlijtig onderzocht en zich geheel en al eigen gemaakt, ja zelfs met eenige verbeteringen opgeluisterd had, aan elkeen mede te deelen, die er lust voor betoonde, en genegen was, om, boven het verlangde honorarium, den eed van geheimhouding af te leggen.
Schenkel vond op zijne bijna dertigjarige reize grooten bijval en voordeel. De geschiedenis dezer reize is evenmin naauwkeurig bekend, als de tijd en de plaats van zijn overlijden. Na 1620 is geenerlei spoor van zijn aanwezen meer te ontdekken. Duitschland, België en Frankrijk waren de landen, waar hij leerlingen gezocht heeft. Italië werd in het geheel niet door hem bezocht, welligt uithoofde de Mnemonika daar nog meer bekend was.
Het eerste werkje, dat schenkel over zijne kunst in het licht gaf, was: De memoria liber a l.t. schenkelio, Duaci 1593. 8. item Antwerpiae eodem ao, en te Arras onder den titel: De la mémoire et de ses admirables effêts. 1593.
Twee jaren later verscheen te Luik: De memoria liber secundus etc. Dit werkje is opgedragen aan den Hertog ernst van beijeren, toenmaligen Bisschop van Luik.
Van Luik reisde schenkel naar Parijs, en liet daar drukken: Brevis tractatus de utilitatibus et effectibus mirabilibus artis memoriae, et quid singulis lectionibus proponatur. Cum privilegio Regis Christianissimi Franciae et Navarrae. In de Voorrede verhaalt hij, dat hij reeds sinds eenige jaren, als Onderwijzer der Mnemonika, Opper- en Neder-Duitschland, België en Frankrijk doorgereisd heeft; dat hij Aartsbisschoppen, Bisschoppen, Hertogen, Graven, Baronnen, Presidenten, Raden, Senatoren, Geleerden van alle faculteiten en eene menigte Studenten tot scholieren gehad heeft; dat hij door de Bisschoppen van Antwerpen, Luik, Keulen, Wurzburg, Bazel, Arras, voorts door de Akademische Senaten van Leuven, Douay, Wurzburg enz., ten laatste ook door

{==250==} {>>pagina-aanduiding<<}
den Rector der Akademie te Parijs onderzocht en als Lid der Universiteit aldaar aangenomen geworden is, waarbij hem tevens de vrijheid verleend werd, om te Parijs in de Mnemonika onderrigt te geven. Vervolgens werd hij, op bevel van den Kanselier van Frankrijk, marillac, geëxamineerd, en dien ten gevolge door hendrik IV bij patent, gedagteekend den 14 November 1601, (hetwelk wij woordelijk konden mededeelen) geautoriseerd, om, geheel Frankrijk door, de Mnemonika te onderwijzen gedurende de eerstvolgende twintig jaren, en wel met de bijgevoegde bepaling, dat allen, die hem daarin hinderlijk mogten zijn, of tegen zijnen wil evenzeer als Onderwijzers mogten optreden, met de voor dien tijd en voor deze zaak zware boete van duizend kroonen gestraft zouden worden.
Dit Brevis tractatus schijnt overal, waar schenkel als Onderwijzer optrad, als aankondiging te zijn uitgegeven.
Dat deze en eenige andere uitgegevene werkjes weder andere geschriften of ook tegenschriften van leerlingen, die hun gegeven woord niet hielden en het geheim openbaren wilden, ten gevolge hadden, stippen wij slechts aan, en deelen liever breedvoeriger mede de bijvoegselen, welke eene Straatsburger uitgave van meergedacht Brevis tractatus van 1619 bevat, en welke niet onbelangrijk geacht kunnen worden, zoo voor de geschiedenis van schenkel's geschriften, als met opzigt tot den toenmaligen toestand der Letterkunde in het algemeen.
Terwijl de titel luidt: Brevis tractatus etc. (als hiervoor) a l.t. schenkelio, D. ejusdem artis plus quam 26 annis professore, pro majore informatione editus, zoo worden op eene ongemerkte bladzijde aan het einde meer dan 80 steden opgegeven, uitsluitend uit de drie voormelde landen, waar schenkel, met verlof der Overheden, zijne Mnemonika of in eigen persoon voordroeg, of wel door anderen liet voordragen.
Van meer belang echter zijn de bijgevoegde Elogia doctorum hominum, welke meestal van Geestelijken, vooral van Jezuiten afkomstig zijn, en eene Refutatio cavillationum, waarbij de volgende tegenwerpingen worden wederlegd:

1o.Dat er een bijgeloovig middel, of zelfs wel tooverij, achter verborgen zou zijn;

2o.Dat men met een goed natuurlijk geheugen door oefening meer zou kunnen verkrijgen, dan met het kunstma-
{==251==} {>>pagina-aanduiding<<}
tige, als waarmede overlading en verwarring zou gepaard gaan;

3o.Dat bijeenigen, omdie zelfde redenen, krankzinnigheid zou te vreezen zijn;

4o.Dat God van niemand meer vordert, dan zijn natuurlijk geheugen geven kan;

5o.Schenkel ware niet de uitvinder, en anderen hadden uit dezelfde bronnen kunnen putten, als hij;

6o.Men moest daarbij een' te strengen leefregel (diëet) in acht nemen.

Alle deze bedenkingen, de tweede alleen uitgezonderd, lieten zich gemakkelijk beantwoorden. Tegen deze voert hij aan: 1o. dat het lezen en schrijven leeren ook met vele zwarigheden verbonden is, die men echter gaarne tracht te overwinnen, van wege het buitengemeene voordeel, dat daarin ligt; 2o. dat hij eene menigte onnoodige en bezwaarlijke voorschriften uit de oude Mnemonika had weggelaten, waardoor deze studie zeer veel gemakkelijker geworden was.
Het meest opmerkelijk vinden wij het volgende, hetgeen aan het slot der refutatio voorkomt:
De Inquisitor rerum magicarum te Antwerpen, joh. baxius, maakte de Mnemonika in allen gevalle voor een werk der Tooverkunst uit. Schenkel zag zich om deze reden genoodzaakt eene Bisschoppelijke Commissie te verzoeken, welke van de beschuldigingen des Inquisiteurs en van de verdediging van schenkel aanteekening deed, en aan laatstgenoemden, den 1 Februarij 1593, eene verklaring ter hand stelde, dat zijne Mnemonika niets behelsde contra fidem catholicam romanam, aut rempublicam christianam. In het oog vallende is het, dat deze verklaring slechts door twee van de drie Commissarissen onderteekend is. De derde, michael hetsrony genaamd, Kanonnik te U.L.F. en Boeken-censor, weigerde niet slechts zijne onderteekening, maar predikte bovendien, bij gelegenheid van het Evangelie van het Onkruid, tegen de Schenkelsche leerwijze. Hij zeide onder anderen: Intelligo nunc in hac etiam urbe Zizania seminari de memoria et dum seminantur non internoscuntur, sed quando excreverint, tunc cognoscentur esse Zizania et a diabolo. Schenkel bragt zijne bezwaren hiertegen in, maar kon geene voldoening erlangen. Nu verkoos hij den weg der openbaarmaking in te slaan en zijn werk te Leuven te laten drukken. Dit berokkende hem intusschen nieuwe

{==252==} {>>pagina-aanduiding<<}
verdrietelijkheden van wege den Boeken-censor hendrik cuyck aldaar, welke hem de vergunning tot de uitgave in druk weigerde, en, nadat schenkel hem daartoe geregtelijk had doen aanvragen, eindelijk de volgende verklaring uitgaf: Tractatum hunc de arte memoriae, cum compluribus facultatis nostrae theologiae magistris communicatum, judico et judicant mecum iidem magistri, quibuscum eum examinavi, non posse utiliter in lucem emitti. Actum Lovanii 26 Jun. 1593. Henr. cuyckius, pontificius ac regius librorum censor.
Ook deze onregtvaardigheid moest schenkel zich stilzwijgend getroosten. Intusschen zamelde hij verschillende getuigenissen, bijzonder van Geestelijken, op, en bragt het zoo verre, dat de theologische Faculteit te Douay het drukken van zijn werk veroorloofde. Kort daarna verscheen zijn liber secundus, met ondersteuning van den Bisschop ernst, van Luik, die te gelijkertijd Keurvorst van Keulen was. Den titel van dit boek deed schenkel aan de St. Pieterskerk te Leuven openlijk aanplakken, om den Censor cuyck te trotseren. Schenkel verhaalt te dezer gelegenheid, dat een zeer godvreezend en regtschapen Theologant te Leuven, telkens als hij hem op weg ontmoette, met zulk eene ontsteltenis hem ontweek, dat het duidelijk te bespeuren was, dat deze hem voor een' heksenmeester hield. De Inquisiteur te Antwerpen, joh. baxius, dreef zijne vervolgzucht zoo ver, dat hij aan de theologische Faculteit te Douay schreef, en verantwoording vroeg, waarom zij het drukken veroorloofd had? Hij grondde zijne beschuldiging voornamelijk op de omstandigheid, dat schenkel van zijne leerlingen den eed der stilzwijgendheid afnam. De Faculteit te Douay wederlegde evenwel met standvastigheid de ongegronde beschuldigingen der opgewekte priesterwoede, en beschermde den vervolgden Onderwijzer der Mnemonika, welke zonder haren invloed welligt een slagtoffer der Inquisitie zou zijn geworden. - Dit geheele verhaal wordt door schenkel met verschillende bewijstukken gestaafd.
In het laatste Aanhangsel eindelijk, te weten in de Apologia, waarvan hij zegt, dat zij was duobus diebus concepta et quod monstri simile nata, trekt hij los tegen de boven bedoelde Schrijvers over zijne kunst, en beschuldigt hen, zijne leerwijze geheel verkeerd aangewend te hebben. Ten aanzien van eenen derzelven, zekeren martinus sommer, een' Candidaat in de Regtsgeleerdheid, geboortig uit Silezië,

{==253==} {>>pagina-aanduiding<<}
zegt schenkel in het bijzonder, dat hij denzelven voor niet onderrigt had gegeven en bij het heengaan drie gulden tot reisgeld verstrekt, zulks enkel tegen schriftelijke belofte, dat dezelve de winst, door mededeeling der aangeleerde Mnemonika verkregen, in het redelijke met den Onderwijzer zou deelen. Sommer hield zich hier zoo weinig aan, dat hij veeleer niets meer van zich liet vernemen, en dat op een met sommer's naam te Rostock of te Leipzig nagedrukt werk van schenkel de valsche opgave: Venetië, 1619, wordt gevonden, ten einde het verblijf van sommer des te beter bedekt te houden. Het voordeel, hetwelk schenkel zegt, dat hem door deze ondankbare handelwijze onthouden is, schat hij op meer dan 200 dukaten, en toont hij zich hier zoo verbitterd over, dat hij sommer met het ergste dreigt, qui libellum adeo defoedavit, ut non agnoscas eundem esse, auferendo, addendo, mutando, omittendo.
In die zelfde Apologia zuivert hij zich van de hem ten laste gelegde baatzuchtigheid, en verzekert, slechts eens in zijn leven van twee zeer rijke Poolsche Vorsten twintig goudguldens vooruitbetaling geëischt te hebben, waarvan de eene er hem echter, na volbragten leertijd, slechts twaalf ter hand stelde, en de andere hem, wel is waar, tien op rekening gegeven, doch, na een paar lessen de zaak reeds moede geworden, niet verder betaald had. Voorts zegt hij: a nonnullis divitibus 16 thaleros exegi et accepi in initio et jam ditiores octo vel decem dant, studiosi quatuor imperiales, tenioris conditionis quater florenos. Ook spreekt hij nog van het geval, dat eene zekere Gravin hem vrijwillig 29 thalers meer betaalde, omdat hij haar medegedeeld had praeter artem aliud magnum et admirandum artificium.

(Het vervolg en slot hierna.)

Oorsprong van het tweekleurde gewaad der weeskinderen.

Meermalen heeft men zich geërgerd over het onderscheidende gewaad onzer weeskinderen, waardoor zij als eene afzonderlijke klasse van wezens in de Maatschappij worden gestempeld. Doch hoe veel meer zouden zich gevoelige menschen ergeren, wanneer zij den oorsprong dier onderscheiding

{==254==} {>>pagina-aanduiding<<}
kenden! In de Middeleeuwen was het namelijk eene gewoonte, wettige broeders en zusters door eene gelijke, stiefkinderen, spruiten uit bijzitten, en weeskinderen, met eene gemengde, bonte kleeding te kenmerken. Een schilder van den Saksenspiegel stelde halve broeders en zusters met bonte kleederen voor. In de Gesta Romanorum leest men van eenen Koning, die zijnen onechten zoon voorschreef, ‘zijne kleederen van onderscheidene stof en kleur te nemen, de eene helft van gemeen, de andere van kostbaar laken.’ De beroemde roeland, zusterszoon van karel den Grooten, moest, volgens de oude Italiaansche Romans, een veelkleurig gewaad dragen, omdat het huwelijk van 's Keizers zuster met milo heimelijk en dus onwettig gesloten was. Boudewijn, eerst houtvester, daarna Graaf van Vlaanderen, deed, volgens een oud Engelsch lied in de verzameling van percy, alle de kinderen, die hem uit het geheime huwelijk met de dochter van Koning karel den Kalen, bertha, geboren waren, half en half kleeden, de regterzijde met goudstof, de linker met gewone wol. Bij een tournooi verscheen de Engelsche Ridder brandon, die met de zuster van Koning hendrik VIII, eene weduw, gehuwd was, met zijn paard half in goudstof, half in gewone stoffaadje. Dus werd een ongelijk huwelijk (mesalliance) door de bonte kleur aangeduid. Maar ook bijzitten droegen deze bonte dragt; terwijl zij in de oud-Duitsche taal mooijertjes (Hübschnerinnen), in het Italiaansch en
Fransch Courtisanes of hoofsche dames genoemd werden. Misschien ligt dit gebruik ook ten grondslag der Fransche woorden belle-mère, belle-fille, beau-père, beau-frère, waardoor de zijdelingsche (niet eigenlijke) verwantschap wordt uitgedrukt: want deze woorden beteekenen zoo wel schoonvader en schoonmoeder, als stiefvader en stiefmoeder. In den Slavonischen tongval van Krain heet de stiefmoeder pisanamati, bonte moeder. In Italië heet eene zekere bonte, deels gele, deels violetkleurde bloem, suocera e nuora (schoonmoeder en schoondochter) en in Duitschland stiefmoedertje. Maar ook weeskinderen worden gerekend, uit hoofde van den dood beider ouderen, buiten de regte linie der afstamming geraakt te zijn, even als de verstootene gade. Vandaar, dat ook op hen (en met te meer hardheid, daar zelfs op hunne ouders als zoodanig geene smet kleefde, en zij dus wegens beider verlies slechts te meer deernis hadden verdiend) het kenmerk der onregelmatige

{==255==} {>>pagina-aanduiding<<}
betrekking tot ouders of nabestaanden werd toegepast. Men ziet dus den onteerenden oorsprong van het nog altijd bij ons heerschende gebruik. Doch, al heeft men dit ingezien, wij durven niet hopen, dat het veranderd en verbeterd zal worden, zoodat de weezen, ook naar het uitwendige, weder beschouwd wierden als volkomen wettige, en slechts dubbel ongelukkige, leden der Maatschappij.




London hells; huizen, waar te Londen hazardspel gespeeld wordt.


- Invite them all! let in the tide 
Of knaves: my cook and I'll provide! 
 
shakespeare's Timon. 

Onder de duizenden, die over het groote Babel aan den Theems geschreven hebben, is er in lang niemand geweest, die aan zoo veel zedelijken ernst eene zoo rijke ondervinding en zoo groote onpartijdigheid paarde, als de schrijver van het onlangs in het licht verschenen werk: The great Metropolis, 2 Vol. London, 1836. Inzonderheid treedt hij op als een welonderrigte en daarom zeer geduchte beoordeelaar en berisper der hoogere standen. In het hieronder volgende uittreksel uit de afdeeling over de Speelhuizen, komt het ons voor, dat het leerzame en het onderhoudende op eene zeer gelukkige wijze vereenigd zijn.

Wie is er wel te Londen geweest, die niet van Crockford's gehoord heeft? Voorzeker niemand; en elk, die de stad kent, weet tevens, dat het een groot speelhuis is; maar meer weten de meesten ook niet, want de eigenaar zoowel, als deszelfs gasten, stellen al wat zij vermogen in het werk, om te beletten, dat iemand, wie hij ook zij, buiten henzelven, te weten kome, hoe het er eigenlijk toegaat. Crockford's speelinrigting is de grootste te Londen, en waarschijnlijk wel in geheel de wereld. Het huis staat ter regterzijde van de St. James-straat, en slechts weinige stappen van Piccadilly. Het werd in den jare 1825 voor de ontzaggelijke som van nagenoeg 60,000 pond sterling gebouwd, en aan de innerlijke inrigting van hetzelve werden nog daaren-
{==256==} {>>pagina-aanduiding<<}
boven 35,000 pond te koste gelegd, zoodat het geheel op bijna honderdduizend pond sterling (f 1,200,000 Holl.) te staan komt. Het huis is zeer groot, en het uiterlijke voorkomen fraai; maar van den luister, dien het van binnen vertoont, kan men zich bezwaarlijk een denkbeeld vormen, en in dit opzigt heeft het zelfs te Londen zijne wedergade niet. Ik ben overtuigd, dat niemand, ook al is hij in de paleizen van den hoogen Adel niet vreemd, crockford's falon voor de eerste maal betreden heeft, zonder door de pracht, die er heerscht, verblind te worden. Onlangs bood zich mij de gelegenheid aan, om, met eenen vriend, de geheele inrigting te zien; en toen wij in het salon traden, hadden wij inderdaad eenigen tijd noodig, om tot onszelven te komen. De zaal is zeer ruim; ter wederzijde ziet men twee spiegels in prachtige lijsten, welker glas alleen het stuk omtrent honderd guinjes gekost heeft; zij zullen nagenoeg zestien voet hoog en half zoo breed zijn. Wanden en zoldering der zaal zijn met verguld beeldhouwwerk allerkostbaarst versierd; rug en zittingen der
stoelen met zwanedons gevuld, en de kabinetwerkersarbeid aan dezelve is eenig in zijne soort. De lusters zijn van uitstekende pracht; en wanneer de spermaceti-kaarsen op dezelve - andere worden hier in het geheel niet gebruikt - aangestoken zijn, grenst de uitwerking aan het wonderbare. Ter linker zijde van het salon vindt men de tot het kaartspel bestemde kamer, die, wel is waar, veel kleiner, maar even rijk gestoffeerd is. Ter regterzijde ligt de hazardspelkamer, met al derzelver toebehooren; zij is niet zeer groot; en heeft slechts twintig voet lengte, bij veertien breedte. Aan dit laatste vertrek grenst de eetzaal voor de spelers. Naar het getal der rondom de tafel staande stoelen, moesten er in den vorigen nacht veertien personen aan de speeltafel geweest zijn; want aan niemand, behalve aan de hazardspelers, is het geoorloofd, in dit bijzonder vertrek te soupéren. De soupers zijn zoo kostbaar, dat men ze zelden op dezen voet onder den hoogsten Adel zal aantreffen, en zij worden door den Heer crockford volstrekt gratis geleverd. Niet minder prachtige soupers worden in het algemeen voor de leden van den club, die zulks wenschen, mede geldeloos, maar in het groote salon aangerigt. In den beginne kon ik niet begrijpen, hoe de man zich met mogelijkheid aan het gevaar durfde blootstellen, om aan 750 inschrijvers - zoo vele leden namelijk telt de club - zulke kostbare maal-
{==257==} {>>pagina-aanduiding<<}
tijden te geven, terwijl zij daarentegen bij hunne aanneming slechts twintig guinjes entree- en jaarlijks tien guinjes contributie-geld betalen; weldra echter werd de zaak mij helder. Wat die genen betreft, welke de hazardspel-kamer betreden, zoo kon mij crockford's staatkunde niet ontsnappen, zoodra ik bemerkte, dat men terstond met de uitgezochtste wijnen, en wel in groote hoeveelheden, tegen hen te veld trok; want, volgens het oude spreekwoord: als de wijn is in den man enz., zijn de luidjes daarna in den best gewenschten toestand om hun
geld te wagen, met drift te spelen en zwaar te verliezen. Crockford's kostbare soupers zijn dus niet weggesmeten; en toen mij nu ook nog daarenboven uitgelegd werd, hoe het met de maaltijden gelegen was, welke aan hen, die niet hazardspelen willen, in het salon gegeven werden, kwam mij de geheele zaak zeer begrijpelijk voor. Die genen der leden, welke het spel niet beminnen, nemen slechts zeer zelden aan deze soupers deel; voor hen is, in eene lagere verdieping, eene koffijkamer ingerigt, waar zij, volkomen op den voet van andere clubs, allerlei ververschingen tegen billijke prijzen bekomen kunnen; zulke leden daarentegen, die niet uit grondbeginselen van het spel afkeerig, maar evenwel juist geene gewone spelers zijn, nemen nu eens al, dan eens niet aan de gemelde avondmaaltijden deel. Doen zij het, dan verblijden zij Heer crockford's hart; dit is voor hem een veelbelovend voorteeken, want zulk een uitgelezen maal, dat met eenen overvloed der keurigste wijnen, die er te Londen te krijgen zijn, verzeld gaat, brengt niet zelden eenen speellust te weeg, voor welken zij zich te voren onvatbaar rekenden; en veeljarige ondervinding heeft hem de overtuiging gegeven, dat de overgang uit het salon naar de hazardspel-kamer even natuurlijk is, als die uit laatstgemelde naar den bedelzak. Doch deze soupers in het salon dienen ook nog tot andere einden. Er verschijnen bij dezelve zekere personen, welke men Greeks (Grieken, afzetters) en Spiders (spinnen, prooivangers) noemt, die aan de inrigting verbonden en in schijn leden van den club zijn, doch geen' penning aan vermogen bezitten. Niettemin zijn zij uitnemend bruikbaar tot het doen gaan der affaire. Wil men weten, op welke wijs? Door het aanbrengen van lieden zonder ondervinding, of, volgens hunne eigene spreekwijs, door het ‘duiven lokken, om ze te plukken.’ Zulke lieden moeten natuurlijk met eene zekere soort

{==258==} {>>pagina-aanduiding<<}
van onderscheiding behandeld worden; en daar een avondeten in hunne eigene woning tot de zeldzaamheden behoort, weten zij er een bij crockford des te beter te waarderen. Bovendien is daarmede, dat zij de duiven in huis gelokt hebben, de zaak nog slechts ten halve gedaan. De onnoozelen moeten vooral er toe gebragt worden, dat zij aan den lekkeren disch plaats nemen en de kostelijke wijnen in ruime mate genieten. Misschien hadden zij, toen zij het huis betraden, zelfs nog niet het geringste denkbeeld gehad, om eenen dobbelsteen in de hand te nemen, of wilden, in het uiterste geval, alleen eene kleinigheid wagen. Door de genen, die hen ingeleid hebben, worden hun nu ververschingen opgedrongen; en zoo gaan zij over tot het souper, en van daar tot de speeltafel. Eerst van het oogenblik af aan, dat zij zich aan dit souper nederzetten, worden zij als stellig gevangen beschouwd. Voor het overige is het doorgaande geen gebruik, om eene zoo gevangene duif reeds in de eerste nachten te plukken; integendeel laat men haar liever eenige avonden na elkander iets winnen. De ‘Helliten’ hebben hiermede een dubbel oogmerk: vooreerst den aangelokten tot zwaarder spel te prikkelen; vervolgens den tijd te hebben, om, hetzij van hemzelven, hetzij van buiten af, berigt in te winnen, hoe groot zijn vermogen wel zijn mag, waarnaar men alsdan de krijgsverrigtingen regelt. Of het slagtoffer met gereede en beschikbare middelen voorzien is, maakt weinig onderscheid, wanneer hij dezelve slechts met zekerheid te wachten heeft; want ten beloope van de volle waarde derzelven, al bedroegen zij ook vijftigduizend pond en meer, staat hem crockford's kas ten dienste. Op zulk eene wijs storten zich vele jonge Edellieden tot over de ooren in zoogenaamde schulden van eer, alvorens zij nog eenig vermogen bezitten; en het gevolg daarvan is, dat, wanneer het hun eindelijk te beurt valt, zij even arm zijn als te voren.
Vóór weinige jaren nog heeft zeker Lord, toen hij meerderjarig werd, aan crockford eene eereschuld van honderdduizend pond sterling betaald.
Crockford's kok is de beroemde Monsieur ude, die een loon van duizend guinjes 's jaars trekt; en deze heeft weder eenen anderen kok onder zich, die met vijfhonderd guinjes betaald wordt. Daarenboven voert Monsieur ude slechts zelden in eigen persoon het hooge toezigt in de keuken; dit geschiedt alleen, wanneer de Hertog van argy-
{==259==} {>>pagina-aanduiding<<}
le of eenig ander voornaam lid van den club zulks verlangt. Dat de wijnen, die op crockford's tafel komen, aan uitgelezenheid en verscheidenheid niets te wenschen overlaten, blijkt reeds alleen hieruit, dat men de waarde van het wijnfonds, of de kelders, waaruit het huis bediend wordt, en dat aan crockford's zoon toebehoort, op 70,000 pond geschat heeft. Van de groote schaal, waarop bij crockford alles ingerigt is, kan men zich verder een begrip vormen, wanneer men weet, dat er niet minder dan drieëndertig lakkeijen in vaste dienst zijn; de eene helft heeft dezelve bij dag, de andere bij nacht; zij zijn in de rijkste liverei gekleed, en worden zeer goed betaald. Jegens de gasten van het huis zijn zij uiterst beleefd; men ziet dus, dat zij hunne dienst volkomen verstaan. Hieruit kan men zich wel voorstellen, dat deze bediendendrom, nevens de voortreffelijke soupers en de kostelijke wijnen, niet weinig toebrengt, om den luister der plaats te verhoogen, de zinnen der ongelukkige slagtoffers te benevelen, en hen hunnen ondergang te gemoet te voeren; want, wanneer zij voor de eerste maal zulk eene pracht aanschouwen, bedenken zij niet, dat dit alles op hunne kosten en op die van dwazen, huns gelijken, gegrond is. - Ook in de beneden-verdieping is, nevens de leeskamer, een vertrek voor hazardspelen; het is echter kleiner dan dat in de boven-étage. Dit speelvertrek wordt geopend, wanneer de Parlementszittingen gesloten zijn, gedurende
welk tijdvak het aantal der liefhebbers van spelen te Londen veel kleiner is; alsdan blijft daarentegen de bovenzaal toe.
Met klokkeslag elf gaat de hazardspel-kamer open, en zonder tijdverlies geraken de dobbelsteenen in beweging. Crockford plaatst zich in eenen hoek van het vertrek voor een' kleinen lessenaar, welken hij, zoo lang er gespeeld wordt, nimmer verlaat. Hij is steeds zijn eigen secretaris, en aan niemand der beambten of bedienden van het huis is het, onder welk voorwendsel ook, geoorloofd, de kamer te betreden, zoo lang de spelers aan het werk zijn. Den post van oppertoeziener, inspecteur of croupier vervult zekere Heer page. Hij zit tegenover crockford voor het midden der speeltafel, en gelijkt op zijnen zetel naar eenen Koning op deszelfs troon. Even als elders, roept hij de uitkomst van het spel uit, en trekt met zijnen kleinen krabber de winsten naar zich toe, of schuift hetgeen de bank

{==260==} {>>pagina-aanduiding<<}
verliest naar de spelers. Deze man bezit het volle vertrouwen der leden van den hoogen en lageren Adel, welke dit gedeelte van het huis bezoeken; en hoezeer hij door crockford - naar men zegt met het vorstelijke loon van vijftig guinjes 's weeks - voor zijne diensten betaald wordt, kan men hem toch niet wel een bediende van het huis noemen. Naast crockford is de bank geplaatst, het ding, hetwelk ieder dwaas zich belooft, vóór hij van zijnen stoel opstaat, te zullen overhoop spelen, en hetgeen hij echter, als hij vertrekt, door al zijn pogen, slechts nog meer bevestigd heeft.
De ingang in het huis staat tot twee ure na middernacht vrij, en ieder kan tot dien tijd toe beginnen te spelen; na dezen tijd wordt de deur gesloten en niemand meer toegelaten; zij, die reeds in huis zijn, behoeven het echter niet te verlaten; zij mogen integendeel voortspelen zoo lang het hun belieft, en werkelijk blijven velen tot vier of vijf ure; ja in de afgeloopene maand Augustus is het gebeurd, dat een gezelschap tot acht ure 's morgens aan de speeltafel is blijven zitten.
Op alle in de kamers, waar hazardspel gespeeld wordt, geplaatste tafels zijn aan den eenen kant de woorden: Odds for, en aan den anderen kant die: Odds against, in het groene laken geborduurd. Er worden bij crockford zware sommen ook op de kaart gezet; maar de voorname plundering heeft bij het Fransche dobbelspel plaats: daar worden ‘de duiven geplukt.’ Het is derhalve een der hoofdmandaten van de spelwervers, hunne offers er toe te brengen, dat zij de kaarten nederleggen en naar de hazardspel-kamer overgaan, waar in de meeste gevallen de zaak binnen weinige uren afgedaan is. De inzet is gemeenlijk zeer hoog, zoodat dikwerf drie of vier taillen toereikend zijn om den speler tot eenen bedelaar te maken. Bijna ongeloofelijk is het, welke ontzaggelijke sommen niet zelden jonge ligtzinnige Edellieden, in éénen nacht, bij crockford verliezen. Het is nu zeven jaren geleden, dat een hunner, met taillen van 10,000 pond (f 120,000), in weinig uren 60,000 pond (f 720,000) verloor; en vóór naauwelijks drie jaren verloor zeker Lord, de kleinzoon van eenen ouden, edelen Graaf, in éénen nacht 30,000 pond. De winner was een Markies, een beruchte speler, en deelhebber in de bank. Verliezen van 5000, 7000, 10,000 pond op eenmaal behooren niet tot

{==261==} {>>pagina-aanduiding<<}
de zeldzaamheden. - Crockford's inrigting heeft eene eigenheid, die haar van alle andere speelhuizen onderscheidt; al de leden van den club namelijk, gelijk ook de door dezen ingeleiden, spelen nimmer anders dan tegen het huis of de bank. Dit geldt echter alleen van het hazardspel; want in de kaartspel-kamer mogen zij, naar verkiezing, onderling tegen elkander of ook tegen de bank spelen. Onder den naam het huis of de bank is de Heer crockford te verstaan, die nogtans steeds door den opzigter, of door eenig ander vriend, vertegenwoordigd wordt; want persoonlijk neemt hij nimmer kaart of dobbelsteen in de hand. Zijne bezigheid bestaat eeniglijk daarin, dat hij de uitkomsten van het spel gadeslaat en de geldzaken vereffent, hetgeen hem dan ook werks genoeg verschaft. De club werd naar den grondregel gevormd, dat het aan twee zijner leden, of aan twee vreemden, nimmer geoorloofd is, tegen elkander hazardspel te spelen, ten einde niet de tusschen hen bestaande of onderstelde vriendschap, door het elkander onderling afwinnen van hun geld, gestoord worde; buiten en behalve dat het eenen leelijken indruk zou maken, wanneer openlijk zoo wel als in het bijzonder verteld kon worden, dat de Markies A. van Lord B. een aanzienlijk vermogen gewonnen had. Deze bedenkingen bragten het besluit te weeg, om eene inrigting daar te stellen, in welke al de leden gelegenheid konden hebben om tegen den eigenaar te spelen, die daarenboven niet iemand uit hunne eigene klasse, maar alleen een man van bedrijf zijn moest, welken zij naar welgevallen en vermogen zouden mogen plukken. Wijlen de Hertog van york en zekere Markies waren het eerst op dit denkbeeld gekomen; een van deze beiden althans moet in het geheim deel aan de speculatie gehad, en aan crockford, die toen ter tijd te arm was, om voor de bank te kunnen staan, meer dan 100,000 pond hebben voorgeschoten. Thans ondertusschen, zegt men, is
crockford de eenige eigenaar. Spreekt het gerucht waarheid, alsdan heeft een der Edellieden, die aan de affaire deel had, allengskens daaruit eene winst van meer dan 1,500,000 pond sterling getrokken (achttien millioen Holl.); het is echter even zeer bekend, hoe hij het weder verkwist heeft. Thans speelt hij zelden meer, en slechts wanneer het er op aankomt eene duif te plukken. Crockford heeft tegenwoordig geene onderstenning meer noodig, en, naar mij een man, die voor zeer goed onder-
{==262==} {>>pagina-aanduiding<<}
rigt doorgaat, verzekerd heeft, is hij nu ten minste 300,000 pond rijk (of, gelijk de Engelschen spreken, waard.) Dit moge nu zijn zoo het wil, zijne bank is nog nimmer gesprongen. Zijn opzigter, croupier, of eenig ander zijner deskundige vrienden, zijn steeds bereid, elk spel en elken inzet aan te nemen. Wil een Noble- of Gentleman, wiens vermogen genoegzamen waarborg levert, b.v. 100,000 pond op het spel zetten, zoo kan hij zeker zijn, dat de Heer crockford zulks oogenblikkelijk aanneemt.
Crockford's winsten zijn in menige speelgetijden ontzettend groot, inzonderheid in het saizoen, wanneer de meeste duiven voor het eerst uitvliegen. De zuivere winst der affaire, na aftrek der kosten, die 's weeks ongeveer 1000 pond sterling bedragen zullen, moet in een der laatste jaren meer dan 100,000 pond beloopen hebben. Zoo veel is zeker, dat een der hoofdbedienden de laatste maal een nieuwjaarsgeschenk van honderd pond ontving. In éénen nacht van hetzelfde saizoen, waarvan wij thans spreken, werd, volgens de uitdrukkelijke verzekering van eenen ooggetuige, van het beginnen tot het eindigen van het spel, dat is binnen het tijdsverloop van acht uren, de geweldig groote som van nagenoeg een millioen ponden sterling in omloop gebragt! Dit mag misschien in den eersten opslag ongeloofelijk schijnen; wanneer men echter bedenkt, dat bij deze gelegenheid het getal der spelenden buitengemeen groot was, en dat velen derzelven jonge Edellieden waren, welken kort te voren groot vermogen toegekomen was, en wier inzetten menigmaal 10,000 pond bedroegen, zoo zal de opgaaf niet overdreven voorkomen.
Crockford heeft, nevens zijne kans als enkel speler, nog eene bijzondere tegen elk, die met hem speelt, en wel onder de benaming ‘voor het huis,’ dat is te zeggen tot bestrijding der kosten van zoo groot een etablissement. De kansen, of points, gelijk dezelve in de taal der Hells genoemd worden, die ten behoeve van het huis ingevoerd zijn, verschillen naar de onderscheidene spelen, doch zijn steeds zeer aanmerkelijk. Bij het Fransche dobbelspel b.v. bedragen zij vijf percent van elken inzet, of honderd percent daarvan in een uur, zoodat, gesteld de spelers wagen 500 pond bij iederen inzet, in den tijd van een uur 500 pond aan het huis verloren gaan, zonder dat zij eene kans voor zich hebben, daarop ook slechts een' penning te winnen. Rekent men vijf speeluren op iederen nacht, en zes nachten op elke week,

{==263==} {>>pagina-aanduiding<<}
zoo heeft het huis per week eene winst van ongeveer 15,000 pond; uit deze bron alleen vloeit derhalve in een speelsaizoen van zes maanden - zoo lang duurt meestal het drukke verkeer - de ontzaggelijke som van 390,000 pond sterlings in crockford's kas!... Het is overbodig aan te merken, dat dit echter niet alles zuivere winst is; want meer dan 30,000 pond worden door de gewone onkosten der inrigting verzwolgen, ongerekend nog de vorstelijke douceurs, welke hij aan de door hem gebezigde Grieken als fooijen heeft uit te keeren, de verliezen, welke hij somwijlen op zijne voorschotten lijdt en die hem niet weder vergoed worden, benevens verdere toevallen.
Velen denken, dat crockford's boeken, wanneer zij aan het licht kwamen, hoogstmerkwaardige inlichtingen zouden leveren omtrent de speelwoede van den Engelschen Adel. Dit is echter eene dwaling; want gemelde boeken behelzen alleen verdichte namen, of ook de voorletters van die der winners en verliezers. Zoo lang niet een befaamde speler tot het besluit komt, om een werk als rousseau's Confessions uit te geven, zal men hierover in het duistere blijven; doch, wil hij daartoe overgaan, zoo beloof ik aan zijn werk eenen aftrek, gelijk geen ander het in jaren gehad heeft.
Volgens hetgeen wij reeds gezegd hebben, heeft crockford personen noodig, welke lieden zonder ondervinding voor hem opvangen (luidens den kunstterm, hem duiven in huis brengen.) Zoo men wil, gebruikt hij hunne dienst ook dikwijls genoeg in andere speelhuizen; tot dit oogmerk schiet hij hun geld voor, en geeft hun aandeel aan de winst. Even zoo zijn de gevallen in het geheel niet zeldzaam, ja komen veel menigvuldiger voor, dan men wel denken zou, waarin deze lieden voor andere personen spelen, die gaarne verbergen willen, dat zij aan het spel deel hebben. Wanneer, naar de speelhuistaal, een goed in de vederen zittende duif in den wind is, zijn crockford's flat-vangers terstond bij de hand. Jaren lang hebben zij somwijlen eenen flat (rijken hals) in het oog gehad, eer het hun gelukt hem in het net te krijgen. Sinds lang heeft geen jonge Edelman, bij zijne intrede in de wereld, crockford zoo zeer bezig gehouden, als de jonge Hertog van buccleugh. De onmeetbare rijkdom, welken hij met den tijd te wachten heeft, was inderdaad ook al te bekoorlijk. Derhalve bleef geen middel van verleiding onbeproefd, om hem naar de groote Hel van

{==264==} {>>pagina-aanduiding<<}
St. James te lokken; doch altijd te vergeefs. Dikwijls genoeg verwisselde hij van liefhebberijen; nu eens verzamelde hij oude boeken, dan weder antieke vazen en andere oudheden; een andere maal viel zijn lust op fraaije meubelen. Dit alles echter had niets te beduiden; dergelijke liefhebberijen konden hem, bij zijn vorstelijk vermogen, nimmer verderfelijk worden, zoo lang hij zich maar van het spel onthield; doch weinige weken in de hazardspel-kamer van crockford zouden hem waarschijnlijk als tot den bedelzak gebragt-hebben.
Toen crockford's huis opgerigt werd, noodigde men de voornaamste reeds bestaande clubs uit, tot de hierboven vermelde grondstellingen van den nieuwen speelclub toe te treden, en lokte de leden door de verklaring, dat zij zonder ballotaadje en op de gewone voorwaarden, te weten twintig guinjes entrée en tien guinjes jaarlijksche contributie, toegelaten zouden worden. Oogenblikkelijk nam de Adel in massa deel. Wie de geldvermogens der eerste, nog levende leden gekend had, en wist aan te wijzen, hoe alles gekomen is zoo als het nu staat, zou een der merkwaardigste hoofdstukken in de geschiedenis des Britschen Adels kunnen schrijven. Hoe velen waren niet destijds in bezit van een vorstelijk vermogen, die ten gevolge van het spel arm geworden zijn, en hunne armoede of naar het vaste land of naar hunne eenzame landkasteelen overgebragt hebben! hoe velen hebben niet hunne dwaasheid door zelfmoord geboet! hoe velen zijn van hartzeer gestorven! Van de ellende, welke zij over hunne huisgezinnen en verwanten gebragt hebben, willen wij niet eens spreken. - Om aan hetgeen er bij crockford voorviel eenen mantel om te hangen, en de flats niet af te schrikken, had de club, reeds van den beginne af uit Edellieden bestaande, een committé van bestuur aangesteld, gelijk zulks bij andere clubs het gebruik is. Dit zijn echter bloote poppen of zoogenaamde stroomannen, en hunne werkzaamheid beperkt zich eeniglijk tot het opzigt over de leesinrigting en de gezelschapszalen; wat de hazardspel-kamer betreft, zoo hebben of verlangen zij over dezelve even weinig magt, als een der oppassers over den Keizer van Marokko; ja zij wagen het niet, er eenen voet te zetten, zoo zij geen lust hebben de dobbelsteenen te doen ratelen. Hier heerscht crockford als oppermagtig Souverein, en verkiest of verwerpt volkomen naar willekeur; het laatste gebeurt echter

{==265==} {>>pagina-aanduiding<<}
slechts dan, wanneer een onnoozele hals ‘schoongemaakt is,’ dat wil zeggen, wanneer men hem tot zijnen laatsten penning afgenomen heeft. Zoodra, luidens een ander kunstwoord, zoodanig slagtoffer ‘uitgebloed’ heeft, neemt de beleefdheid der bedienden een einde, en men behoeft het hun geen tweemaal te gelasten, den ongelukkigen, zoo hij laaghartig genoeg is om toelating te verzoeken, de deur uit te werpen; iets, dat nu en dan wel eens gebeurt.
Men heeft zich somwijlen verwonderd, hoe crockford's schuldenaars, daar speelschulden geene wettige regtsaktie geven, zich gehouden rekenen, hem hunne verliezen te betalen; doch zij, die dit zeggen, kennen het wetboek van zedelijkheid, dat onder de hooge standen regeert, zeer weinig. Al wie de betaling eener schuld van eer, gelijk men de aan de speeltafel aangegane schulden noemt, mogt weigeren, ondersteld hij bezit de middelen om die te voldoen, zou spoedig de reis naar Coventry moeten aannemen, hetwelk, in de taal des gewonen levens overgezet zijnde, zoo veel beteekent als, hij zou zich voor altijd van den omgang met zijnen stand uitsluiten. Dit nu verdraagt geen Edelman, en bij de bloote gedachte aan zulk een lot bezwijkt de standvastigste philosophie. Aan arme handwerkslieden daarentegen een aanmerkelijk kapitaal schuldig te blijven, wanneer zij zoo onnoozel zijn, eenen heer van hoogen stand zooveel te borgen, en voor al het manen en smeeken der ongelukkigen doove ooren te hebben, dit is geene misdaad, ja veeleer is het onder de hoogere standen eene aanbeveling. Derhalve wordt de eereschuld betaald, zoodra slechts de schuldenaar daartoe de middelen in handen krijgt; maar de arme ambachtsman mag met zijn gezin gaan bedelen, borgen, stelen, of van honger sterven, naar hij verkiest!
Crockford's levensgeschiedenis is niet zonder belangrijkheid. Oorspronkelijk was hij een kleine vischkooper, die geen stuiver in de wereld had. Hij is echter een waar genie in het rekenen; onder het spelen, hoe groot ook de inzetten zijn mogen, berekent hij de uitkomst uit zijn hoofd vooruit, met bijna volstrekte zekerheid. Toen hij deze nuttige begaafdheid bij zich ontdekte, begon hij, zelfs nog onder het drijven van zijn eerste beroep, zijne spelersloopbaan in eene Hel van ondergeschikten rang op het Koningsplein te Londen. Weldra opende hij, met drie andere personen, eene eigene bank voor het Fransche dobbelspel; en hier moet deze com-
{==266==} {>>pagina-aanduiding<<}
pagnieschap, in één faizoen, de hoogst aanzienlijke som van 200,000 pond sterling gewonnen hebben; eene winst, tot welke hij het thans, bij zijne vorstelijke inrigting, bezwaarlijk meer zal brengen, daar zijne onkosten nu ongelijk veel grooter zijn. Hij onttrok zich aan deze vereeniging, nadat de klagten over de met lood bezwaarde dobbelsteenen luid geworden waren, en kocht een huis in St. James-straat. Toen hem dit te klein werd, kocht hij er eenige huizen bij, brak die alle af, en deed in derzelver plaats, in 1825, het tegenwoordige prachtgebouw optrekken. Zijne opvoeding is uiterst veronachtzaamd, en, niettegenstaande hij dagelijks met de aanzienlijkste personen van den Britschen Adel omgaat, spreekt hij nog steeds in zijn oude voermans-dialekt, en zondigt bij zijn schrijven tegen alle regelen der spelling. Doch men weet, aan de speeltafel houdt alle onderscheid der standen op.
Onder de overige Londensche speelhuizen is hetgeen op crockford's naast in rang mag volgen het Athenaeum, in dezelfde straat gelegen. Deze inrigting behoort aan de Gebroeders bond. Ook zij wordt op een' hoogen voet gedreven, doch moet voor die van crockford verre onderdoen. Eenige jaren geleden begrootte men hare wekelijksche uitgaven op 150 pond; thans echter zullen zij, in den druksten tijd van het speelsaizoen, wel 250 pond beloopen. Dit huis is de magtigste mededinger van crockford, en vele leden van zijnen club deelen hunnen tijd en hun geld tusschen hem en de eigenaars van het Athenaeum. Men beweert, dat hier somwijlen in éénen nacht honderdduizend pond in omloop is, en dat de bank, in menige week, op eene zuivere winst van 10,000 pond kan roemen.
Eene andere speelinrigting van eenig aanzien is die in Albemarle-straat. De omstandigheden, onder welke zij zich een' grooteren toeloop van het publiek heeft weten te verschaffen, zijn opmerkelijk. In den eersten tijd na haar ontstaan deed zij slechts onbeduidende zaken, en het wilde den eigenaar niet gelukken duiven te vangen, zoodat inderdaad de winsten naauwelijks toereikend waren om de onkosten te dekken, en om de Helbewoners kaas en brood te verschaffen. Met dat al bezaten zij een kapitaal van 15,000 pond, de vrucht van het duivenplukken op eene andere plaats. Nu besloten zij, vier vijfden dier som vrijwillig op te offeren, om de flats in het denkbeeld te brengen, dat men in hun huis veel ligter geid kon winnen, dan in eenig ander. Deze

{==267==} {>>pagina-aanduiding<<}
schrandere inval gelukte treffelijk: als een loopvuur verbreidde zich onder oude en jonge spelers de maar, dat in Albemarle-straat de dobbelsteenen zich tegen de bank verklaard hadden; de toeloop uit alle oorden der stad was ontzettend, en ieder dacht de bank nog veel geduchter te zullen plukken, zoo hij er al niet toe komen kon, haar overhoop te spelen; allen speelden zij hoog, en allen verloren. Zij beproefden het andermaal, in de hoop van gelukkiger te zullen zijn, en eenigen wonnen werkelijk, (hetgeen juist was, wat de eigenaars wenschten) maar het grootste aantal verloor. Zoo ging de zaak zeven of acht weken voort, binnen welken tijd de meesten ‘schoongemaakt’ werden, en bij slot van rekening hadden de Helliten niet alleen hunne 12,000 pond terug; maar nog 40,000 er bij gewonnen.
De speelhuizen van den tweeden rang zijn talrijk, en vele derzelven zijn aan het grootste gedeelte van het publiek geheel onbekend. De aanmerkelijkste zullen ongeveer zestien in getal zijn, en bevinden zich meestal in de nabuurschap van Leicester-square. Wie de speelhuizen naauwkeurig bestuderen wil, moet een van deze kleinere huizen bezoeken. Men treft hier gemeenlijk drie klassen van spelers aan. In de eerste klasse staat de man, die zich nog steeds in de kringen der fashionables beweegt, en nog altijd eenen goeden rok aan het lijf draagt, hoezeer hij crockford en het Athenaeum reeds moet mijden; want zijne vroegere middelen zijn zoodanig versmolten, dat hij niet meer zoo hoog kan inzetten als te voren; lager te spelen nu zou niet alleen zijnen hoogmoed kwetsen, maar ook zijne armoede verraden. Zoo lang hij kan, houdt hij den eersten staande en verbergt de andere; doch dit lang is bij eenen speler altijd vrij kort. - Hij, die de tweede klasse vertegenwoordigt, is iemand, die vroeger tot de eerste behoorde, doch thans niet meer in staat is, fatsoenlijk voor den dag te komen; zijne kleederen worden allengskens wat men shabby genteel (kaal en knap) noemt, en zijne zakken zijn in nog treuriger toestand. - In de derde klasse, eindelijk, ziet men eenen man, voor wiens geheele kleeding niemand eene halve kroon zou bieden. De rand van zijnen hoed is op drie plaatsen gebroken; deszelfs kleur was oorspronkelijk zwart, maar is nu, door het lange dragen, ligtbruin geworden, en in den bol heeft hij een gat, dat oogschijnlijk nog grooter was vóór men het lapte. Zijnen rok is het van voren en van achteren aan te

{==268==} {>>pagina-aanduiding<<}
zien, dat hij vele vermoeijenissen uitgestaan heeft; de kraag alleen is nog geheel, maar met eene dikke korst bedekt; twee knoopen volgen misschien nog hier of daar op elkander, maar de derde ontbreekt zeker, en de gaten van het laken te willen tellen zou vergeefsche moeite zijn. Tot één ding zou deze rok, en wel uitmuntend, kunnen dienen, te weten tot bekleeding van eenen vogelenschrik. De waarschijnlijkheid spreekt er voor, dat de man geen hemd aan het lijf heeft; en heeft hij er een, zoo is het zeker alleen het overschot van zulk een kleedingstuk, dat in de laatste veertien dagen met geen water in aanraking gekomen is, en in de eerstvolgende veertien dagen het hoogstwaarschijnlijk niet doen zal. De pantalon staat in de schoonste harmonie met den rok; het eene deel der kleeding beschaamt het andere niet. 's Mans baard heeft, minst genomen, in geene acht dagen een scheermes gevoeld. Op zijn aangezigt staat de stempel van het hongerlijden gedrukt, en vermoedelijk heeft hij den geheelen dag, behalve een stuk droog brood, geen voedsel geproefd. En evenwel heeft hij, bij al deze ellende, niemand anders, dan hij zelf, weet hoe, een paar schellingen of eene halve kroon weten op te doen, die hij nu op het spel komt zetten. - Deze drie klassen ven menschen treft men in de geringere speelhuizen aan, en binnen weinige maanden of weken ziet men de spelers uit de eerste in de laatste klasse vervallen, want zelden blijven zij in de tweede staan.
Onder degenen, welke de speelhuizen van den tweeden rang bezoeken en door de Grieken daartoe verleid worden, zijn vooral kooplieden en koopmansbedienden uit de City, welke laatsten het in zulk een geval met het geld of goed van hunnen principaal zoo naauw niet nemen, en ook spoedig of voortvlugtig worden, of in de gevangenis geraken, of eindigen met zelfmoord.
In de speelhuizen van den derden rang hebben bedienden van den hoogeren en lageren Adel, als ook winkelknechts, enz. hunne verzamelplaats; en vanhier ontstaan de menigvuldige diefstallen, welke deze beide klassen tegen hunne meesters plegen. De Schrijver der Ervarenissen omtrent de Old-Bailey begroot de som, welke de lakkeijen der hooge standen, gedurende een jaar tijds, in de speelhuizen verliezen, door elkander gerekend, op 1,500,000 sterling, (achttien millioen Holl.) en al ware dit eenigzins overdreven,

{==269==} {>>pagina-aanduiding<<}
zoo zijn 1,000,000 pond zeker niet te veel. Gewoonlijk treft men in een speelhuis van deze klasse veertig à vijftig personen aan, en het gemiddelde van het getal der in een etmaal zulk een huis bezoekende personen wordt op honderdentwintig berekend.
Men zal vragen, hoe het komt, dat men zooveel van lieden hoort, die al hun geld in de speelhuizen verliezen, en nimmer van dezulken, die er winnen? Waar zoo velen verliezen, denkt men, moet toch één winnen. - Dit is ligt uit te leggen. Met al de speelhuizen staat een aantal schobbejakken in verbindtenis, die zaamgezworen zijn, elken nieuweling te plunderen, en, wanneer zij hem den laatsten penning afgenomen hebben, het geld te deelen. Soortgelijke lieden zijn niet alleen, door langdurige oefening, met alle mogelijke spelen innig bekend, maar zij vinden er ook in het geheel geene zwarigheid in, om, wanneer hunne ervarenis niet toereikend is, regtstreeks te bedriegen. Dit geschiedt op alle mogelijke wijzen, al naar de omstandigheden. Somwijlen drukken zij den werpbeker zóó te zamen, dat zij met voldoende zekerheid voorzien kunnen, welk getal oogen boven zal vallen; in andere gevallen maken zij van valsche dobbelsteenen gebruik, of zij houden, zonder dat de vreemde het merkt, eenen steen tusschen vinger en beker vastgedrukt, terwijl zij de anderen schudden. Vóór eenige jaren verloren verscheidene adellijke personen in een speelhuis in Piccadilly 50,000 pond onder verdachte omstandigheden; zij namen de dobbelsteenen met zich, en nu bleek het, dat ze aan den eenen kant zwaarder gemaakt waren. Bij het kaartspelen bezigt men niet zelden valsche kaarten, en zijn dezelve al echt, zoo zijn de Grieken op knepen afgeregt, welke het den nieuweling ondoenlijk is te doorzien. Betrapt echter het arme slagtoffer zijne tegenpartij ook op bedrog, zoo is het er daarom niet beter aan toe, ja in sommige gevallen nog erger. Steeds is er een toereikend aantal spitsbroeders bij de hand, die elk oogenblik bereid zijn het tegendeel te bezweren, wanneer de flat over valsch spel mogt klagtig vallen; en helpt dit niet, zoo maken zij ook wel geene zwarigheid hem vuistslagen te geven. In de meeste
gevallen echter hebben de Helliten geen valsch spel noodig, en, daar zij toch altijd voor ontdekking schromen, nemen zij dit middel slechts ter hand, wanneer geen ander helpen wil. De gewone wijs, om eenen onnoozelen hals te plun-
{==270==} {>>pagina-aanduiding<<}
deren, bestaat, in de geringere speelhuizen, daarin, dat lieden, die met de Helliten onder ééne deken liggen, medespelen, en voor een gedeelte ook schijnbaar veel verliezen. De sul wordt door de omstandigheid, dat hij ongeluksmakkers heeft, bij goede luim gehouden. Elk speelhuis onderhoudt een aantal lieden van deze soort, die allen naar den laatsten smaak gekleed, wier vingers met gouden ringen overladen, en wier schitterende horologiekettingen met nog ongelijk meer cachetten behangen zijn, dan zelfs die van Sir robert peel. Kleederen en tooisel worden door de eigenaars dezer huizen voor hen steeds gereed gehouden.
De bovenvermelde zijn eenige dier middelen, van welke de Helliten en de in derzelver soldij staande wezens zich bedienen, om elken domkop, die hun voorkomt, te plunderen. Er zijn er nog veel meer, die echter voor hem, welke met het spel te Londen onbekend is, niet ligt begrijpelijk te maken zouden zijn. Genoeg, dat ieder, die, van geld voorzien, in een dezer Helhuizen geraakt, zonder eenen duit in den zak er uitkomt; of, laat men hem al een paar maal winnen, zoo geschiedt zulks om hem nog dieper in het net te lokken. Hoe veel, door elkander genomen, de som wel beloopen mag, die jaarlijks in de speelhuizen verloren wordt, laat zich moeijelijk bepalen; ik geloof de waarheid vrij nabij te komen, wanneer ik dezelve, de groote speelinrigting in St. James-straat medegerekend, op zeven of acht millioen ponden sterling (84 à 96 millioen Holl.) begroot. Men bedenke slechts, welke geweldige sommen de eigenaars der hoogere speelhuizen, ondanks de overmatige weelde, die er heerscht, in den zak steken. Kort geleden zijn twee deelhebbers aan zulke inrigtingen uit dezelve getreden, de een met 150,000, de ander met 140,000 pond; beide waren zoo goed als met niets begonnen, en bezitten nu hunne landhuizen, paardenstoeterijen, kortom alles, wat tot eenen man of fashion behoort. Eenen Helliet uit een der speelhuizen van den minsten rang vond men onlangs in zijn eigen woonhuis stomdronken op den grond liggen; hij had 1200 pond aan banknoten in de hand, die, volgens zijne eigene verklaring, zijn aandeel aan de winsten van den vorigen nacht uitmaakten. De Heeren bond, eigenaars van het Athenaeum, waren nog vóór weinige jaren arme Joodsche kramers, en nu schat men ieder van hen op 60,000 pond. Eerst eenige maanden geleden gaf de oudste broeder, ephraïm, 15,000 pond

{==271==} {>>pagina-aanduiding<<}
voor eene stoeterij, welke een Edelman verkoopen moest om zijne schulden van eer te betalen.
Of en wanneer de wetgeving tegen deze zetels der ondeugd hulp verleenen zal, is hoogst onzeker; de tegenwoordige wetten zijn nu eenmaal ontoereikend, om het vreeselijke kwaad, dat de speelhuizen aanregten, te beletten, en de bezitters dier huizen weten, door de ontzaggelijke middelen, waarover zij beschikken kunnen, alle verbod en straf te ontduiken of krachteloos te maken. Dat de speelhuizen, gelijk het behoorde, geheel uitgeroeid of ook slechts door wetten beperkt zullen worden, meen ik reeds daarom in twijfel te moeten trekken, wijl de leden van crockford's club grootendeels tot de beide Kamers van het Parlement behooren, en het toch waarlijk te veel gevergd zou zijn, dat zij voor eene wet zouden stemmen, welke zij waarschijnlijk het eerst zouden trachten te ontduiken.

Merkwaardige wetenschappelijke proefneming van den heer Andrew Cross.

De Somerset Gazette bevat het volgende artikel: - Met genoegen deelen wij aan onze lezers de volgende merkwaardige proefneming van onzen beroemden nabuur, den Heer andrew cross, mede. Het publiek weet, dat de Heer cross onlangs eene reeks van onderzoekingen over de kristallisatie door middel zijner galvanische batterij in 't werk gesteld en ontdekkingen gedaan heeft, welke een geheel nieuw licht over de wetenschap verspreiden. Vóór eenige weken bereidde hij eene kiezelaarde bevattende vloeistof tot kristallisatie. Hij verhitte een' vuursteen tot witte gloeijing, en wierp dezen daarop in water, om hem tot poeder te brengen. In dezen toestand werd nu de kiezelaarde met zoutzuur oververzadigd. Het mengsel werd in een klein glas gegoten, en eene reep flanel daarin zoo opgehangen, dat een eind daarvan over den rand hing, alzoo het vocht opzoog, en dan in een' trechter overbragt, waaruit het vervolgens op een stuk ijzererts van den Vesuvius drupte, waarop men twee draden, die met elke pool der batterij in verbinding stonden, aanbragt. Wij moeten opmerken, dat het ijzererts eerst witgegloeid was, zoodat er geene levenskiem in bestaan kon. De Heer cross nam nu dagelijks de draden waar, om te zien,

{==272==} {>>pagina-aanduiding<<}
of er nog geen kristallisatie daaraan begon te ontstaan. Op den veertienden dag zag hij eenige kleine witte vlekken op den steen. Vier dagen later waren deze langer geworden en hadden eenen eironden vorm aangenomen. Hij besloot daaruit, dat zij beginnende kristallen waren. Zijne verwondering was zeer groot, toen hij op den tweeëntwintigsten dag zag, dat acht pooten uit elk dezer witte ligchamen uitstaken; want hij kon naauwelijks gelooven, dat het levende wezens zijn zouden. Op den zesentwintigsten dag echter steeg zijne verbazing tot den hoogsten trap; want het was nu buiten allen twijfel, dat zij zich bewogen, aten, dat zij volkomene insekten waren [mijten, Acari?], terwijl er later nog 18 of 20 te voorschijn kwamen. Zij hadden acht pooten, vier draden aan het achterlijf en vele haren aan de randen. Hunne bewegingen kon men met het bloote oog zien; hunne kleur was graauw, hunne zelfstandigheid brijachtig. Zij schenen van de kiezelaardige deeltjes der vloeistof te eten. De buitengewoonste omstandigheid bij hun ontstaan was de geaardheid der vloeistof, waarin dit dier leeft, daar dit zuur bijkans oogenblikkelijk elk ander levend wezen doodt. Eene tweede proefneming bewees, dat deze dieren uit de kiezelaarde en niet uit het zuur ontstaan, daar men een ander stuk vuursteen eveneens behandelde, maar zonder zuur er bij te voegen, waarop na drie weken een dergelijk insekt in de kronkelingen van een' der metaaldraden gezien werd. De Heer cross heeft zich, met zijne gewone bescheidenheid, vergenoegd met de daadzaak, zonder in hare verklaring te treden. Hij staat daarover in briefwisseling met Prof. buckland, en deze geleerde heeft eene verklaring gewaagd, die door volgende waarnemers naar herhaalde proefnemingen beoordeeld moet worden. Wij moeten nog opmerken, dat zich de insekten vooral aan de negative pool bevonden. Een Duitsch natuuronderzoeker heeft onlangs ontdekt, dat
kiezelaardige en andere steensoorten vooral uit overblijfsels van insekten [infusoria] bestaan. Konden niet de kiemen van eenigen derzelven uit hare gevangenis verlost, en, in eene ter ontwikkeling der levenskracht gunstige verhouding gebragt, daardoor, na eenen slaap van duizenden jaren, in het leven zijn overgegaan?
[De Vertaler van het berigt dezer zonderlinge proefneming meent, dat men behoedzaam behoort te zijn, om aan deze zaak geloof te geven, ja twijfelt, of zij wel veel meer ge-
{==273==} {>>pagina-aanduiding<<}
zag heeft dan de van de Kaap, zoo het heette, door herschel bekend gemaakte sterrekundige ontdekkingen.]




Wenken.

Wanneer men de Gedenkschriften der Maatschappij tot Nut van 't Algemeen onpartijdig leest, zoo ziet men daaruit, dat bij derzelver oprigting niet alleen geen ander doel bestond, dan om, door beschaving en verlichting, algemeen menschengeluk te bevorderen, maar ook, dat men sedert eene halve eeuw aan dat edel doel getrouw is gebleven, en geene middelen onbeproefd heeft gelaten, om in de bereiking daarvan gelukkig te slagen.
Opmerkenswaardig is hare geschiedenis. Uit geringe beginselen voortgekomen, had zij in den aanvang van haar bestaan, en zelfs nog lang daarna, te kampen met magtige vooroordeelen van onderscheidenen aard, waaraan zij kloekmoedig het hoofd heeft geboden; terwijl zij zich bij de ontzettendste Staatsomwentelingen, toen eene verderfelijke partijwoede alles dreigde omver te rukken, heeft weten staande te houden en uit te breiden. Met het hoogste regt vierde men dus, weinige jaren geleden, overal, waar slechts afdeelingen bestonden, met geestdrift haar vijftigjarig bestaan; doch nergens konde dit gepaster geschieden, dan in het nederige Edam, waar die weldadige plant het eerst aan den grond toevertrouwd, en het licht ontstoken werd, dat zich thans zoo heerlijk, niet slechts over geheel ons Vaderland, maar ook over deszelfs overzeesche Bezittingen verspreidt. Erkent men (en wie, die niet gansch door vooroordeelen verblind is, doet zulks niet?) de Maatschappij tot Nut van 't Algemeen voor eene stichting, in doel en werking in geene andere landen hare wedergâ vindende, zoo mag Edam er zich op verheffen, dat binnen hare veste derzelver eerste grondslagen zijn gelegd geworden. Doch is het niet te verwonderen, dat eene Natie gelijk de onze, die anders zoo mild is in het oprigten van Gedenkteekenen, en in eenen tijd als den tegenwoordigen, waarin men nog onlangs eene inschrijving opende tot goedmaking van de kosten, welke de oprigting van een standbeeld, aan den grootsten van Nederlands Zeehelden, aan den onsterselijken de ruiter gewijd, zoude vereischen, - dat

{==274==} {>>pagina-aanduiding<<}
men thans nog achterlijk is gebleven in het daarstellen van eenen eenvoudigen Gedenksteen voor de stichting dier Maatschappij daar ter plaatse? Is het nalatig blijven te dezen wel met het volkskarakter overeen te brengen? Het nederig, onaanzienlijk voorkomen van het stadje Edam zal hier toch wel niet in den weg staan; want, behalve dat het betere dagen gekend heeft, is men dáár, bij achteruitgang van welvaart, (het droevig lot der tijden) geheel niet van betamelijk eergevoel ontbloot; ook worden dáár de belangen der Maatschappij geheel niet verwaarloosd, waarvan tot bewijs verstrekt, dat, binnen een zeer kort tijdsverloop, aan eenen geachten inwoner dier stad drie malen het gouden eermetaal is toegekend geworden. Het ware te wenschen, dat men hierop eens de aandacht vestigde. Ongetwijfeld zouden alle Departementen daartoe volgaarne het hunne willen bijdragen; terwijl men, zoo gemeenschappelijk zamenwerkende, weldra Edam luisterrijk zag gehandhaafd in de eer der grondlegging van eene Maatschappij, die met het meeste regt tot zinspreuk heeft: Tot nut van 't algemeen.

Haarlem, Maart 1837.

Geen nieuwe rok!

Ik mag geen nieuwen rok lijden. Heb ik een' zindelijken knecht, dan laat ik dezen altijd zulk een nieuw kleed eene week lang dragen, tot dat althans de persvouwen, de naadsteken, de glans, met één woord alle kenmerken van nieuwheid verdwenen zijn. Menigeen noemt mij misschien een' gek; maar, ik ben nu eenmaal zoo. Ik wil intusschen vermelden, wat mij aan een' nieuwen rok ergert. Misschien denkt daarbij menigeen bij zichzelven: ‘Mij gaat het juist zoo!’
Daar ga ik met een' nieuwen rok uit. Een vriend komt mij tegen, en knijpt mij lagchend in den arm; en vraag ik dan waarom, hij antwoordt spottend: ‘Opdat ik den snijder er uit knijpe!’
Een andere lustige gezel blijft reeds van verre staan, als hij mij ziet aankomen, slaat de handen vol verbazing zamen, en vraagt mij tergend: ‘O, welk een mooije nieuwe rok! Is hij ook reeds betaald?’
Een' derden moet ik rekenschap geven, hoeveel het laken

{==275==} {>>pagina-aanduiding<<}
heeft gekost; hij vindt het fraai van kleur en fijn, maar bewijst mij tevens, dat het zijne toch nog fraaijer en fijner, en daarbij goedkooper is.
Een vierde vindt aan de snede iets te berispen, en recommandeert mij zijnen snijder.
Een vijfde eindelijk verzekert mij, dat het laken zijne kleur zal verliezen, hoe fraai het thans ook zij.
‘Kijk hij reis met zijn nieuw koopje! die beeldt zich vrij wat in!’ roept een voorbijganger mij toe.
‘Waarom van daag zoo mooi opgeschikt?’ vraagt mij juffer S., die mij ontmoet, nieuwsgierig.
Komt mij op straat iemand tegen, wien ik geld schuldig ben, zoo verbeeld ik mij, dat zijn blik zich gemelijk op mijn' nieuwen rok vestigt.
Bejegent mij daarentegen een, die mij geld schuldig is, en ziet hij mijnen nieuwen rok, zoo ben ik zeker, dat hij, in stede van de oude schuld te betalen, weldra eene nieuwe bij mij zal pogen te maken.
Eenen arme, die mij op straat om eene aalmoes aanspreekt, en mij, om mijn' nieuwen rok, uwe Genade betitelt, moet ik toch wel een stuk zilvergeld, in plaats van koper, geven.
Aan elken hoek eener straat blijf ik staan, en sla met mijn' zakdoek het stof van de laarzen.
Hier of daar knelt altijd een nieuwe rok, hoe goed hij ook gemaakt zij; een oude zit veel gemakkelijker.
Mijn meisje maakt toespelingen op mijnen rijkdom en op hare armoede in kleederen. ‘Ik kan mij in het openbaar thans niet met u vertoonen!’ zegt zij. Wat volgt daaruit?...
Ik vermijd eene steeg waar gebouwd wordt, opdat geen kalk op mijn' nieuwen rok valle; ik wijk tien schreden voor een snelrijdend rijtuig; ik til de beide rokpanden op, wanneer ik mij ergens nederzet; kortom, het bewustzijn, dat ik een' nieuwen rok aanheb, kan ik niet verloochenen, gelijk men hetzelfde iedereen kan aanzien.
Ik ontdek, dat oude handschoenen bij een nieuw kleed niet passen, en treed derhalve, schoon de mijne nog geenszins versleten zijn, een' winkel binnen, om een paar nieuwe te koopen. Even zoo gaat het mij met mijnen halssleten hoed.
Een vriend zegt mij, dat mijn nieuwe rok op den eenen schouder eene plooi trekt; ik steek daarom dien schouder zoo veel mogelijk achterwaarts, om die plooi op te vullen.
De lucht betrekt; ik loop, dat ik zweet.
Het ergste van alles is nog, dat men meent, en mij vraagt, of ik uit vrijen ga?
Zoo schep ik eerst weêr adem, als ik des avonds thuiskome, den nieuwen rok uittrekke, en mij in mijn' ouden, gemakkelijken huisjas werpe!






{==276==} {>>pagina-aanduiding<<}

Aan een ouderenpaar, bij het afsterven van eenen veelbelovenden negentienjarigen zoon, op den 27 februarij 1837. (*)


Gij weent - ik ken die smart, in woorden niet te kleeden; 
Den last, die loodzwaar drukt op 't zaamgeschroefde hart! 
Gij hebt vergeefs gehoopt, vergeefs getreurd, gebeden; 
U blijft niets dan uw rouw - uw aardsch bestaan heet...smart! 
 
Ja, smart; oneindig leed, dat enkel oud'ren lijden, 
Als eigen vleesch en bloed tot nietig stof vergaat; 
Wie geeft u kracht en moed, den bangen strijd te strijden? 
De wereld? - Ach! haar hulp, haar zorg komt hier te laat. 
 
Werpt op het dierbaar pand de laatste handvol aarde; 
Werpt nog een' natten blik op 't onverbidlijk graf! 
Hij sluimert, die u eens de reinste vreugde baarde, 
Wiens leven 't leven u met schooner glans omgaf! 
 
Hij is den heil'gen kring van 't huisgezin ontvloden; 
In 't lijkkleed ingehuld, ontweek hij aan uw borst; 
Hij rust bij 't talloos tal der diepbedolven dooden; 
Hij wierp de lasten af, die gij, bedroefden, torscht. 
 
Vergt gij mijn' troost? - Niet ik, hij zelf zal trooster wezen. 
Gedenkt gij aan zijn deugd, zijn kinderliefde en trouw, 
Dan is zijn eerezuil in 't oud'renhart gerezen. 
Die troost schenk' hij u zelf, bij 't knellen van den rouw! 
 
Hij was een brave zoon - hij wist uw zorg te schatten; 
Dat sprak zijn bleeke mond, dat sprak zijn brekend oog: 
Wenscht gij den diamant in aardschen vorm te vatten, 
Als God hem overplaatst aan 's Hemels reinen boog? 
 
Hij ruste zacht en kalm - zijn werkkring is begonnen, 
Waar hooger vreugd en heil d' ontboeiden geest verkwikt; 
Hij heeft den laatsten strijd (ons wacht hij nog) verwonnen; 
Hij kent dat leed niet meer, dat ons de borst verstikt. 
 
Gij weent - ik eer die smart; want innig Godbetrouwen 
Doorvlamt met heilig vuur uw diepbedroefd gemoed. 
Gij zult den braven zoon op aard' niet meer aanschouwen - 
Misgunt ge aan 't dierbaar kind het hoogst en eenigst goed? 
 
Eens zinkt die zelfde nacht ook op uwe oogleên neder. 
Een handvol jaren nog - gij vindt den uwen weêr. 
Bemindet gij uw' zoon, reeds hier op aard', zoo teeder, 
O! voor den troon van God mint gij hem eindloos meer. 
 
b.t. lublink weddik. 







{==277==} {>>pagina-aanduiding<<}

Mengelwerk.

Iets over Lodewijk van Velthem en zijn Spiegel Historiaal.

(Vervolg en slot van bl. 241.)

V. De eenige gedrukte uitgave van lodewijk's Spiegel is die van is. le long in 1727 in folio.
Deze verzekert ons in zijne inleiding, dat er slechts één manuscript van dezen schrijver bestaat, 't welk in 1620 het eigendom was van Mr. a. van meusenbroek, te Dordrecht, die het ter leen gaf aan w. van gouthoeven, den schrijver van het Goudsche Kronijkje, waarin deze een uittreksel uit van velthem drukte. Daarop kwam het in handen van p. scriverius, die wederom een gedeelte achter zijn' Toetssteen van 't Goudsche Kronijkje in 't licht gaf. Later ging het handschrift over bij Prof. a. matthaeus, nadat f.a. van westphalen het korten tijd bezeten had. Eindelijk kocht de Heer ooster (en van dezen weder is. le long) hetzelve uit den boedel van voormelden Hoogleeraar in 1717. (*)
Jammer voorwaar, dat vóór dezen laatsten bezitter geen der vroegere geleerde eigenaars de uitgave ondernomen had. ‘Wij hebben,’ zegt huydecoper in zijne Proeve, (†) ‘een weldaad ontvangen van le long, toen hij ons dat werk mededeelde; doch niet geringer zou die weldaad geweest zijn, indien hij 't ons zonder zijne zogenoemde verklaaringen of uitleggingen hadt gegeven.’
Wat wij le long bovendien kunnen dankweten, is,

{==278==} {>>pagina-aanduiding<<}
dat hij den langvergeten' naam des schrijvers uitvond. Uit de boven vermelde regels had elk opgemaakt, dat de onbekende schrijver gedicht had om te believen heer lodewijk van velthem, Heer van Vorne; en dit was nog al door eene professorale hand er bijgeschreven. Daar zulk een gezag verdere twijfelingen omverrestiet, hadden allen met ééne pennestreek verklaard, ‘dat de schrijver een onbekende was.’ Ook le long noemde hem eenmaal zoo; maar, van zijne dwaling teruggekomen, herstelde hij den Brabandschen Priester in zijne eer. Wat overigens het handschrift aanbelangt, van wijn klaagt geenszins ten onregte, dat het vol schrijffouten is. Uit den boedel van le long werd het aangekocht voor de bibliotheek der Universiteit te Leyden, waar het sedert gebleven is.
VI. Wij spraken zoo even van een' Heer van Vorne. Volgens de zeer aannemelijke gissing van van wijn, was deze Edelman Heer van Foron, Voeren of Vorne, in het land van Daalhem, en geenszins een telg uit ons Hollandsche geslacht van dien naam. Indien men dit voor waar mag aannemen, droeg lodewijk zijn werk zeker aan geen voornaam Edelman op. Het vreemdst is, dat hij dezen heer niet eenmaal gezien had, en het werk alleen aan hem toewijdde door aandrijven van diens knecht jan visier, met wien velthem te Horne (*) sprak, en die hem de deugden zijns meesters hoog ophemelde en een' biechtvaderspost in 't verschiet voorstelde, wanneer hij den Spiegel zijn' meester

{==279==} {>>pagina-aanduiding<<}
aanbood. Dit toch maakt men op uit het 15de Hoofdstuk des VIIden Boeks:

I'n sael's niet laten om haren nijt, (*) 
Ic sael 't den Heren laten weten, 
Daer mi al goet af es beheten, (†) 
Van Jans monde die hiet Visier. 
Dor sijns Heren wille sal ic hier 
Dese heymelijcheit laten verstaen; 
Omdat ic hope noch sonder waen 
Dat ic sijn Pape (§) sal wesen hierna. 

En aan het slot zegt hij:

Oec ben ic dies also bedacht, 
Dat ic dengenen wille vermanen 
Die mi hier toe heeft ontspanen, (*) 
Dat ic dit dichte den Here van Vorne! 
Dat was Visie[r], die mi te Horne 
Van hem sede so vele dogede 
Dat mi dichtens te bat hogede. 

Wij lezen niet, of velthem's wenschen vervuld zijn.
VII. Men zal onder het lezen bemerkt hebben, dat de taal zoo zuiver niet is als die van melis stoke of maerlandt; niet Hollandsch, maar Brabandsch. De nabijheid van Frankrijk en Duitschland en de gedurige oorlogen met het eerste rijk maakten de Vlaamsche of Brabandsche taal reeds vroeg tot eene halfslachtige en verbasterde.
Men beschuldigt derhalve onzen Schrijver ten onregte van onzuiverheid en het aanwenden van vreemde woorden; - integendeel, zulks geeft eene eigenaardige tint aan zijn werk, en bevestigt ons, dat hij een Brabander was, die in zijne landstaal schreef. Echter zijn ook onze Hollandsche Schrijvers van die dagen niet vreemd

{==280==} {>>pagina-aanduiding<<}
van sommige dier bastaardwoorden. Wie herinnert zich niet in stoke gelezen te hebben barenteeren (verschrikt rondloopen), maysniede (mesnage, huishouding, knechten), menisoen (roode loop), joeste (aanval), vilein (leelijk, gering), pongijs (strijd), covent of akort (verdrag), conquereren (conquérir), sijn voor einde, tribulacie, gracie, respijt (uitstel), flattieren, saluut, logieren, purgeren (zuiveren, verantwoorden), sconfieren (conficere, vernietigen), hoestel (oustil), vermaledijd (maudit), om van andere niet te gewagen? (*) Dan, zoo als wij reeds zeiden, het Brabandsch nam er meer als burgers op, en dus is het aantal der bastaardwoorden veel grooter bij deszelfs Kronijkschrijvers van heelu en van velthem, dan bij de onze.
Wanneer men slechts even den Spiegel doorloopt, stuit men op de Fransche woorden baetselere (†), opscuer (§), frenesic (※), lake (‡), saeten (**), somere (††), pays en ompays (§§), delijt (‖), en wederom op de Duitsche heruut ragen (‡‡), bergelijn voor bergje (***), ringen (†††), yemen gebreken (§§§), en eindelijk op de Engelsche els (⁂) en engiene (‡‡‡). Vreemd worden, ouder gewoonte, de Latijnsche woorden verbogen; hierdoor kwam van het reeds barbaarsche incarnatio (vleeschwording) het nog
barbaarscher incarnacioen, van flumen flume, van aquaeductus hagedocht, van pugna pongijs, van rudis ruut, op dezelfde wijs nagenoeg als eeuwen later comptoir in kantoor, corpsde-garde in kortegaard verbasterde.
Onder de meer inlandsche of echt Brabandsche woor-
{==281==} {>>pagina-aanduiding<<}
den tel ik daremgerden (*), versaect (†), niemare (§), slem (※) mieten en miede (‡), abolge (**), veter en veteren (††), brake (§§), goem, gomen, begomen (‖), stavelie (‡‡), puud (***), broech (†††), ontploken (§§§), ongans (⁂), virijn (‡‡‡), mesprake (****), gereit (††††), ontcrecht (§§§§) en duizend andere meer, welke op te noemen ons even gemakkelijk zou vallen, als de lezing er van vervelend en vermoeijend zijn zou.
VIII. Men ziet, dat de rijmtrant dezelfde is als die van stoke; doch zijne dichterlijke waarde komt ons hooger voor. Reeds de door ons aangehaalde stukken, bijzonder de brief des Konings aan den Paus, verdienen zeker onze opmerking, en zijn niet van de minste dichtstukken, die in dit tijdvak voorkomen.
Ik zal mij geenszins vermeten, velthem met maerlandt, ‘dien Nederlandschen ennius,’ zoo als hem van wijn noemt, gelijk te stellen; en echter kwam het mij voor, dat in lodewijk, bij minder dichterlijke verdiensten, tevens minder van die vervelende en telkens terugkeerende stopwoorden of rijmaanvulsels, b.v. ‘sonder waen,’ ‘sijt's gewes,’ ‘secg ic di,’ waarvan stoke overvloeit, voorkomen. Ten voorbeelde strekke IV Boek, Hoofdst. 21, waarin het beleg van Kortrijk vermeld wordt, en dat, te lang om hier ingelascht te worden, ongetwijfeld eene nadere lezing verdient. Dan, zulke plaatsen zijn geens-
{==282==} {>>pagina-aanduiding<<}
zins schaarsch. Menigwerf is de taal mannelijk, krachtig en bondig. Hoort de aanspraak van een' bode, die door de oproerige inwoners van Wallis gewond was, tot Koning eduard, die met zijne Edelen in vrolijkheid zijne huwelijksfeesten vierde; II B. c. 17:

Versaect Coninc, en oec blode! 
Ende die hier sitten bi u! Hoe node (*) 
Souden si comen daer men soude striden! 
Ic sie wel, Coninc! nu ten tiden 
Dat si sitten al versaect. 
Siet! hoe di gene sit en traect, 
Onverwect met sine hode! (†) 
Ic wane hi vechten soude wel node 
Enen camp teghen hem tween! 
Here Coninc! Gi sijt hier al in één (§) 
Met uwer feest, ende u lant 
Es den Waloysen bat becant (※) 
Dan 't u es! Comt! waer toe ees 't goet, 
Dat gi Coninc heten doet? 
Ic moet u 't secgen nu terstont: 
Siet hoe ic ben gewont 
Ende bebloet om uwe sake! 
En doe di hieraf gene wrake, 
Ic secge dat gi geen Coninc sijt! 
Ende die hier saten nu ter tijt 
Bi uwer siden eeten en drinken, 
God hi moet si alle scrinken, (‡) 
Of si mi niet helpen wreken 
Over die Waloysen! - - 

Men ziet hier tevens een voorbeeld van overloopende regels (vers coupés), die der gewone eentoonige maat verscheidenheid bijzetten, en anders in velthem's tijdvak alles behalve veelvuldig te vinden zijn. Doch niet altijd volhardt lode wijk bij den kronijktrant; hij neemt somtijds hoogere vlugt, en kleedt zijne gedachten

{==283==} {>>pagina-aanduiding<<}
in bevalliger maat. Het rijm wordt aangenamer door herhaling; b.v. VIII B. c. 34 aan de Maagd maria:

Onbesmette van aller liue, 
Ende reine bouen alle wiue, 
Moeder ende Maget uutvercoren! 
Gi sijt ene die dierste oliue, 
Ende meer gehoget in uwen becliue (*) 
Dan nie mensce, die werd geboren. 
Wat ees 't dat ic van u scriue, 
En si dat ic ane u bliue? 
I'n sael 's niet connen comen te voren 
(Al hadd' ic te mi noch sinne viue) 
Die dinc te maken, die ic bedriue: 
Nochtan so werd mi na dat horen 
Al te swaren een becoren. 

In dien smaak is het einde des VIIden Boeks:

Hier int die seuende Boec vorwaer: 
Den achtenden soude ic gerne verclaren. 
Die Here van al moet mi bewaren 
Ende gesparen, 
Ende genaren (†) 
Van quade jaren 
Ende van mesvaren; (§) 
Dat ic hier naren 
In der scaren 
Moet daer varen; 
Daer nember der jaren 
Van den claren (※) 
En selen verswaren! (‡) Amen. 

Doch de volgende strophes winnen het in zoetvloeijendheid boven al zijne andere gedichten. Men leze en oordeele:

Wel besneden 
Van allen leden 

{==284==} {>>pagina-aanduiding<<}

Sidi (*), Maget rene! 
U soete beden, 
Met reinicheden, 
Gaf u vele te lene. 
 
U goede sate, (†) 
U karitate (§) 
Brachten u in goeden lof; 
U goede mate 
Van allen state 
Sach men in des Conincs hof. 
 
U doget groet, 
Sonder genoet, (※) 
Die es verre gevlogen! 
Gi sijt al bloet, 
Die ons vercroet (‡) 
Die Duuel van ons' ogen. 
 
Gi sijt die troest, 
Die 't al verloest 
Hebt, naest onsen Here; 
U doen en noest 
No suut, no oest 
Ne genen Kerstinen mere. (**) 

Waarlijk geene maat, die men in 't laatst der 13de en 't begin der 14de eeuw zou verwachten! De Dichter verhief zich hier boven den kronijktoon; hier was hij misschien zijn tijdvak vooruit, en vruchteloos zoeken wij naar zulk eene zoetvloeijendheid, naar zoo weinig stopwoorden en gelijke gespierdheid, ook in de beide plaatsen van stoke, die men meestal voor de beste houdt. (B. V. 96, omtrent welks echtheid men twijfelt, en B. X. 1055.) Wil men dezen liefelijken lof-
{==285==} {>>pagina-aanduiding<<}
zang verder doorlezen, men zal zijne verwachting geenszins teleurgesteld zien. Misschien zou de volgende beschrijving van maria's bevalligheden beter voegen in den mond van een' minnaar aan zijn meisje, dan van een' Priester aan de eerwaardige Moedermaagd. Hoe dit zij, dichterlijke verdiensten kan men derzelve zeker niet ontzeggen.

U hoeft ront, 
U haer blont, 
U kele wel gescepen, 
U ogen claer 
Brun openbaer 
Daer 's niet an mesgrepen. (*) 
Het 's recht dat si lovelijc sere, 
Die in haer woende maket 's ere. (†) 
 
U nese recht, 
Lanc ende slecht (§) 
Ende breetheit wel ter maten; 
U mont clene 
Suuer en rene; 
U lippe van sconen state; 
En wer Di niet wel gemaect, 
Dat dochte mi sere ongeraect! (※) 
 
U anscijn smal 
Ende gracelijc al, 
Ene rode uerwe daer in gesait; 
Ront u kinne, 
Een dal (‡) daer inne, 
Of 't van yvore waer gedrait. 
Waeran haer yet ontbraect, 
Onse Here hadde an haer gesaect. 
 
U oren lanc in die mate - 
De maten dinne, van goeden state, 
Van suuerheiden besceden; (**) 

{==286==} {>>pagina-aanduiding<<}

U arme lanc, 
U vinger blanc, 
Alle slecht in haren ganc; 
Die nagele wel besneden. (*) 

Tegen deze vleijende aanspraak stel ik over velthem's beschrijving van een' vrouwelijken dwerg, die op de huwelijksfeesten van eduard I niemaren bragt, II B. c. 19. Bij de lezing herinnerden wij ons onwillekeurig aan eene soortgelijke persoon bij ferguut, f. 19, 20, wier lijf ravenzwart was, wier wenkbraauwen een' halven voet over de oogen hingen, en die ooren had als een brak en slagtanden als een beer. Men zie er uit, dat velthem ook soms op luchtiger toon dichtte.

Niet lanc was dit geseit, daer naer 
En quam ene lelike creature, 
Die nie was na wiues figure 
Gemaect; want die nese van hare 
Was eens voets lanc openbare, 
Ende meer dan ere palme breet; 
Die horen (†) waren haer (God weet!) 
Gelijc van den esel die oren; 
Vlechten had si achter ende voren, 
So dat si toten gordele gingen; 
Si scenen so grof, daer si hingen, 
Als peertsvlechten, of grouer vele; 
Enen crop hadse onder die kele 
Alse een gansey es groet; 
Den hals lanc ende herte roet; 
Den mont wijt en ongescepen; (§) 
In d'ene side hadd' i begrepen (※) 
Die kinnebacken toten oren toe; 
Hi ginc op, i'n weet hoe? (‡) 
Ende stond slem, (**) op werd wide ontdaen; 
Die tande, die men daer in sach staen, 
Waren som swerd en som wit; 

{==287==} {>>pagina-aanduiding<<}

Ende vinger lanc (dat qualijc sit) (*) 
Rageden heruut (†) twee tande groet. 
Op een perdekijn, dat was roet, 
Quam si gereden dat mager was 
Ende dat houte (§) oec, sijt seker das, 
Achter en vore herde sere. 
Deze Joncfer met enen corten kere 
Es komen vor die tafel gereden, 
Daer mense ansach te selsenheden, enz. 

Hetgeen in nieuweren vorm nagenoeg aldus zou luiden:

En naauwlijks was het volk nog hiertoe aangezocht, 
Of zie! daar sprong een wangedrogt 
De ruime dischzaal in, en boog zich voor den Koning. 
Het was een vrouw of vrouwsgelijk, 
Althans de leelijkste van 't gansche Christenrijk; 
Een waardig kermisdier bij elke spelvertooning. 
Haar neusbeen, diep gewelfd, was plat en lang van maat, 
Ja (mag ik velthem's taal gelooven) 
De breedte ging een' palm, de lengte een el te boven. 
Haar vlechten stonden haar niet kwaad, 
Maar golfden op den rug en borsten heen en weder, 
Of hielden, grof als touw, den loggen buik omvat, 
Daar borstel, kam noch speld hen ooit geördend had. 
Ook hing bij d' engen strot een dikke kropzwel neder, 
Die, als een ganzenei zoo groot, 
Zich wegschool in den hals, die lang was, slank en rood. 
Haar breede mond (zij 't onbeslist gebleven, 
Hoe die voor 't eten zich ontsloot) 
Was, geel van verw, in rimpels opgetrokken; 
En - mogt u soms haar dorre kaak verlokken, 
Die was niet gansch van hair ontbloot, 
En eindigde bij 't oor, dat, langer dan van pas, 
Een' ezel overwaardig was. 
Haar tanden waren meê door lang gebruik versleten; 
Die schenen zwart als roet, die weder wit en rein, 
En liefdrijk hielpen haar bij 't eten 
Twee andre, scherp van slag, als van een everzwijn. 
Haar moedig ros was rood en mager; 
Het ging aan voor- en achterpooten mank, enz. 


{==288==} {>>pagina-aanduiding<<}

Laat ons hier eindigen. Wij hebben velthem's goede eigenschappen kortelijk aangetoond, die zijne min gunstige zoo zeer overtreffen. Heeft hij somtijds nageschreven waar hij geraadpleegd moest hebben, hij vergoedt het door elders oorspronkelijk te zijn. Werd zijn oog, zijn niet argwanend hart door bijgeloof misleid, elders dringt hij door die nevelen, scheidt leugen van waarheid, of ontmaskert een' schijnheiligen Paus en huichelenden bedelmonnik. Ondeugd verfoeit hij, ook waar het eigenbelang die ondeugd goedkeurt. Voor ons is hij meer dan een kille Kronijkschrijver, meer dan rijmelaar; eene sprank van den heiligen gloed, die maerlandt's borst doortintelde, gloorde ook in zijnen boezem. Hij behoefde geene nietswaardige aanvulsels, om het gewevene kleed aaneen te hechten. Vinden wij soms min zuivere bewoordingen in zijne taal, kaf onder het koren, - veroordeelt den man niet te spoedig, die met kloosterlatijn doordrongen was, en wiens ooren van Brabands bastaardwoorden ruischten! Dat in verhalenden trant weinige verhevenheid te vinden is, wien verwondert dit? Laat thans nog de Dichter eene geschiedenis van zestig jaren in het dwanggareel van het rijm slaan, hij zal schipbreuk lijden op de klippen van platheid en berijmd proza. Doch roert velthem andere onderwerpen aan, en werpt hij het bezwarende juk van zich af, dan zien wij een' anderen, een' dichterlijken geest hem bezielen. Mogt zulks menigeen, met ons, gevoelen, en het strenge oordeel over den grijzen Priester, zoo al niet herroepen, ten minste verzachten! Mogt eindelijk eenig vaderlandsch Geleerde, aangespoord door het belang van geschiedenis, taal en oudheid, zich er toe verledigen, om den langverschoven', doch eerwaardigen Schrijver, in nieuwen dos gehuld, en verlost uit de handen van le long, te voorschijn te doen treden! Alsdan zouden wij een' zeer ouden Dichter in eere hersteld, en ruimschoots de moeite beloond
zien, aan deze kleine bijdrage besteed.





{==289==} {>>pagina-aanduiding<<}

De Thugs, of de maatschappij van moord, in Indië.

Terwijl in het Christelijke Europa de Maatschappijen tot redding van Drenkelingen, tot zedelijke verbetering van Gevangenen, van Weldadigheid tot colonisatie voor behoeftigen, tot Nut van 't Algemeen, enz. enz. elkander verdringen, om het natuurlijk, zedelijk en verstandelijk leven der menschen uit godsdienstige gronden te behouden of te bevorderen, bestaat er sedert Eeuwen in Indostan eene veel grootere Maatschappij, die vele omwentelingen heeft overleefd; die zich in verscheidene takken, van het zuidelijkste punt, kaap Comorin, tot de Himmalaya-gebergten in het uiterste Noorden, verspreid heeft; die onder Hindoesche, Mohammedaansche en Britsche Regeerders heeft gebloeid, en die zich vlak het tegendeel der zoo even gemelde Genootschappen ten doel heeft gesteld, namelijk - Moord! Men noemt haar die der Thugs. Ook zij gaat uit godsdienstige beginselen te werk, namelijk om de wetten en de eerdienst op te volgen van eene bloeddorstige Godin, kali, devi, of doerga; eene Godin, naar welke onze landgenooten zelfs een der aldaar gebouwde schepen Doerga genoemd hebben! Deze Eeuwen heugende Moordmaatschappij heeft eerst in 1831 de aandacht der Britsche Regering getrokken. De Gouverneur-Generaal bentinck leerde haar toen eerst in hare volle uitgebreidheid kennen, en nam krachtige maatregelen ter uitroeijing. Men verdeelde Indië in verschillende landstreken, elk onder een' bekwamen Europeër, die verantwoordelijk is voor het vatten der moordenaars, waarvan eenigen als getuigen werden toegelaten en alles naauwkeurig verhaalden, zoodat de geheele zaak met de voornaamste
boosdoeners aan het licht kwamen. Tot October 1835 werden 1562 personen als leden der Maatschappij opgebragt, waarvan er 382 werden opgehangen en 986 voor hun leven, hetzij naar een oord van ballingschap ge-
{==290==} {>>pagina-aanduiding<<}
voerd, hetzij gevangen gezet. De verhooren dezer misdadigers hebben op nieuw doen blijken, dat het Heidendom in Indië voor deugd en goede zeden allerverderfelijkst is, en dat deze Godsdienst, welke haafner met zulke weidsche magtspreuken heeft aangeprezen, nog veel meer dan die der Grieken en Romeinen, de afschuwelijkste misdaden niet alleen toelaat, maar zelfs gebiedt. De oorsprong der Thugs is namelijk, volgens henzelven, in de oude Indische fabelkunde te zoeken. Een booze reus, zoo groot, dat hij in de diepste zeeën kon wandelen en er nog boven uitstak, plaagde de wereld, en verslond de menschen, naar mate zij geboren werden. Der Godin doerga verdroot zulks, en zij velde hem neder; maar uit elken druppel van zijn bloed ontsproot een nieuwe reus, en de Godin werd eindelijk vermoeid van het hakken. Van haar zweet vormde zij dus twee menschen; zij gaf hun elk een' doek, met bevel om de opkomende reusjes daarmede te verworgen, zonder dat er een druppel bloeds van op aarde mogt vallen. Dit ging goed, en zoo werd het geheele ras uitgeroeid. De twee personen kwamen met hunne doeken terug; doch doerga vergunde hun, dit moordtuig, waarvan zij zich zoo wèl bediend hadden, te behouden, en menschen op aarde daarmede te verworgen; hetgeen dien vermoorden personen toebehoorde, mogten zij behouden. Daar zij het geheele menschdom door hunne zegepraal op de reuzen hadden behouden, mogten zij er wel eenigen te hunnen eigen' behoeve, en om dan tevens aan den bloeddorst der Godin te voldoen, om hals brengen. Dit regt ging op hunne nakomelingen over;
en het waren de Thugs, die dus van de Godin het regt hadden verkregen, zoo veel zij wilden te moorden. De lijken konden zij gerust op den grond laten liggen; want voor het overige zou de Godin wel zorgen. Maar een slaaf keek eens na zulk eene teregtstelling om, en zag de Godin naakt de lijken verslinden. Van toen af beval de vertoornde Godin, dat zij de lijken zelve moesten begraven, en gaf hun daartoe eene spade, met boven-
{==291==} {>>pagina-aanduiding<<}
natuurlijke eigenschappen voorzien, waarmede zij het begrafeniswerk konden verrigten. Nog gaf zij hun de kennis aan eene menigte voorteekenen, waaruit zij konden zien, of de moord hun gelukken zou; zoo als het geluid of de ontmoeting van dieren, vooral het balken van ezels. Wanneer deze voorteekenen plaats hebben en gunstig zijn, zoo is het de pligt der Thugs, den moord te volbrengen; het zijn slagtoffers, die de Godin hun in handen levert; zij zijn slechts werktuigen in hare hand, en indien zij het werk des bloeds niet volbragten, zouden zij in de ongenade der Godin en tot armoede en ellende vervallen. - Ziedaar de vreeselijke werkingen van het bijgeloof! Niet de minste wroeging kwelt deze moordenaars, die zich over dien titel ten hoogste gebelgd zouden achten. Zij slapen en eten volkomen gerust, en twijfelen niet aan hunne zaligheid na dit leven. Zelfs beweert men, dat de Thugs, buiten hun verfoeijelijk bedrijf, in andere verrigtingen en betrekkingen des levens onberispelijk zijn. Maar hier geldt het, menschenoffers aan de Godheid te brengen, en dit achten zij een verdienstelijk werk. Eene afdeeling (de Thugs van het Noorden) beweert, dat men in sommige gevallen aan de arme reizigers, die men in handen bekomt, genade mag bewijzen; doch deze worden door hunne regtzinnige broeders in het Zuiden voor ketters gehouden!
Om nu de verschrikkelijke gevolgen dezer inrigting na te gaan, bedenke men, dat men den tijd van derzelver instelling volstrekt niet berekenen kan; dat hare leden beweren, dat het geheele bedrijf en de manier van verworging door de Thugs reeds vóór onheugelijke tijden in de bergspelonken van Elloer is afgebeeld. De Thugs reizen langs den weg onder allerlei vermommingen, in partijen van tien of twaalf, tot verscheidene honderden toe. Nu eens doen zij zich voor als kooplieden, dan weder als pelgrims of afgedankte soldaten. Is de troep talrijk, zoo verdeelen zij zich in verschillende benden, die langs onderscheidene wegen of van afstand tot af-
{==292==} {>>pagina-aanduiding<<}
stand trekken, en zich zoo onder andere reizigers mengen, die (gelijk in Indië meest de gewoonte is) te voet of te paard in grootere of kleinere partijen het land doorreizen. Men vindt zulke lieden, die zich in het gezelschap der reizigers met schijnbare goedwilligheid en onder voorwendsel van onderlinge beveiliging indringen, kennis met dezelve maken, eindelijk, zoo het schijnt, vrienden worden, en dan de eerste de beste gelegenheid waarnemen, om, terwijl de reizigers zitten te rusten, hen van achteren met die doeken, waarvan zij zeggen het modèl door hunne Godin te hebben ontvangen, verworgen. Somtijds vielen reisgezelschappen van zestig menschen onder hunne verraderlijke slagen; en zij worden niet afgeschrikt, al biedt zich de gelegenheid in drie, vier, ja veel meer dagen niet aan. Dankbaarheid vermag niets op deze door de snoodste Godsdienst vereelde zielen. Een aanzienlijk huisgezin reisde langzaam met eenen troep Thugs gedurende wel twintig dagen, en was hun (zonder ze te kennen natuurlijk) zoo genegen, dat het hunne vrijheid bewerkte, toen zij beschuldigd werden een huis in brand te hebben gestoken; ja twee meisjes van elf en dertien jaren redden hen van
de straf op dieverij, door op een paar gestolene balen zijde te gaan zitten. En toch werd, na verloop dier twintig dagen, die geheele familie vermoord! Jonge kinderen van beider kunne sparen zij, doch steken die onder hunne godvergetene bende. Maar zij mogen over hunne vermoorde ouders niet weenen! Een der knapen uit een reisgezelschap van vijfentwintig vermoorde personen begon te schreijen, toen hij de lijken zijner ouders in den kuil zag werpen; en toen men hem met bedreigingen niet tot zwijgen kon brengen, nam een der Thugs het kind bij de beenen, en sloeg het de hersenen in tegen een' steen, terwijl de overigen zeer bedaard den buit deelden. - Op een' anderen tijd werd het sein gegeven, en van 40 reizigers werden er 38 van achteren geworgd. Eene dochter was over den moord harer ouders ontroostbaar; men wilde haar doen bedaren, me

{==293==} {>>pagina-aanduiding<<}
belofte van haar aan den zoon des Kapiteins der bende uit te huwelijken; daar dit niet hielp, werd de koord ook om haren hals toegenepen. Een ander verworgde eene moeder met haar kind in de armen, en wierp het kind op de lijken, zoodat het levend begraven werd. Kalm en bedaard vermoorden zij mannen van middelbaren leeftijd, grijsaards en kinderen, terwijl dezen op eene rustplaats minzaam met hen spreken, en hun de hoop te kennen geven, van eerlang hunne dierbaarste betrekkingen weder te zien. De moord is voor hen een Godsdienstpligt, zoo als liefdadigheid voor den Christen. Ondertusschen schrijven de wetten der Thugs hun voor, noch vrouwen, noch dansers of danseressen, (ligtekooijen ter eere der snoode Hindoesche Goden) noch oliekoopen, noch smeden, noch timmerlieden, noch gebrekkigen of melaatschen te dooden; maar zij houden die wetten slecht, wanneer er buit bij te verdienen is. Want somtijds werden er wel 20,000 p. st. (240,000 guldens) geroofd. Hier echter ging men van de bestendige gewoonte der verworging af; eenigen der acht geleiders van den schat werden doodgestoken, of met zwaarden aan stukken gehouwen. In Bengale worden er schuiten door de Thugs op nagehouden: zij lokken hierin de reizigers, verworgen hen, breken hun de ruggegraat, en werpen hen in het water. De noordelijke Thugs vermoorden tegenwoordig ook vrouwen. De eenige soort van menschen, (behalve de bovengenoemde uitzonderingen) van wier moord zich de Thugs zorgvuldig onthielden, waren de Europeanen, omdat die te spoedig gemist werden, en derzelver dood te streng gewroken zou worden. Er zijn daarenboven Thugs van allerlei soort. Vooreerst heeft men de groote verdeeling in noordelijke en zuidelijke Thugs, door de Nerbudda gescheiden, waarvan de laatsten hunne afkomst voor
verreweg de oudste en zuiverste houden; de noordelijke zijn weder in zeven stammen verdeeld; vervolgens zijn velen der Heidens of Zigeuners, waarvan er niet weinigen in Indostan worden gevonden, en die hoogstwaarschijnlijk van daar

{==294==} {>>pagina-aanduiding<<}
koloniën naar Europa hebben uitgezonden, denkelijk, ten minste in hun bedrijf, Thugs; dan verdeelt men de Maatschappij weder in eenzame (woestijnbewoners) en in bewoners van dorpen, die hun werk niet zouden kunnen volbrengen zonder de oogluiking en zelfs de hulp der aanzienlijken en der landlieden. Bij allen nogtans heerscht eene Hierarchie, eene opklimming in waarde en pligten, van bespieders tot helpers, dan tot handenvasthouders (der slagtoffers), en eindelijk tot Bhurtoten of verworgers. Om tot dezen laatsten, den hoogsten post, te kunnen opklimmen, roept men de hulp van een' geestelijken raadsman (Goeroe) in. Met verlof van dezen, en na het inwinnen van goede voorteekens, (zonder welke niets geschiedt) wordt de gewijde moord onder gebed gepleegd en door vasten geheiligd! Ook worden er van den geroofden buit offers gebragt aan de bloeddorstige Godin. Zij gelooven stellig, dat de inlandsche Opperhoofden, die de Thugs helpen straffen, de wraak dier Godin ondervinden, en aan melaatschheid, bloedspuwing of op eenige andere wijze sterven; ten zij aan waarschuwende droomen gehoor gevende, door de gevangene Thugs onvoorwaardelijk los te laten. De Engelschen echter, dit bekennen zij, hebben eene onweêrstaanbare magt; voor hunne trommels nemen toovenaars, heksen en duivels de vlugt; en hoe zouden de Thugs het dan kunnen volhouden? Zelfs Mohammedanen verbasteren zoodanig van hun geloof, dat zij zich in de Maatschappij (die reeds voorlang nieuwe leden opneemt) begeven, en doerga of kali aanbidden.
Dat dit verfoeijelijk bedrijf zoo lang geduurd heeft, is aan de groote magt toe te schrijven, welke de Beschermgodin kali in Indië uitoefent. Dit denkbeeldige Wezen, hetwelk zijnen hoofdzetel te Calcutta heeft, wordt in de eerdienst der Hindoes niet enkel door hare begunstiging der Thugs als dorstig naar bloed voorgesteld, maar alle moordenaars staan onder hare bescherming. Zij is de Godin der vernieling, en wordt door

{==295==} {>>pagina-aanduiding<<}
menschenoffers bevredigd. Zelfs nog onder het Engelsche bestuur had de kleine Staat Jaintia, aan de grenzen van Bengale, de gewoonte, personen uit dat land heimelijk op te ligten, om hen op het altaar van doerga te slagten. Van drie dus opgeligten één ontsnapt zijnde, terwijl de twee anderen geofferd werden, had zulks de afzetting van den Raja en de inlijving van zijn gebied in het Britsch-Indische Rijk ten gevolge. Maar het dolzinnige bijgeloof der Hindoes gaat nog verder. Zij onthoofden hunne eigene kinderen, of snijden zichzelven den hals af, voor het altaar van dezen vrouwelijken moloch!
Het is dus eene groote weldaad, aan het Menschdom bewezen, dat de Britsche Regering de verschrikkelijke sekte der moordenaars ter eere van kali, die zulk eene groote geheime Maatschappij uitmaakte, op het spoor is gekomen, en op den weg is, haar geheel uit te roeijen. Reeds door het verbieden van de zelfopoffering der weduwen op het lijk harer echtgenooten (mede een gevolg van dat afgrijselijke Hindoesche Godsdienststelsel, hetwelk ook nog de moordtooneelen te Jagernat en aan den Ganges voorschrijft) heeft de Engelsche Regering in Indië een loffelijk bewijs van standvastigheid tegenover ingewortelde vooroordeelen gegeven. Doch verbodswetten zijn ongenoegzaam. Overtuiging, overreding, gevoel voor de weldadige strekking des Christendoms moeten het verouderde gebouw van de Indische Afgodsdienst eindelijk sloopen. Mogten Bijbel-, maar vooral Zendelinggenootschappen, daartoe met verdubbelden ijver werkzaam zijn, ondersteund door den uitmuntenden maatregel van de opvoeding der Hindoe-jeugd in Christenscholen! - Wat de prediking van het Evangelie vermag, is nog in deze Eeuw schitterend gebleken door de afschaffing der menschenoffers, der verfoeijelijke wellustgenootschappen en der Afgodsdienst op de meeste Zuidzee-eilanden, waar nu het Protestantsche Christendom, het lezen en schrijven, zelfs de drukkunst en vele voordeelen der Europische beschaving bekend

{==296==} {>>pagina-aanduiding<<}
zijn. Het is waar, dat het ongeloof, door middel van eenen Kapitein kotzebue (eenen erfelijken vijand des Christendoms) en menigen anderen reiziger, de weldaden der Zendelingen in een hatelijk licht stelt, en henzelven als grillige Despoten van den Gezelligen- en Sandwichs-Archipel doet voorkomen; maar men vergelijke den staat dier eilanders vóór met dien nà de komst der Zendelingen! Was dan het drukkende tabou-stelsel, waren dan de Iries-gezelschappen, de menschenoffers wenschelijker dan eene Europesche beschaving, al is het ook, dat de oorspronkelijke ligtzinnigheid dier eilanders thans voor mannelijken ernst is geweken? Is ligtzinnigheid, is ontucht dan de bestemming der menschen? Doch wijzen wij die vrienden des Heidendoms slechts op de Thugs en op de eerdienst van kali in Indostan! Zou het niet, al ware het slechts uit wereldburgerlijke inzigten, oneindig wenschelijker zijn, dat men in Indië veilig, even als in Europa, kon reizen; dat de weduwen, die hare mannen overleefden, van vernederende minachting bevrijd waren; dat er geene verfoeijelijke menschenoffers, zelfopofferingen of afzigtige zelfkwellingen bij openbare feesten meer plaats hadden; dat de zachte geest van het Christendom, even als een verkwikkelijke levensadem, den geheelen staat der Maatschappij doordringende, den ijskouden, zelfzoekenden, voor 's naasten heil doodelijken geest der Hindoe-Afgoderij verving, dan dat de tegenwoordige staat van zaken, die elken menschenvriend met droefheid vervullen moet, voortdure? Ook in dit opzigt is de ontdekking van het Genootschap der Thugs zeer gelukkig. Zij kan misschien velen de oogen openen voor de eerdienst dier zoo te onregt geroemde Hindoes, die, nog niet lang
geleden, een algemeen vooroordeel als zacht, menschlievend en afkeerig van bloedstorting voorstelde.


{==297==} {>>pagina-aanduiding<<}

Beknopt overzigt van de geschiedenis der mnemonika, of herinneringskunst, en van derzelver bevordering door den Nederlander L.T. Schenkel.

(Vervolg en slot van bl. 246.)

Over het nut der Mnemonika deelde sommer de navolgende verklaring van schenkel zelven mede, die meestal door bijgevoegde getuigschriften van onderscheidene Universiteiten bevestigd wordt, en waartegen ook, wat de hoofdzaak aangaat, niets in te brengen valt.
‘Een Advocaat,’ zegt hij, ‘die te zelfder tijd honderd en meer processen voert, kan, met behulp dezer kunst, allen, met den geheelen omvang van derzelver menigvuldige daadzaken, zoo vast in het geheugen prenten, dat hij elken zijner cliënten, onverschillig in welke orde van opeenvolging die ook bij hem mogen komen, zoo kan antwoorden, alsof hij elks papieren had voor zich liggen en oplas; en als hij pleit, dan kan hij niet slechts de daadzaken en de regtsgronden zijner eigene partij, maar ook de gronden en tegenwerpingen der tegenpartij naauwkeurig onthouden. Veel van hetgeen men op eene Bibliotheek in verschillende boeken gelezen heeft, kan men het gehengen zoo vast inprenten, dat men in staat is, om het, na verloop van eenige dagen nog, te huis op het papier te brengen’
‘Die deze kunst verstaat,’ vaart hij voort, ‘kan aan 10, 20, 30 en meer schrijvers te gelijker tijd geheel verschillende onderwerpen dictéren. Na eene oefening van drie of vier weken zal hij 25000 beelden en plaatsen kunnen regelen gedurende den tijd, voor een paternoster benoodigd; en zal hij dit tien- of meermalen op eenen dag, zonder moeite of arbeid (van beteekenis), kunnen doen, en naauwkeuriger dan een ander, die deze kunst niet verstaat, gedurende een geheel jaar. Hij zal de vrije kunsten, en eik vak van geleerdheid, leerredenen en al wat wetenswaardig is, zoo kunnen onthouden, dat hij voortaan niet (dikwijls) meer noodig heeft naar boeken om te zien; veeleer kan hij alles zijn leven lang in het geheugen bewaren, als hij bij de herinnering naar de regels der kunst te werk gaat. De geheele cursus ter aanleering der kunst, gepaard met de vereischte oefening, kan in acht of tien dagen volbragt worden, als men er slechts

{==298==} {>>pagina-aanduiding<<}
één uur daags toe besteedt. Als men eenmaal de regels begrepen heeft, dan is het, ter verkrijging van steeds toenemende vlugheid, toereikend, er dagelijks slechts een half uur of een klein uurtje voor af te zonderen.’
‘Voor het onderrigt wordt een matig honorarium vooruitbetaald, doch onder verband van wederuitkeering aan dengenen, die, na de kunst geleerd en dezelve dagelijks één uur beoefend te hebben, op zijn geweten verklaren kan, dat het geleerde niet veel meer waard zij, dat hij er niet veel meer nut van gehad heeft en steeds hebben zal, dan het betaalde geld bedraagt; ja zelfs wordt het aan zijnen vrijen wil overgelaten, om zoo veel te betalen als hem believen zal. De Onderwijzer dezer kunst blijft niet langer dan eene maand ter zelfde plaatse. Als men zulks verlangt, legt hij proeven af, en vertoont getuigschriften van de aanzienlijkste mannen; en vóór dat er nog 4, 5 of 6 uren tot het aanleeren dezer kunst besteed zijn, zal hij door ondervinding toonen, dat door deze zelfde kunst, met bewonderenswaardige gemakkelijkheid, uitwerkselen te voorschijn gebragt worden, die aan onkundigen verbazend, ja ongeloofelijk zullen toeschijnen.’
Voorts heeft schenkel over het geheel de handelwijze van cicero ten voorbeeld gehouden, zoodat hij zich in dit opzigt niet onderscheidt van zijne voorgangers. Maar deze waren enkel blinde navolgers van cicero, of dwaalden af in den doolhof der scholastiek: onze schenkel daarentegen doorzag de zaak met scherpen blik, en ontvouwde het eerst de groote voordeelen, welke uit eene gepaste aanwending der Mnemonika ontspruiten konden. Daarenboven is het denkbeeld, om van deze wetenschap gebruik te maken tot het gelijktijdig opgeven van een aantal verschillende opstellen, aan hem te danken.
Het menigvuldig misbruik, dat in het laatst der 17de eeuw van de herinneringskunst gemaakt werd, bragt dezelve in zulk een' kwaden reuk, dat, geheel de 18de eeuw door, geen enkele schrandere kop is aan te wijzen, die de verlaten wetenschap in zijne bescherming nam. Omstreeks de helft van dat tijdperk was de onbekendheid daarmede reeds zoo groot, dat de beroemde uitleggers van cicero, ernesti en gesner, zich uit de daartoe betrekkelijke plaats zijner schriften niet wisten te redden. De werken, welke j.h. döbel in 1707 te Hamburg en de Rector r. grey, van Hinton, in Northamptonshire, in 1756 te Londen uitgaven,

{==299==} {>>pagina-aanduiding<<}
hadden geenen invloed op de meer algemeene beoefening der Mnemonika, evenmin als een twaalftal kleinere stukjes, hiertoe betrekkelijk.
Met meerderen grond kan zoodanige invloed toegekend worden aan de werkzaamheden van een drietal Duitsche Geleerden, welke in het begin der tegenwoordige eeuw bijna gelijktijdig en, naar 't schijnt, aanvankelijk zonder onderling medeweten, de lang vergeten Mnemonika weder aan het licht bragten. Aan het hoofd staat de Predikant gräffe, te Göttingen, die in het vierde deel zijns Neuesten Katechetischen Magazins, Göttingen, 1801, een onderzoek over het geheugen, met opzigt tot het hoofdonderwerp van dat Magazijn, mededeelde; welk onderzoek hem, door eene juiste uitlegging van de plaatsen der klassieke Schrijvers, niet slechts al de beoefenaars der Mnemonika der 18de en vele der 17de eeuw, maar ook al de gezamenlijke nieuwere uitleggers der oude letterkunde deed voorbijstreven.
De tweede is de toenmalige Opperhofbibliothekaris en Vice-President der Akademie te Munchen, j. chr. Vrijheer von aretin. Deze liet te dier plaatse, in 1804, door zijnen leerling c.a. duchet, Vertaler bij de Keurvorstelijke Centraal-bibliotheek, een berigt aan het publiek uitgeven: über eine höchst wichtige Erfindung eines hiesigen Gelehrten zur grösstmöglichen Schärfung und nützlichen Anwendung des Gedächtnisses; terwijl hij kort daarop zelf uitgaf: Denkschrift über den wahren Begriff und Nutzen der Mnemonik oder Erinnerungswissenschaft.
Bijna te gelijkertijd, en wel den 8 November 1804, hield de Predikant c.a.l. kästner, van Behlitz bij Eulenburg, eene bijeenkomst van een aanzienlijk getal Geleerden ten huize van een' Professor te Leipzig, waarbij hij onder anderen acht onbekende brieven, die hem des voormiddags ter hand gesteld werden, denzelfden avond aan acht schrijvers dicteerde, zonder te verwarren. Deze kästner had gedurende acht jaren de leerwijze van schenkel bestudeerd; maar, nadat von aretin zich met hem onderhouden en verstaan had, nam hij diens verbeterde leerwijze geheel over, en zette daarmede zijne voorlezingen en onderrigtingen voort. Onder anderen wordt verhaald, dat hij zeker theologisch student, otto geheeten, opzettelijk daarin onderwees, met zulk een gunstig gevolg, dat deze in weinige uren de geza-
{==300==} {>>pagina-aanduiding<<}
menlijke titelopschriften der Pandecten uit het hoofd leerde en in allerlei willekeurige opeenvolging opzeggen konde.
Ook in Frankrijk werd de zaak in hetzelfde jaar 1804 weder opgevat door een gepensioneerd Ordesgeestelijke, g. de feinaigle. Nadat hij eenige voorname steden aldaar bezocht en er zijne wetenschap medegedeeld had, deed hij vervolgens hetzelfde in verschillende plaatsen van Duitschland. Hij schijnt hierbij echter met niet weinig ophef en desniettemin tamelijk oppervlakkig te werk te zijn gegaan; want in een goed geschreven werkje: Offenbares Geheimniss der Mnemonik, insbesondere der Gedächtnisslehre des Herrn Prof. von feinaigle, etc. Bremen, 1810, deelde w.c. muller, Doctor in de Philosophie en Professor aan het Lijceum aldaar, een aantal bijzonderheden en bedenkingen mede, waaruit zulks kan blijken, en dikwijls zelfs het omslagtige, geestverwarrende en somtijds zeer belagchelijke eener onhandige toepassing der herinneringskunst op tijdreken-, geschied- en aardrijskkunde in het oog valt. Een paar aanhalingen uit dat stukje mogen hier plaats vinden.
In zijne laatste voorlezing te Bremen verklaarde de feinaigle, dat ‘al wie een goed natuurlijk geheugen bezat, dit ligt kon verbeteren, en die het niet had, zulks ook niet bekomen zoude. De Mnemonika kon slechts te hulp komen.’ Muller merkt hierbij aan, dat eene dertigjarige ondervinding hem overtuigd heeft, dat een slecht geheugen door oefening versterkt werd, maar dat al te groote inspanning het geheel en al ten gronde kon rigten. Hij voegt er de gepaste opmerking bij, dat het verschil der vatbaarheden, en alzoo ook de verscheidenheid in de huishouding Gods, als noodzakelijk op de natuur gegrond is.
Het andere berigt betreft den Professor de feinaigle zelven, als welke zulk een zwak geheugen bezat, dat hij den naam van iemand, aan wien hij te Hamburg werd aanbevolen, zelfs bij herhaald noemen, niet onthouden konde, maar, met verontschuldiging dat hij met namen steeds veel moeite had, eindelijk zijn zakboekje te baat moest nemen. Tevens vermeldt muller, dat de Predikant kästner, van wien hierboven gesproken is, zich door buitengewone mnemonische inspanningen en vermoeijenissen naar ziel en ligchaam zoozeer verzwakte, dat hij alles had moeten opgeven, tot herstel zijner gezondheid de baden gebruiken, enz. De gulden regel: medium tenuere beati, is dus ook hier toe

{==301==} {>>pagina-aanduiding<<}
te passen, opdat noch het verstand, noch het geheugen, noch de verbeeldingskracht uitsluitend geoefend worden; en is bij de Mnemonika zoo zeer, als bij alle nieuwe uitvindingen en leerwijzen, het raadzaamste, om het goede op prijs te stellen, het bruikbare uit te zoeken en over te nemen, maar het overtollige en alleen schitterende stil ter zijde te leggen.
In laatstgenoemd jaar 1810 gaf von aretin in het licht: Systematische Anleitung zur Theorie und Praxis der Mnemonik, nebst den Grundlinien zur Geschichte und Kritik dieser Wissenschaft. Sulzbach. Uit dit werk is ons overzigt grootendeels ontleend; terwijl deszelfs eerste of theoretische gedeelte reeds in hetzelfde jaar een' Hollandschen Vertaler vond in onzen verdienstelijken Landgenoot p.j. prinsen, thans Directeur en Onderwijzer van 's Rijks Kweekschool voor Schoolonderwijzers te Haarlem. Het verscheen onder den titel van: Grondbeginselen der beschouwende en werkdadige Herinneringskunst, door j. chr. van aretin; met eene plaat. Amsterdam, 1810. Naar luid van het Voorberigt, zou de Geschiedenis der Mnemonick volgen. Eene beoordeeling of liever aankondiging van dat werkje is te vinden in de Vaderlandsche Letteroefeningen voor Julij 1811. Voor zoo veel ons bekend is, bleef de beloofde Geschiedenis achter, welligt ook ten gevolge van de toenmalige tijdsomstandigheden en van den dood des uitgevers.
Sedert heeft de herinneringskunst, naar ons weten, hier te lande geene verdere openlijke behandeling gevonden, dan door een drietal rondreizende Franschen, als: 1o. in 1806 of 1807 door iemand, wiens naam ons is ontgaan, welke met name ook te Leiden, ten aanhoore onder anderen van eenige Professoren, proeven zijner bekwaamheid gaf, waarvan eene der meest in het oog vallende was, dat hij den inhoud van 500 hoofdstukken uit den Bijbel kende en in alle mogelijke opvolgingen wist op te geven; 2o. door aimé paris, in 1824 of daaromstreeks, die te Amsterdam, 's Gravenhage en elders voorlezingen hield, en de belangstelling in deze zaak weder opwekte, schoon hij evenmin, als het bezoek van den eerstbedoelden, in de gevolgen eenige belangrijke uitwerkselen, naar hetgeen ons bekend is, heeft teweeggebragt; en 3o. albert de montry, die in de maand Januarij dezes jaars te Amsterdam in het openbaar de gewone, reeds door schenkel of sommer, zoo 't schijnt, ingevoerde proeven van zijne eigene bekwaamheid en van die zijner leerlin-
{==302==} {>>pagina-aanduiding<<}
gen vertoonde, welke door velen met genoegen en goedkeuring werden bijgewoond, en waarbij het alleen eenigzins te bejammeren was, dat hij bij zijne inleidende aanspraken niet met korte trekken de geschiedenis zijner wetenschap vermeldde. Dit was het intusschen ook juist, wat ons deswege eenige nasporing deed te werk stellen, van meening zijnde, dat velen onzer Landgenooten eene dienst kon bewezen worden met hun den uitslag daarvan mede te deelen.
Het wetenschappelijke te ontwikkelen of op te geven, lag alzoo buiten den kring onzer bedoeling, en laten wij dit over aan hen, die er zich, ook door algeheele bekendheid met de zaak tot op den tegenwoordigen oogenblik, bevoegd toe achten. Alleen kunnen wij er niet van af te doen opmerken, dat, naar hetgeen er ons van bekend werd, de leerwijze van de montry overeenkomst heeft met die van de feinaigle; bijzonder is dit het geval met den sleutel tot het onthouden van getalletters. (*)

Eenige treurige bijzonderheden wegens het verongelukte schip Mexico.

In den aanvang dezes jaars verging, op Sandy-hook, bij Newyork, het schip Mexico, met 116 Landverhuizers van Liverpool naar Newyork bestemd, waarvan slechts 8 gered werden! De Amerikaansche dagbladen bevatten de navolgende bijzonderheden van eenen Ooggetuige, die zich destijds daar ter plaatse bevond:
‘Ik begaf mij naar de strandingsplaats, en trad eene digt bij den oever gelegene schuur binnen, waarin men de lijken, door de zee opgeworpen, ter herkenning, voor eenigen tijd bewaarde. Nimmer zal ik het gezigt vergeten, dat zich hier voor mij vertoonde; een tooneel van ontzetting en diepen jammer tevens. Tusschen de 40 en 50 lijken, van elken leeftijd en sekse, hard als marmer gevroren, lagen vóór mij, in eene lange rij, op den grond! Eenigen met ineengeslagene

{==303==} {>>pagina-aanduiding<<}
handen, zoo als men doet, wanneer men dezelve door wrijven wil verwarmen; de meesten met uitgestrekten gebogen' arm, gelijk wanneer men in het want eens schips wil klimmen. Vier à vijf beeldschoone meisjes van zes tot zestien jaren, met nog rooskleurde lippen, staarden mij met hare opene blaauwe oogen aan, alsof zij spreken wilden. Ik kon mij naauwelijks verbeelden, dat ze dood waren; ik raakte hare wangen aan - hard als steen! en de drukking mijner hand liet geen spoor achter. Duidelijk herkende ik samilietrekken bij dezelve, en vermoedelijk waren het de dochters van den Heer pepper, die zich met vrouw en kinderen aan boord van de Mexico had bevonden. Een arme Neger lag ook daar, met achterwaarts gebogen hoofd, opene lippen, naar omhoog gerigten blik, over de borst gekruiste armen, en scheen in deze biddende houding bevroren te zijn. Een' klein knaapje moet hetzelfde gebeurd zijn terwijl hij schreide; immers zijne gelaatstrekken gaven zulks duidelijk te kennen. Twee lijken, broeder en zuster, waren aan het strand gespoeld, elkander vast omarmd houdende; hier had men hen gescheiden. Een klein meisje scheen de dood verrast te hebben, terwijl zij op de teenen zich ophief; hare voeten duidden zulks aan.
‘Niet lang konde ik dit hartverscheurend schouwspel verduren, en wilde mij juist verwijderen, toen mijne opmerkzaamheid door een ander voorwerp des jammers geboeid werd. Een volwassen meisje, namelijk, was uit de stad (Newyork) gekomen, om hare zuster te verwelkomen, welke zij met de Mexico uit Engeland verwachtte. Wie beschrijft hare smart, bij den aanblik des gestranden schips!... Zij ijlt naar de schuur, en het tweede lijk, dat zij aanschouwt, is dat harer zuster! Zij werpt zich op het verstijfde, met ijs overtogen ligchaam, met eene hartstogtelijkheid, alsof zij door hare kussen en omhelzingen het vervlogen leven der geliefde zuster wilde terugroepen.
‘Het schip was zoo nabij de kust gestrand, dat het noodgeschreeuw der ongelukkigen, in den stormigen donkeren nacht, aan land duidelijk gehoord werd, tot dat allengskens de kreten verflaauwden, en ten laatste eene ijzingwekkende stilte verkondigde, dat alles voorbij was, terwijl men nu alleen den storm en het brullen der verbolgene zee vernam!





{==304==} {>>pagina-aanduiding<<}

Het ijspaleis te Petersburg.

Dit, ten gevolge van eenen grilligen inval opgerigte, gebouw is een van de wonderen der vorige eeuw geweest. Eigenlijk was het verspilde schranderheid en vlijt, maar diende tot een voorbeeld van de strengheid der koude en van de dikte, als ook van een geheel nieuw gebruik, van het ijs. Zeven jaren vóór het bouwen van dit paleis, was er een ijskasteel op de Neva gebouwd geworden; maar het ijs der rivier brak onder het gewigt daarvan en onder dat der soldaten, waardoor het bezet was. Men koos derhalve eene betere grondvesting voor het ijspaleis, te weten op den oever van den stroom, en het zonderlinge gebouw werd voltooid en voor het publiek ten toon gesteld ter gelegenheid van het huwelijk van Prins gallitzin.
De bouwstoffen, waaruit het paleis bestond, waren blokken ijs, uit de winterkorst van de Neva gehouwen, twee of drie voeten dik. Nadat deze behoorlijk behakt en aan elkander gevoegd waren, goot men er water over, hetwelk, terstond bevriezende, alles als een hecht cement aaneen verbond; zoodat geheel het gebouw met al deszelfs huisraad gezegd kon worden eene enkele massa van ijs te zijn. De lengte van hetzelve was 56, de diepte 17½ en de hoogte 21 voet. Het was naar de strengste regelen der kunst gebouwd, en versierd met een' zuilen-ingang, kolommen en standbeelden. Het had slechts ééne verdieping; in de voorzijde zag men eene deur en veertien vensters, welker ramen en glasruiten alle uit ijs bestonden. De dammen tusschen de deuren en vensters waren zoodanig geschilderd, dat zij groen marmer nabootsten. Ter wederzijde der hoofddeur stond een dolfijn, die des nachts, door middel van brandende naphtha, stroomen vuurs spuwde. Naast de dolfijnen waren twee mortieren geplaatst, waaruit men verscheidene bommen geworpen heeft. Ter zijde van elken mortier stonden ook nog drie stukken kanon, van kaliber als drieponders, en geplaatst op affuiten met wielen. Ook deze gebruikte men meer dan eens. In tegenwoordigheid van vele tot het Russische hof behoorende personen werd, uit een dier kanonstukken, op den afstand van zestig schreden, een kogel door eene twee duim dikke plank gedreven.

{==305==} {>>pagina-aanduiding<<}

Het paleis had geene zoldering. Inwendig bestond het uit een portaal en twee groote vertrekken, die rijk gestoffeerd en sierlijk geschilderd waren, ofschoon al wat zij bevatteden van ijs was. Tafels, stoelen, standbeelden, spiegels, kandelaars, uurwerken en andere sieraden, benevens theegoed, bier- en wijnglazen, ja zelfs schotels met eetwaren, vond men in het eene vertrek, welk alles, mede van ijs gevormd, met de natuurlijke kleuren beschilderd was; terwijl men in het andere vertrek een staatsie-ledekant zag, met gordijnen, bed, beddegoed, kussens, twee paar pantoffels en twee nachtmutsen, insgelijks uit dezelfde koude stof vervaardigd.
Achter de kanonstukken, mortieren en dolfijnen, strekte zich eene lage balustrade uit. Ter wederzijde van het gebouw was nog een kleiner ingang, versierd met bloempotten en bakken met oranjeboomen, deels uit ijs gevormd, deels natuurlijk, op welker takken men vogels zag zitten. Nevens deze stonden twee piramiden van ijs, eene van welke ter regterzijde een' olifant had, die hol en zoodanig ingerigt was, dat hij vlammende naphtha uitwierp, terwijl een mensch de stem van het dier nabootste. Aan de linkerzijde der andere piramide zag men het, bij vorstelijke verblijven in Rusland nimmer ontbrekende, vereischte van een banga of bad, schijnbaar uit balken gevormd, en hetgeen men verzekert somwijlen heet gestookt en tot gebruik bekwaam gemaakt te zijn.
De vertooning, welke dit ijspaleis maakte, wanneer het verlicht was, moet, volgens alle verhalen, uiterst luisterrijk geweest zijn. Gewoonlijk hingen er volkverlustigende chassinetten voor de vensterramen, en de vlammen, welke de dolfijnen en de olisant uitgaven, vermeerderden den glans, door derzelver terugkaatsing van de kristallijnen massa. Onophoudelijk zag men drommen van nieuwsgierigen rondom dit zonderlinge werkstuk, hetwelk van het begin van Januarij tot de helft van Maart in deszelfs geheel bleef. Tegen het einde echter van laatstgemelde maand begon het toovergebouw door den dooi te smelten, en kort daarna werd het afgebroken en de stukken naar den Keizerlijken ijskelder vervoerd.


{==306==} {>>pagina-aanduiding<<}

De Jodin, opera van den heer Scribe.

De vierde uitgave, een Brusselsche nadruk, van dit Zangspel ligt naast ons, en strekt ten bewijze, hoe gretig onze Fransche en verfranschte naburen zulke producten der hedendaagsche Modelectuur ontvangen en als verzwelgen. En geen wonder, dat, wanneer ligtzinnige hoofden vermoeid zijn geworden van de voorstelling van menig tooneel van zedeloosheid, - of wel, wanneer dezelve de bedorvene en laagste zinnelijkheid niet genoegzaam prikkelen, - het oog zich vestigt op bedrijven, waarvoor het hart van den deugdzaam-gevoeligen moet terugbeven! Hoe schrikkelijker het tooneel zij, des te grooter is de toeloop; en naarmate deze vermeerdert, putten de Fransche toongevers hun buitensporig vernuft uit, in het uitvinden van allerlei akeligheden. Thans kwam de Heer scribe op het schrikkelijk denkbeeld, om het leven eener schoone Jodin, op het tooneel, in een' ketel met kokende olie te doen eindigen; en - wij moeten het bekennen - zulk een tooneel kan in het Vaderland der robespierres en dantons, der fieschi's en alibauds geenszins onwelkom zijn!
Dan, om zulk een tooneel op eene schitterende wijze, en door zang en snarenspel verheerlijkt, voor te stellen, wordt eene bijzondere mate van vernuft, en wel Fransch vernuft, gevorderd! Dat, in de donkere Middeleeuwen, de Joden aan vele en zware vervolgingen waren blootgesteld, is eene bekende zaak en eene treurige waarheid; maar indien eenig Nederlandsch Letterkundige op de gedachte konde komen, om eenig voorval uit die jammerlijke tijden te schetsen, dan zou hij gewis, bij alle romantische of dichterlijke inkleeding, aan de waarheid der gebeurtenissen getrouw blijvende, ons eenen Roman of een Treurspel aanbieden; maar niet alzoo de Franschman! Het allerschrikkelijkste moet bij hem aan elegante en behagelijke vormen verbonden zijn; en, alvorens het offer der boosheid in den ziedenden ketel verstikt en jammerlijk sterft, moet men door zang en dans, ja door wat niet al, den luister van het spektakel verhoogen; opdat duizenden elkander mogen afvragen: ‘Hebt gij de nieuwe Opera - hebt gij la Juive al gezien? O! zij is brillant!’
De vervolgingen der Joden hadden, geschiedkundig beschouwd, eene tweeledige oorzaak: godsdienstige onverdraag-
{==307==} {>>pagina-aanduiding<<}
zaamheid en gouddorst. Dan deze, anders zoo magtige springveren, tot het in werking brengen der menschelijke hartstogten en driften, zijn, door het overprikkelende der Modelektuur, geheel verlamd en krachteloos geworden. Godsdienstige onverdraagzaamheid en gouddorst zijn ondeugden, die, in de school van victor hugo, debalzac en scribe, als te alledaagsch-menschelijk beschouwd worden. De boosheid moet duivelsch - het misdrijf helsch zijn, indien het op den bijval van het auditoire du Théâtre de l'Académie Royale de Musique zal kunnen rekenen. Met één woord: de mensch moet een Satan zijn!
Eleazar en rachel vallen dan ook niet zoo zeer als offers van hunne trouw aan de Godsdienst der Vaderen, maar opdat hun dood het misdrijf van eenen Vorstelijken snoodaard zal bedekken. Deze snoodaard, de Keizerlijke Prins leopold, en aan eudoxia, de nicht van Keizer sigismundus, door den band des huwelijks verbonden, heeft een overspelig oog geworpen op rachel, de vermeende dochter van den rijken juwelier eleazar. Ten einde zijne schandelijke bedoelingen te bereiken, geeft hij zich voor een' Joodschen schilder en kunstenaar uit, en weet, op deze wijze, eene gemeenzame verkeering in het huis van eleazar en met rachel aan te knoopen. Het meisje, niets kwaads vermoedende, vat voor den listigen belager harer onschuld eene hartelijke genegenheid op; maar eene viering van het Paaschfeest, in de woning van eleazar, (wie anders, dan ligtzinnige Franschen, kunnen dusdanige voorstellingen op een tooneel dulden?) ontdekt aan rachel het schrikkelijk geheim, dat leopold een Christen is. Hetzelve blijft ook voor haren vermeenden vader niet verborgen, en de ontdekking geeft aanleiding tot de ontzettendste tooneelen; waarbij, onder anderen, eleazar uitroept - neen, zingt:

D'un Chrétien sacrilège, 
Et que l'enfer protège, 
Je connais les projets, 
Et que Dieu, qu'il blasphème, 
Le maudisse à jamais! 

eene vervloeking, niet vreemd klinkende in den mond van een' man, dien wij reeds vroeger hoorden zingen:

{==308==} {>>pagina-aanduiding<<}


Ah, quel plaisir de tromper ces Chrétiens! 
Je les hais tous... 

Dan, het blijft hierbij geenszins. Eudoxia heeft, bij den juwelier, eene kostbare, gouden, met juweelen bezette halsketen gekocht, met oogmerk om dezelve haren gemaal leopold aan te bieden, ter gelegenheid van een feest, dat, te zijner eere, wegens het overwinnen der Hussiten, door den Keizer wordt gegeven: Rachel en eleazar zijn daarbij tegenwoordig, en worden nu overtuigd, dat leopold tevens echtgenoot is. Beider gedrag, bij die gelegenheid, heeft hunne gevangenneming, op last van den Kardinaal de brogni, Voorzitter van het Concilie van Constanz, en, later, hunne veroordeeling tot den schrikkelijksten dood, ten gevolge. De Heer scribe heeft echter, om redenen, die wij zoo aanstonds zullen ontvouwen, goedgevonden, het oog der Parijzenaars alleen op de teregtstelling van rachel te vergasten!!
Toen, in vroeger jaren, bij de vermeestering van Rome door de Napolitanen, het paleis van de brogni geplonderd en der vlammen ter prooije was gegeven, had hij daarbij tevens het verlies van echtgenoot en kind te betreuren. Dat kind was echter gered; en wel door een' Jood. Wij vinden dat kind, in de schoone rachel, weêr, om den Heere scribe in de gelegenheid te stellen, ons het schriktooneel te vertoonen van een' vader, die zijn eigen, onschuldig, geliefd en eenig kind, alhoewel zonder dit te weten, tot den ijselijksten folterdood veroordeelt!!
Had de arme rachel iets van dit geheim kunnen weten, of slechts vermoeden, hoe gelukkig en vrolijk had dan de voorstelling kunnen eindigen! Zij blijft echter, tot aan haren dood, onkundig van hare betrekking op de brogni, en eleazar voor haren vader houden en als zoodanig eerbiedigen.
‘Maar - vragen onze Lezers - waarom wordt het gewigtig geheim niet door den vermeenden vader ontdekt? Waarom gebruikt hij die ontdekking niet, om de schoone rachel en tevens zichzelven te redden? Waarom...’ - Hondt op met uwe waaroms, Lezers! - Het was, omdat de Franschman, voor Franschen, eenen Duivel, in de gedaante van eenen afschuwelijken Jood, wilde teekenen; omdat hij het afgrijselijke ten top wilde voeren!

{==309==} {>>pagina-aanduiding<<}

‘Zwijgt eleazar dan?’ - O neen! hij spreekt; maar niet om te redden en te behouden, maar om aan eenen onverzoenbaren, duivelschen haat alles op te offeren! Hij spreekt; maar als een zedelijk monster, aller afschuw waardig! Hoort, hoe de booswicht spreekt, in een onderhoud met den Kardinaal:

Brogni. 
Ainsi tu veux mourir? 
Éléazar. 
Oui, c'est mon espérance; 
Mais je veux avant tout et sur quelque Chrétien 
Me venger! ce sera sur toi! 
Quand les Napolitains dans Rome sont entrés, 
Vous avez vu vos toits au pillage livrés, 
Et ton palais en proie à l'incendie, 
Et ta femme expirante! ... et ta fille chérie, 
En recevant le jour, mourante à ses côtés... 
Brogni. 
Tais-toi, tais-toi, cruel! que ces jours détestés, 
Par qui j'ai tout perdu, s'effacent et f'oublient! 
Éléazar, à demi-voix et avec force: 
Non, tu n'avais pas tout perdu! 
Brogni, avec émotion. 
Que dis-tu? 
Éléazar. 
Un Juif avait saisi ta fille, 
L'avait vivante emportée en ses bras. 
Brogni, hors de lui. 
Et quel est-il? réponds? 
Éléazar. 
Tu ne le sauras pas! 
Brogni, hors de lui. 
Ma fille! ... mon enfant! quoi! ce n'est point un rêve? 
Ah! par pitié, cruel, achève! 

{==310==} {>>pagina-aanduiding<<}

Tu me vois à tes pieds: daigne combler mes voeux, 
Dis un mot, un seul mot, ou j'expire à tes yeux! 
Éléazar, d'un air triomphant. 
Eh! de quel droit viens-tu, toi que la haine anime, 
Implorer ton pardon aux pieds de ta victime? 
Non, non, je reste sourd à tes vaines douleurs; 
J'ai bravé le bûcher, je braverai tes pleurs. 
Oui, ta fille respire; 
Oui, je connais son sort, et seul je peux le dire; 
Calme, j'attends la mort et tu trembles d'effroi. 
Mais mon secret va périr avec moi. 
Qu'en vos mains le fer brille, 
Que la flamme pétille, 
C'est combler tous mes voeux; 
Que mon destin s'achève; 
Le bûcher, qui s'élève, 
Nous rapproche des cieux. (!) 

Teregt mogt deze schrikkelijke mensch, van de brogni later sprekende, zeggen:

J'ai fait peser sur toi mon éternelle haine, 
Et maintenant je puis mourir. 

De boosheid van dit wezen moet echter nog hooger klimmen, om op het publiek van den Heer scribe effect te doen!
Het schavot staat opgerigt, en de ijselijke strafoefening zal zóó, zóó, voor het oog van den aanschouwer, worden voltrokken! Thans schijnt de onverzoenbare eenig medegevoel aan den dag te leggen; dan dit is niet meer dan schijn, ondanks zijn inroepen eener hemelsche ingeving. - Rachel, je vais mourir, veux-tu vivre? vraagt hij; en wanneer zij dan zegt: Pourquoi? pour aimer et souffrir! zou men, uit zijn wederwoord: Non! pour briller au rang suprême! de hoop aangrijpen, dat hij haar, eindelijk, met het geheim harer geboorte zal bekend maken. Maar dan had eleazar te zeer als mensch gedacht, en de Dichter had zijn doel gemist, om eenen Satan te malen! Op de vraag van het meisje: Sans vous? geeft hij haar een ijskoud: Sans moi! terug; en, op haren uitroep van verwondering: Comment!

{==311==} {>>pagina-aanduiding<<}
weet het zedelijke monster haar op de gevoeligste plaats te treffen:

Ils veulent sur ton front verser l'eau du baptême: 
Le veux-tu, mon enfant? 

De verontwaardiging vooruitziende, waarmede rachel antwoordt:

Qui? moi Chrétienne! ... moi! ... non! 
La flamme étincelle! venez! 

Het zedelijk gevoel schijnt echter nog niet zoo geheel verloren, dat het niet nog éénen slag zou behoeven, om geheel vernietigd te worden! Wij hebben voor den Joodschen nero gehuiverd; scribe wil, dat wij in hem voor eenen tweeden lucifer zullen sidderen!!
Voor 't laatst rigt de Kardinaal nog het woord tot eleazar, terwijl rachel het schavot beklimt, en zegt:

Prêt à mourir, réponds à ma voix qui t'implore! 
Cette enfant que ce Juif aux flammes arracha... 
Éléazar. 
Eh bien? 
Brogni. 
Réponds, ma fille existe-t-elle encore? 

Terwijl deze korte woordenwisseling plaats grijpt, wendt het monster de oogen naar het schriktooneel, en geeft een eenvoudig: Oui! ten antwoord. Op die verzekering wordt het hart des vaders door vreugde en verrukking bewogen, en roept hij, vragend, uit:

Dieux! ... où donc est-elle? 

In dezen oogenblik werpen de beulen het onschuldig slagtoffer van liefde en haat tevens in den kokenden ketel.... De Hel heeft overwonnen! en de Duivel, in menschengedaante, wijst den rampzaligen vader naar boven, met de hartverpletterende woorden: La voilà! - De wanhopige en rampzalige vader geeft een' gil, stort op de knieën neder, en bedekt zijn gelaat met de handen. De booswicht

{==312==} {>>pagina-aanduiding<<}
slaat op zijn slagtoffer een' zegevierenden blik, en bestijgt, met vasten tred, het schavot.
Hiermede eindigt deze Opera. Kon er aan het verschrikkelijke, onmenschelijke en duivelsche nog iets meer worden toegevoegd?...

Op deze hoogte staan thans, in Frankrijk, de Letterkunde en de Dichtkunst! Neen; tot zulk eene laagte zijn beide gezonken, daar, waar eenmaal de meesterstukken van de corneilles en racine werden opgevoerd! En, deelen de vervaardigers van zulke tafereelen in eene billijke en regtvaardige minachting? Neen; de wierook wordt hun, van alle zijden, toegezwaaid, en de schouwburgen daveren van de toejuichingen eener gedachten- en zedelooze volksmenigte! Reeds is de vierde druk van la Juive verschenen, en Belgische nadrukken vermeerderen, gedienstig, het getal der, heinde en verre verspreid wordende, exemplaren! En - met innig leedwezen schrijven wij het neder - ook in Nederland werd deze Opera, op het Fransche tooneel in de Residentie, en wel in tegenwoordigheid van het Hof, opgevoerd!...
Heeft het straks aangevoerde dit product in deszelfs ware en schandelijke gedaante eenigzins doen kennen; wij willen onze beschouwing met eene algemeene aanmerking besluiten.
Dat de vernedering, onderdrukking en vervolging, waaraan het nakroost van Israël, inzonderheid gedurende de Middeleeuwen, onderworpen was, op de Joodsche natie, als zoodanig, nadeelig gewerkt hebben, zal wel niemand loochenen. Trouwens, het was, mensch- en zedekundig, onmogelijk, dat de verdrukten hunne verdrukkers konden achten en beminnen; ja, wij willen zelfs toestemmen, dat de mishandelingen en folteringen, waaraan destijds de Israëliet, overal schier, ten doel stond, het gemoed met verbittering, haat en vijandschap, tegen de vervolgende Christenen, hebben kunnen vervullen. Dan, gelukkig zijn deze donkere en bedroevende tijden voorbijgegaan; en, met geringe uitzonderingen, ziet de Jood zich bij zijne regten, als mensch en als staatsburger, gehandhaafd en verdedigd. Maar waartoe dan thans, bij eene letterkundige en kunstmatige voordragt, eenen Jood gekozen, om juist datgene te verzinnelijken, wat een mensch als Duivel kan doen denken, gevoelen en handelen? Wij behooren niet tot het nakroost van abraham; maar betuigen onzen diepsten afkeer, om hetzelve, in een

{==313==} {>>pagina-aanduiding<<}
van deszelfs leden, te mishandelen en te verguizen. Een Franschman moge zich zulks veroorloven; wij laten dit voor rekening van hem en zijne lofredenaars! Dat eleazar het kind van de brogni (deze schijnt destijds nog niet tot den geestelijken stand te hebben behoord) redt en voor zich behoudt, laten wij aan zijne plaats; dat hij het meisje als zijn kind doet voorkomen, en rachel in de voorvaderlijke Godsdienst opvoedt, hierin vinden wij niets terugstootends; dat hij, voor zich en voor haar, het Mozaïsmus boven het Christendom schat, en aan zijn geloof getrouw blijft, zelfs tot in den dood, dit is allernatuurlijkst; en vallen beide daarbij, als offers van godsdienstige onverdraagzaamheid, wij zullen de eersten zijn, om hun rampzalig lot te beklagen. Maar wanneer wij, reeds in het eerste Bedrijf, op het gezegde van den Kardinaal tot eleazar: Soyons amis, mon frère, et si je t'offensai, pardonnez-moi, laatstgenoemden, ter zijde, hooren mompelen: Jamais! non, jamais de pardon aux Chrétiens que je hais! en dan daarbij zien, hoe de booswicht in zijn stelsel van helschen wrok en wraakzucht, ten einde toe, volhardt; wanneer wij hem de dochter van de brogni aan den afgrijselijksten dood, en haren rampzaligen vader aan de gruwelijkste folteringen der ziele zien prijsgeven, om aan zijnen haat voldoening te schenken; dan beklagen wij den Schrijver, in wiens brein het denkbeeld van zoo veel afschuwelijks kon opkomen; maar verheugen ons tevens, dat onze, anders zoo rijke, moedertaal geene woorden bezit, om zoo veel onmenschelijks met die schandnamen te bestempelen, die het verdienen zou! En tot al dit schandelijke en ongerijmde moest
een Jood aan den Heer scribe de grondstof leveren? Is er eene grootere en grovere beleediging der Israëlitische natie denkbaar?
Dan, het stuk is in Frankrijk en te Parijs met allen bijval ontvangen! Gelukkig, dat de Franschen hunnen smaak niet verloochenen, en in de kunst van veinzen achterwaarts schijnen te gaan! Gaat zoo voort, mijne Heeren! Naarmate de staat van spanning al hooger en hooger wordt opgevoerd, is er des te spoediger op eene algemeene verdooving en eindelijke ontspanning te hopen! Hel en Hemel beide zijn bereids door uwe Romanschrijvers en Tooneeldichters in het aangezigt gevlogen! Draagt roem op eene zoo lage en tevens zoo hooge vlugt; maar weest aan het lot van ica-
{==314==} {>>pagina-aanduiding<<}
rus gedachtig! Het valle ligt, eene wufte menigte, door dronkenschap van zinnelijk genot, in den slaap te wiegen; maar hoe zal het u zijn, wanneer op dien bedwelmenden slaap een ontwaken volgt?!...
Of is die staat van dronkenschap niet reeds dáár, mijne Heeren! Ziet denzelven in uwe April- en Julij- en Septemberhelden, in uwe helsche werktuigen en rottingpistolen, in uwe fieschis, meuniers en derzelver walgelijke bijzitten! Wie la Juive van scribe kan toejuichen, van heeler harte kan toejuichen, is beschonken genoeg, om troon en altaar onderstboven te werpen!
Den Hemel zij dank, onze vaderlandsche Letterkunde en Poëzij bleven van dien gruwel nog onbesmet. Zoo lang men hier de graven van sluipmoorders niet, als in Frankrijk, met bloemen bestrooit, zoo lang zullen een hugo, een balzac, een scribe en andere apostelen der zedeloosheid, ontucht en goddeloosheid in ons Vaderland geenen opgang maken, en de Nederlandsche Letterkunde en Dichtkunst, gelijk altoos, gewijd zijn aan de bevordering van waarheid, schoonheid en deugd.




Het menschelijk leven.

De jongelingsjaren.

Tweede Zang.


Maintenant se présente à nous la brillante jeunesse. Le jeune homme ne vit que d'élans et de transports; heureux quand ses transports ne l'entrainent que dans la route qu'il doit parcourir! 
 
lacépède. 


Gelijk een teedre plant, door lenteweêr geprikkeld, 
Gestoofd in vruchtbren grond, door zomerzoelte ontwikkeld, 
Haar blaadjes opensluit, en, in den rijksten dos 
Gekleed, ons tegenlacht met onvervalschten blos; 
Gelijk zij 't jeugdig hoofd, als pronksieraad der hoven, 
Hoe meer zij bloeit en rijpt, al schooner heft naar boven, 
Tot dat ze in 't eind, getooid met kleuren schittrend schoon, 
Het oog des wandlaars boeit, als aller planten kroon: 

{==315==} {>>pagina-aanduiding<<}

Zoo zweeft des jonglings beeld verruklijk ons voor oogen. 
De bloeitijd in den tuin des levens is vervlogen; 
Ontwikkeld staat hij daar, als rijk ontloken plant, 
In fieren ligchaamsbouw en schoongebeelden stand. 
 
Vlug, krachtig werken nu de sterke levensraadren; 
Met drift en snelheid vloeit hem 't bloed door borst en aadren; 
Elk voorwerp is hem nieuw, en grijpt met kracht hem aan; 
Waar hij den voetstap zet, ziet hij slechts rozen staan; 
Met open oog en hart, vol hoop en vreugde tevens, 
Zweeft hij nog zorgeloos langs 't kronkelpad des levens; 
Verbeelding schildert hem 't aanlokkelijkst verschiet; 
Hij kent alleen het zoet, maar 't zuur der wereld niet. 
 
Licht mij, o Dichtkunst! voor met uwe hemelstralen, 
Om waardig 't schoon tafreel des jonglings af te malen, 
Die op den levenstogt, bij 't geen zijn oog aanschouwt, 
De deugd als reisbrief eert, en haar ter gidse houdt; 
Die, welk sirenenlied ook andrer oor betoover', 
Het smijdig goud verkiest voor 't oogbedriegend loover; 
Die 't harte zuiver houdt, zich hoedt bij d'eersten stap, 
En aan zijn' Schepper denkt in zijne jonglingschap. 
 
Daar ligt het groot tooneel der wereld voor hem open! 
Zijn hart begeert, het wenscht, het blijft steeds rustloos hopen; 
Elk zintuig opent hem een' lusthof van genot; 
Het schoonst Elysium maalt hem een heerlijk lot. 
All', waar de schepping rijks en lieflijks op kan roemen: 
De dauwdrop op het kruid, de zachte geur der bloemen, 
De lente- en zomertijd, de herfst- en winterdag, 
't Staat alles voor zijn oog met toovervollen lach. 
De zon, die hij verrukt aan 't rein azuur ziet pralen, 
't Gekweel van 't vooglenkoor, de zang der nachtegalen, 
Natuur, zoo als ze in 't rond haar milde schatten biedt, 
Roept luide: Jongeling! verheug u en geniet! 
Ja, leent hij hier het oor aan de inspraak van 't geweten, 
Is 't hart gestemd voor al wat schoon en goed mag heeten, 
En blijft dat hart aan deugd en Godsdienst toegewijd; 
Dan is dit levensperk voor hem een zaalge tijd. 
Aan welk een stand zich dan de jongling mag verbinden, 
Vlijt doet hem overal de rijkste schatten vinden; 

{==316==} {>>pagina-aanduiding<<}

Zijn oog, zijn hart geniet; zijn opgewekt gevoel 
Blijft voor geen prikkel stomp, blijft voor geen vreugde koel. 
 
Aanschouw hem in 't beroep, waarop zijn keus zich rigtte, 
Of waar hem 't wijs beleid der oudren toe verpligtte, 
Niet met gedwongen zin, maar met dien lust en moed, 
Die alles voor zijn taak en vorming hopen doet. 
Het hart is welgeplaatst, het hoofd met kundigheden 
Verrijkt, om 't nieuwe pad doeltreffend in te treden; 
De schat, door hem vergaard in d'eersten levenstijd, 
Geeft nu de schoonste rente en loont zijn noeste vlijt. 
Als 't weêr hem gunstig is, wil hij geen tij verliezen: 
't Zij hij der lettren baan of 't handelspoor mogt kiezen, 
Bij ieder nut bedrijf, dat meerder zorgen vraagt, 
Wordt wufte kinderzin uit hoofd en hart gevaagd; 
Of wenscht hij ruimer kring voor zijne vlugt ontsloten, 
Wil hij het sieraad zijn van Neêrlands legervloten, 
Of kerk en staat ten dienst door les en wijsheid staan, 
Steeds brengt de jonglingstijd hem 't reinst genoegen aan. 
 
Zie d'eedlen Ferdinand in 't bloeijen zijner jaren: 
De huiskring is hem te eng; 't onmeetlijk vlak der baren 
Moet hem ter werkplaats zijn; hij kiest den zeemansstand, 
En hunkert naar den togt en 't vergelegen land. 
Reeds heeft der oudren woord des jonglings wil bezegeld; 
Wat hem voor de afreis dient, heeft moeders zorg geregeld; 
Hem streelt geen stadsgewoel, wel 't mastbosch op de reê; 
Hij voelt zich vreemd aan land, maar burger op de zee. 
Moog 't voor een oogenblik hem stof tot peinzen geven, 
Als 't somber afscheidsuur hem voor den geest komt zweven, 
Hij voelt zich; maar, ofschoon hij de ouders achterlaat, 
Er huist in hem een hart, dat voor hun liefde slaat. 
In 't eind genaakt de dag. Schoon moeders tranen leken, 
Hij haakt naar 't feestlijk uur om van de kust te steken; 
De Ruiter's leven, met Gods overkostlijk Woord, 
Gaf vader hem tot gids, tot levensbaak aan boord. 
Met de eedle zucht in 't hart, om God-alleen te vreezen, 
Om 't dierbaar vaderland tot roem en eer te wezen, 
Voelt hij bij 't laatst vaarwel zich held op de eerebaan, 
Maar droogt de tranen niet, die in zijne oogen staan. 

{==317==} {>>pagina-aanduiding<<}

Neen! ernstig, vol gevoel, hoort hij naar 's vaders lessen: 
‘Mijn zoon!’ spreekt de achtbre man, ‘dat uwe Schutsgodessen 
Steeds Deugd en Godsvrucht zijn op de aan te vangen reis! 
Gij koost u zelf dien stand; 'k bewilligde in uw' eisch: 
Ik ken uwe inborst; 'k weet uw braafheid en gevoelen; 
Blijf, waar gij immer zwerft, het edelst wit bedoelen; 
Doe, wat u pligt gebiedt; eer God en de overheid, 
En zorg, dat nooit mijn oog om u van weedom schreit! 
'k Geef u den Bijbel meê; hij zij uw gids en baken, 
Om in 't verzoekingsuur voor uwen pligt te waken; 
De Ruiter's voorbeeld, zoo onmisbaar in uw' stand, 
Blijve u, naast 's Heeren Woord, een overdierbaar pand! 
Het afscheid, door Berkhey den braven zoon gegeven, 
Voeg ik, als gulden boekje en dier kleinood, er neven. 
“Mijn zoon! - dit was zijn taal; zij geldt ook u, mijn kind! - 
Een rein geweten heeft en God en mensch tot vrind. 
Leef zóó dan, jongeling! als gij behoort te sterven; 
Vaar op dees les ter zee, en wil er roem verwerven; 
Voldoe aan kinderpligt; wees trouw aan wet en deugd; 
Houd onbesmet uw ziel; 't is 't sieraad van de jeugd. 
Meer eisch ik niet; ontvang mijn' vaderlijken zegen; 
God zij uw steun, uw schild, uw Leidsman op uw wegen!”’ 
Hier zweeg de vader stil; 't gehijg van moeders borst 
Getuigde van 't gevoel, dat zij niet uiten dorst; 
Met 's vaders handslag en den kus der dierbre moeder, 
Bevelen zij den zoon der zorg van d'Albehoeder; 
Zij leiden hem naar boord; men nadert de afscheidsreê, 
En bij 't herhaald: vaarwel! steekt Ferdinand in zee. 
Gezond, gespierd en vlug, gul, opgeruimd, bescheiden, 
Kan de arbeid hem aan boord een vrolijk lot bereiden; 
Met ieder, van wat rang, vereend in harmonij, 
Vliegt onder kalmte en storm steeds elke dag voorbij; 
In d'aanbevolen post, hem op den togt beschoren, 
Blijft hij getrouw en braaf, en kwijt zich naar behooren. 
Volvaardig in elk werk, gereed op elk bevel, 
Is hij des scheepsvoogds vriend, de vreugd van elk gezel. 
Ja, komt op d'oceaan een vijand 't schip bestoken, 
Is, voor den roem des Staats, het tijdstip aangebroken, 
Om sier den roover, die op buit en schatten loert, 
Te toonen, welk een volk de bodem met zich voert, 
Dan gloeit hij, om, op de eerstgegeven scheepsbevelen, 
Bij d'aanval in 't gevaar en in den roem te deelen; 

{==318==} {>>pagina-aanduiding<<}

Met Ruiter's edel beeld en krijgsmoed voor 't gezigt, 
Is hij de laatste man, die voor den vijand zwicht; 
En, waar de lauwer 't hoofd der dappren moge kroonen, 
Daar ziet hij zijn beleid, zijn krijgsverdiensten loonen; 
Wie om zijn' moed en trouw ook stijge in roem en eer, 
Hij, hij ontvangt een' krans en rijst in rang te meer. 
Zoo gloeijend voor zijn pligt, waar hij ook aan mag landen, 
Bezoekt hij in zijn jeugd reeds oost- en westerstranden; 
Zoo zeeman in zijn hart, lacht hem de toekomst aan, 
En moedig streeft hij voort op de ingeslagen baan; 
Of loopt de togt ten end en 't zwalpen op de baren, 
Zal straks, met rijpen last, de bodem huiswaarts varen: 
In Ferdinand, om deugd bekroond met roem en eer, 
Zien de ouders, met den zoon, den braven zeeman weêr. 
 
Maar eedler vreugde nog, uit reine bron gesproten, 
Is voor den jongeling op 's levens baan ontsloten, 
Als hij, voor kunst ontgloeid en door haar hand geleid, 
Meer voelt van 't ware schoon, dat om hem ligt verspreid; 
Als hij zich boven 't spel der zinnen op voelt heffen; 
Als elk tooneel hem meer vereedlen kan en treffen; 
Als hij met andren blik geheel de schepping ziet, 
De ziel verheevner denkt, meer opmerkt en geniet. 
Ja, een onmeetlijk veld ligt schittrend hem voor de oogen, 
Die 't spoor der kunst betreedt, en zich, met ijvrig pogen, 
Aan lettren, wijsbegeerte en hooger oefning wijdt; 
Die, voor het schoone ontgloeid, met ingespannen vlijt, 
Zich tot de Priesters wendt, die, in Minerva's koren, 
De heilge orakeltaal der oudheid hem doen hooren, 
Daar zij haar schatten mild hem opent voor zijn' voet, 
En, als hem Griekenland en Rome staren doet 
Op wondren hunner kunst, op wijze volksverlichters, 
Hem toespreekt door een tal van reednaars, wijsgeers, dichters, 
Wier kunst- en letterroem, in 't heerlijkst licht gesteld, 
Met geestdrift in het koor der wijsheid wordt vermeld. 
O ja! de schoonste hof van geurge lettervruchten, 
Gekweekt op eigen grond, gestoofd in vreemde luchten, 
Ontsluit zich, waar hij toeft, voor zijn kunstminnend oog. 
Geen pad is hem te steil, geen bergkruin hem te hoog, 
Of stuit zijne aadlaarsvlugt, in 't onvermoeid bestijgen, 
Mag hij het toppunt zijner wenschen slechts verkrijgen. 

{==319==} {>>pagina-aanduiding<<}

Elk heiligdom der kunst biedt hem den rijksten schat. 
Wat iedre wetenschap in haar gebied bevat, 
Spoort hij met oordeel na. De veder der historie 
Schetst hem der Staten val, maalt hem der volken glorie; 
Hem meldt Thucydides, Herodotus, Homeer 
Den roem van Hellas kroost, Athenes bloei en eer. 
De dichtkunst, in het kleed der onschuld opgetreden, 
Bezingt, door Flaccus lier, de landelijke zeden, 
Toen nog geen weelde of pracht het zielbedervend zaad 
Alom had rondgestrooid, ten val van Romes Staat. 
De wijsbegeerte ontvouwt, met ernst op 't achtbaar wezen, 
Al wat de waarheid in haar' spiegel hem doet lezen; 
Door Socrates geleerd, door Plato voorgelicht, 
Gloeit hij voor vrijheid, deugd, voor zeedlijkheid en pligt; 
Hij ziet, geleid door 't brein, 't vernuft dier schrandre mannen, 
Wier hoofd de lauwer siert, voor 't moediglijk verbannen 
Van dwaling, bijgeloof en ruwe onwetendheid, 
De grens dier kennis ver en verder uitgebreid, 
Die hem, in 't heiligdom der hoogre wetenschappen, 
Het zeker voetspoor wijst naar de eerste glorietrappen, 
Waar hij zijn doel bereikt; waar straks Minerva zelv' 
Hem bij haar Priestren voert, in 't achtbaar koorgewelf. 
Ja, wordt dus 't oefningspad getrouw door hem betreden, 
Dan is de toekomst reeds hem als het vrolijk heden. 
Geen vijand van de vreugd, maar vriend van feestvermaak, 
Klinkt luid het Iö rond, na de afgewerkte taak; 
De beker wordt geleêgd op Neêrlands lieve schoonen; 
Voor vaderland en Vorst verheffen zich de toonen; 
De boog, wie 't wraken zou, moet eens ontspannen zijn; 
Luid klinkt het vriendschapslied, bij d'ingeschonken wijn; 
En, schoon de jonglingstijd ook snel moog henevlieden, 
Die tijd kan reine vreugd bij wijsheids lessen bieden. 
Is dan in 't eind de baan der lettren afgelegd, 
Is 't loflijk eerbewijs aan kunde en vlijt gehecht, 
Dan lacht den jongling 't pad des roems aanvallig tegen, 
Dan strekt hij vaderland en maatschappij ten zegen; 
En, 't zij hij kranken redt, of schuts der onschuld wordt, 
Of balsem uit Gods Woord in duizend zielen stort, 
Hij smaakt, in stand en kring, een onvervalscht genoegen; 
Hij oogst de vruchten in van ijvrig letterzwoegen. 

{==320==} {>>pagina-aanduiding<<}

Nog voert verbeelding mij een' andren tempel in: 
Geleid door zuivren smaak, ontgloeid door eedlen zin, 
Zie ik voor schoone kunst den jongling wierook branden; 
Toon-, Dicht- en Schilderkunst brengt hij zijne offeranden; 
Ik zie hem neêrgeknield voor 't schoon der Poëzij, 
Betooverd door haar' toon en hemelharmonij; 
Hier tokkelt hij de lier ter eer van Neêrlands helden, 
Die voor 't behoud des Staats met moed te wapen snelden; 
Daar heft hij 't minnelied, door rein gevoel geleid, 
Op trippeltoonen aan, met warmte en teederheid; 
Nu, in de stille cel met geestdrift neêrgezeten, 
Kan hij al de ijdle vreugd, 't gewoel der aard' vergeten, 
Daar hij op 't schilderdoek, door hooger wenk geroerd, 
Gelijk een God bevel in eigen schepping voert; 
Dan speelt of schertst zijn luit in zachte of schelle akkoorden; 
De toonkunst spreekt hem toe in onweêrstaanbre woorden; 
Haar tooverkracht verdrijft het wigt van zorg en smart, 
En stort een stille vreugd in 't neêrgedrukte hart; 
Als Mozarts, Haydns, Spohrs de zilvren snaren dwingen, 
Als hem elk denkbeeld treft der toonverwisselingen, 
Dan is 't, alsof de ziel, daar alles om haar zwijgt, 
Op 't golvend maatgeluid de woelige aarde ontstijgt. 
O ja, zoo menig uur, in stil vermaak vervlogen, 
Doet d' offergeur der kunst dan rijzen naar den hoogen; 
De jongling smaakt genot, dat, wie 't ook elders vind', 
Den geest beschaaft, de ziel aan hooger spheer verbindt. 
 
Maar ach! vaak wordt de vreugd vergald der jonglingsjaren. 
Als deugd en zeedlijkheid zich aan 't genot niet paren, 
Als voor de stem des pligts 't gevoel is uitgedoofd, 
Dan drukt de kroon der jeugd den jongling zwaar op 't hoofd. 
Geslingerd door begeerte, en loom door zelfverveling, 
Voelt hij zich arm, schoon rijk aan ruime lotbedeeling. 
Door wellust afgemat, kruipt hij het leven door, 
En wat natuur hem biedt, gaat ongebruikt te loor. 
Zie Eduard daar ginds berooid en zeedloos zwerven! 
Hij mogt een' rijken schat bij 's vaders lijkbaar erven; 
Maar, aan het spel verslaafd en los van zin en aard, 
Waant hij in 't speelhuis slechts voor zich de vreugd gespaard. 
Daar wordt het erfbezit, door vader zuur gewonnen, 
Verdobbeld en verbrast. Verwilderd, onbezonnen, 

{==321==} {>>pagina-aanduiding<<}

Waagt hij de laatste kans; maar met het laatste geld 
Is ook de laatste hoop, gevleugeld, heengesneld. 
Geen uitzigt rest hem meer; het tooverglas verdonkert; 
Geen licht, dat in dien nacht zijn oog meer tegenflonkert; 
Met schuld belast, ontrust, vervolgd van allen kant, 
Is op de klip van 't spel de jonglingsvreugd gestrand! 
Waarheen? in 't rampvol uur van iedren vriend verlaten! 
Hoe! zal hij 't schamel brood gaan beedlen op de straten? 
O neen! die schande duldt zijn naam, zijne afkomst niet; 
Een zelfmoord is 't alleen, die nog hem overschiet! 
Ach! zonder God en deugd, bestormd door 't bang geweten. 
Heeft hij zijn menschenwaarde en wat hem wacht vergeten; 
Hij doolt in d'avond om, met wanhoop in 't gemoed, 
Gilt raauw zijn' doodskreet uit, en stort zich in den vloed! 
Rampzaalge! die, ontzind, het dierbaar jeugdig leven, 
Als weg naar hooger doel den sterveling gegeven, 
Verbeuzelde en uw' pligt zoo roekloos hebt verkracht, - 
Ach, had uw voet zich hier voor d' eersten stap gewacht! 
 
O jongelingen! toomt verboden lust en driften! 
Leert vroeg den schijn van 't zijn, het waar' van 't valsche schiften! 
't Gezang, dat soms uw oor verrukt, uw' boezem roert, 
Is vaak 't bekorend lied, dat u ten afgrond voert. 
Wie is zij, met dien tooi, dat luchtig kleed omhangen? 
Zij spreidt hare armen uit; zij toovert met haar zangen; 
Met leliën en roos ziet gij haar borst bedekt, 
Terwijl door wulpschen lach zij de oogen tot zich trekt; 
Als blinkend morgenrood, zoo gloeijen wang en lippen; 
Een honigzoet gevlei hoort ge aan haar tong ontglippen; 
Haar lokken golven neêr in breed gezwierden bogt, 
En lieflijke ambergeur rijst uit haar' ademtogt. 
Wie is die schoone? - beef! omhels haar niet, vermetel, 
O jongeling! zij vest in 't rijk der hel haar' zetel; 
Verleiding is haar naam, en, wie haar lokstem hoort, 
Sleept ze in den jammerpoel der diepste ellende voort; 
Zij biedt u nektar aan, zoo 't schijnt, in gouden schalen, 
Maar vreeslijk duur zult ge eens dien zwijmeldrank betalen; 
't Is niets dan addrengif, dat ze in den beker goot; 
Terug! met de eerste teug drinkt ge u een' wissen dood! 
O, wilt gij 't offer zien, dat zij, van wellust dronken, 
Als teeken des triomfs heeft aan haar koets geklonken: 

{==322==} {>>pagina-aanduiding<<}

Beschouw dien jongling ginds, die wagiend henensluipt, 
En, als de worm in 't stof, loom, magtloos voorwaarts kruipt; 
't Verzwakte hoofd hangt op den boezem neêrgebogen; 
Geen jeugdig vuur, geen kracht straalt uit zijn kwijnende oogen; 
Een doodlijk bleek bedekt zijn uitgeteerd gelaat; 
Hij strompelt kugchend voort, en waggelt waar hij staat; 
De stem, eerst vol en rond, is raauw en schor bij 't spreken; 
Men ziet van de eerste jeugd geen spoor meer staan noch teeken; 
Neen! vroeg stond hij de zege aan hare wenken af, 
Vroeg afgeleefd en grijs, vroeg rijp voor d' oogst van 't graf! 
 
O, waarom 't aanzijn toch in wenschen en begeeren 
Zoo roekloos weggedroomd, bij 't peilloos diep verneêren 
Van menschenwaarde en eer? 't Is waar, de rede zwijgt, 
Als uit het gloeijend hart de vlam der driften stijgt; 
Maar, jongling, 't staat aan u, die woeste vlam te teuglen: 
Waar u oneerbre min, op bontgekleurde vleuglen, 
Omfladdren moge, of wekke in u verboden lust, 
Door rede word' dan 't vuur, dat in u brandt, gebluscht; 
Haar magt stuit' dan de vlam; niet om de vonk te dooven, 
Die 't heilig vuur der liefde in 't kloppend hart kan stoven; 
Neen! daartoe lag Natuur ze in aller boezem niet: 
't Is liefde, liefde-alleen, die 't reinst genot ons biedt. 
Slechts booze togt en lust, slechts wulpsche dartelheden 
Verwoesten hier de ziel, bederven hier de zeden. 
Wat u het echtheil spelt, wekk', spore uw liefdedrift. 
Eer, achting voor de deugd zij u in 't hart gegrift. 
Die hier verdierlijkt mint, moet voor zichzelven blozen; 
Maar 't pad der reine liefde is hier bestrooid met rozen; 
't Voert, aan de zachte hand der teedre zielsvriendin, 
Den jongling lagchend voort naar 't heiligdom der min. 
 
Ja, zie hem door het schoon der teedre maagd betooverd! 
Het meisje heeft door oog en leest zijn ziel veroverd; 
Voor haar gloeit hij alleen; zijn hoogst en dierbaarst wit, 
Door rein gevoel geleid, is slechts naar haar bezit. 
Geen onberaden drift, geen ijdel spel der zinnen, 
Maar liefde, op deugd gegrond, doet hem opregt beminnen. 
Wat in den boezem woelt, deelt hij den oudren meê: 
Het lieve meisje hoort de aan 't hart ontvloeide beê, 
En beider zielen zien zich 't hoogst geluk beschoren; 
Geen zucht voor beider heil gaat in den wind verloren. 

{==323==} {>>pagina-aanduiding<<}

Neen! nergens bloeit meer vreugd en reiner zaligheid, 
Dan die op 't pad der min den jongling zijn bereid. 
Verzonken in gevoel, in altijd zoete droomen, 
Laaft hij het gloeijend hart uit liefdes zuivre stroomen; 
Geheel zijn aanzijn steunt op zijn bemindes trouw. 
Reeds schetst verbeelding hem 't voltrokken echtgebouw; 
Zij maalt het voor zijn oog met de uitgezochtste kleuren; 
Het leven lacht hem aan; de liefelijke geuren, 
Hem uit den hof der min welriekend toegewaaid, 
Verkwikken 't levenspad; de lusthof wordt verfraaid, 
Als hij de dierbre maagd aan 't kloppend hart mag prangen, 
Als beiden zalig zijn in 't eigen zielsverlangen, 
Daar 't hart, opregt aan deugd en liefde toegewijd, 
Zich voor de toekomst reeds in 't hoogst geluk verblijdt. 
Ja, schilder voor uw' geest die toekomst, die zij wachten! 
Haar oogbetoovrend schoon vervrolijkt hun gedachten: 
Hij naakt, de vreugdedag voor 't plegtig echtverbond; 
Het groenend loover prijkt en schittert in het rond; 
De huizen zijn getooid der dierbre zielsbeminden; 
't Verdubbeld feestbezoek van zegenende vrinden 
Tuigt ongekunsteld, hoe, met opgeruimden zin, 
Elk 't offer brengen wil, waar 't hoogtijd is der min. 
Eer de echtknoop wordt gelegd door priesterlijke handen, 
Daalt de ouderzegen neêr op de overdierbre panden; 
En welk een wensch of groet ook luid ontboezemd word', 
Meer zegt de stille traan, die 't oog der moeder stort; 
Met weemoed, maar met vreugd ziet zij het uur gekomen, 
Dat haar het wezen schenkt dier duizend zoete droomen, 
Waar 't moederlijk gevoel zoo vaak door werd gestreeld. 
Daar staan de dierbre twee, zoo rijk door 't lot bedeeld; 
Zij nemen afscheid straks van d' ouderlijken drempel, 
Om, door de min geleid, in d' achtbren huwlijkstempel 
Te zweren, voor het oog van God, den huwlijkseed: 
Zij naadren 't heiligdom; het outer staat gereed; 
Het oogenblik is daar; bij orgelklank en psalmen 
Doen zij het hooge koor van 't zielsgevoel weêrgalmen; 
Het jeugdig paar knielt neêr voor 't Godgewijd altaar; 
De dienaar van Gods kerk spreekt, bij het feestgebaar, 
Vol eerbied over d' echt den priesterlijken zegen; 
De dank, die 't hart vervult, stijgt stil den hemel tegen, 
Daar beider ziel, die kerk en koor, ja de aard' vergeet, 
Den vastgelegden knoop bezegelt met een' eed. 

{==324==} {>>pagina-aanduiding<<}

O zaligheid! o vreugd! die 's jonglings borst doet zwellen; 
Hij voelt de reinste zucht uit vollen boezem wellen 
Voor 't wachtend echtgenot; wat de aarde ook kostbaars heeft, 
't Haalt bij den rijkdom niet, dien hem de liefde geeft! 
Wat zou de teedre maagd, wat nog de jongling wenschen? 
De band is vastgesnoerd voor 't oog van God en menschen; 
Schoon prijkt voor beider oog 't voltrokken echtgebouw; 
Hij, zalig aan haar borst; zij, zalig door zijn trouw! 
 
Ja! zoo vloeit genot en zegen 
Jongling, mild en rijk u tegen; 
Zoo vindt ge op uw levenspad, 
Hoe ook 't lot uw streven loone, 
Gloeijend voor het goede en schoone, 
Om u heen den rijksten schat. 
 
Blijf, hoe ook dat lot moog keeren, 
't Loos gevlei der zinnen weren! 
Eens gemeenzaam met het kwaad, 
Schiet het onkruid meer te voren; 
Verdre zorgen zijn verloren, 
En verstikt is 't goede zaad. 
 
Welk genot u tegentrede, 
Waarheid, Godsdienst, Deugd en Rede 
Moeten hier uw gidsen zijn. 
Wilt ge op 't pad, eens uitgekozen, 
Nimmer voor uzelven blozen, 
Zoek dan 't wezen, vlied den schijn! 
 
O, één dag, in dartle weelde, 
Die uw zinnen lokte en streelde, 
Onder slechten doorgebragt, 
Stort u soms, na kort verblijden, 
Bij een lang en naamloos lijden, 
In een' droeven jammernacht! 
 
Zet dan, hoe het pad moog hellen, 
Hier, met brave medgezellen, 
Jongeling, de reize voort! 
Wat een wereld u mag rooven, 
Pligtsbetrachting geldt hier boven; 
Deugd geeft rente in 't hemeloord. 
 
j. van harderwijk, rz. 



{==325==} {>>pagina-aanduiding<<}

Het toppunt van zedenverbastering en zedelijk zelfbedrog.

Wanneer de Dames de Maison te Parijs (hier te lande, nog min gewoon de ondeugd te bemantelen, noemt men galanterie ontucht, en de bedoelde Dames H....waardinnen) iets te verzoeken hebben van de Policie, de oprigting b.v. van zulk een Huis der Schande, in welke andere dan in een Fransch brein en eene Fransche ziel zou het kunnen opkomen, soortgelijke verzoeken dus in te kleeden, als in de navolgende curieuse stalen, door eenen Franschman getrokken uit de Registers der Prefectuur van Policle te Parijs?
‘Mijnheer de Prefect! Mejufvrouw D... heeft de eer u te berigten, dat, ofschoon het ongeluk gewild heeft, dat zij een deel uitmaakt der meisjes van pleizier, zij echter altijd een leven geleid heeft, vrij van de geringste blaam; hetwelk haar doet vertrouwen, dat’ enz.
‘Mijnheer de Prefect! Na eene lange reeks van tegenspoeden, bevind ik mij in de noodzakelijkheid, een beroep te omhelzen, hetwelk mijn hart verwerpt. Gelief omtrent mij bij den broodbakker D., den kruidenier P., den vleeschhouwer L., de fruitverkoopster M. navraag te doen; allen zullen zij u zeggen, dat ge mij veilig kunt toestaan hetgeen ik van u verzoek, en dat ik bemind, geacht en met onderscheiding bejegend worde door allen, die mij kennen.’
‘Mijnheer de Prefect! Behebt met eene dubbele breuk, onbekwaam tot eenigen arbeid, is het geenszins ongeregelde hartstogt, die mij op uwe Registers heeft doen inschrijven; de getuigenis van mijne gansche wijk zal u kenbaar maken, dat ik de vernedering van mijn beroep heb uitgewischt door goede zeden en welvoegelijkheid.’
‘Mijnheer de Prefect! Sinds zeven jaren eene galante vrouw, heb ik mij steeds gedragen met welvoegelijkheid, eere en eerlijkheid. Ik neem diensvolgens de vrijheid,’ enz.
‘Mijnheer de Prefect! Belast met eenen vader en eene moeder, beide gebrekkig, verlang ik een eerlijk beroep uit te oefenen, om in derzelver behoeften te kunnen voorzien. 't Is u bekend, dat kinderen verpligt zijn, hen, die hun het leven gaven, te ondersteunen in hunnen ouderdom, en hun dezelfde zorgen toe te wijden, welke zij aan ons in de

{==326==} {>>pagina-aanduiding<<}
kindschheid en vroege jeugd bewezen. Diensvolgens neem ik mits dezen de vrijheid,’ enz.
‘Mijnheer de Prefect! Dochter en kleindochter van Dames de Maison, en zelve dit beroep gedurende een aantal jaren uitgeoefend hebbende, dient deze, om u te verzoeken, ter voltooijing van de welvaart mijner familie, hetzelve beroep wel te willen overdragen op mijne dochter, welke ik, zonder zulks, niet op eene voordeelige wijze kan uithuwen.’
‘Mijnheer de Prefect! Tweeëntachtig jaren bereikt hebbende, en dus op het punt staande, mijne ziel aan God over te geven en voor mijnen Schepper te verschijnen, gevoel ik mijne verpligting, om te zorgen voor mijne kinderen. Diensvolgens,’ enz.

De Britsche matroos.

Het Engelsche schip, de Brunswijk, had aan den voorsteven eene figuur, die den Hertog, wiens naam het voerde, moest verbeelden. Hij stond daar met de hand aan den degen, en een' met goud geboorden punthoed op het hoofd. Te midden van een heet gevecht werd de hoed weggeschoten. Het scheepsvolk vond het ongepast, dat zijn doorluchtige patroon den vijand met ongedekten hoofde bestreed, en zond in allerijl eene bezending naar den Kapitein, john harvey, met verzoek, dat het hem mogt behagen, zijnen bediende te bevelen, den afgevaardigden zijnen eigenen, met gouden tressen voorzienen hoed ter hand te stellen. De Kapitein leende op staanden voet gehoor aan dit verzoek; de hoed werd de figuur op het hoofd gespijkerd, en bleef daar tot den afloop des met roemrijke zege bekroonden gevechts.

Hondentrouw.

(Gazette des Tribunaux.)

Vóór eenige dagen verschenen twee onbekende voetreizigers aan de deur eener herberg bij Vervins. Op het zien van hen werd de hond eens koopmans, in dezelfde herberg vertoevende, woedend, en vloog hun met zulk eene drift naar de keel, dat men moeite had hem te doen loslaten. De

{==327==} {>>pagina-aanduiding<<}
vreemdelingen deden natuurlijk hun beklag, en de meester van den hond, die anders zeer zachtzinnig was, stond versteld van deszelfs woede. De aangevallenen zich verwijderd hebbende, was de hond terstond kalm; en onderscheidene personen kwamen en gingen, zonder dat het beest er eenige acht op sloeg, veel min hen bedreigde. De reizigers keerden terug - vernieuwde woede en vernieuwde aanval van den hond. Men verloste hen andermaal van het vergramde dier, en wees hun eene kamer aan. Intusschen wekte die vijandige houding, die onbedwingbare woede van den hond tegen twee, zoo men meende, hem geheel onbekende personen, bijzondere oplettendheid. Men bespiedde de twee vreemdelingen, en hoorde den een' tot den anderen zeggen: ‘Die vervloekte hond schijnt ons na acht jaren te herkennen.’ En inderdaad, het kwam nu uit, dat de hond, vóór dat hij aan zijnen tegenwoordigen meester kwam, had toebehoord aan diens broeder, die, acht jaren geleden, vermoord was geworden door tot dusverre onbekend geblevene daders! Op grond van dit een en ander, werden beide de vreemdelingen gevat, en bevinden zich thans in de gevangenis van Vervins.
Op Aschdag verbrandden de bewoners van een dorp in het Fransche Departement van Gironde, naar ouder gewoonte, eene stroopop. Een hond, die de omgehangene kleederstukken, welke zijnen meester toebehoorden, herkende, en blijkbaar meende, dat deze zelf verbrand werd, wierp zich in de vlammen, om hem te bevrijden. Niet dan met de uiterste moeite gelukte het, het getrouwe beest te redden, en niet vóór dat hij zijnen heer, die hem riep, onder de omstanders ontwaarde.

Verschijnsel, waargenomen op de Nilghuerris.

De verdunning der lucht is zeer merkbaar op de Nilghuerris of blaauwe bergen van Counbetour, en het geluid der stem is op een' aanmerkelijken afstand hoorbaar. Reeds had Kapitein parry in zijne ontdekkingsreize in de poolgewesten, ten jare 1819 door hem ondernomen, opgemerkt, dat men, te midden der gestrengste koude, het verwijderde geluid veel duidelijker hoorde, dan gewoonlijk. De inboorlingen des lands spreken dikwijls tot elkander van den top van den eenen berg tot den anderen, en zonder eenige moeite, vooral des avonds en des morgens, wanneer de lucht kalm is; zij verheffen de stem niet, gelijk de vreemdelingen, die zich op een' verren afstand trachten te doen hooren, maar spreken elke syllabe zoo duidelijk uit, alsof zij digt bij elkander waren. Wanneer men hen onder elkander ziet spreken, denkt men aan die plaatsen uit den Bijbel, waar jonathan tot de inwoners van Sichem van den top van den berg Gerizim, waar david tot het krijgsvolk van saul en abner van

{==328==} {>>pagina-aanduiding<<}
eene op een' zeer verren afstand van het leger verwijderde hoogte spreekt. Indien men, te midden van den digten dampkring in Engeland, of zelfs van de zuiverder lucht der velden van Indostan, zich niet kan verbeelden, dat men op zulk een' grooten afstand de woorden kan onderscheiden; de waarnemingen, welke men op de Nilghuerris kan doen, strekken daarom niet minder tot bevestiging van hetgeen wij in de H.S. lezen. Het is tevens, als een teeken van de buitengewone verdunning der lucht op die bergen, der opmerking waardig, dat de hemelligchamen een' veel schitterender glans verspreiden, dan wanneer men dezelve van de vlakte aanschouwt. Alle vreemdelingen hebben het erkend, en wij kunnen, ten overvloede, bij voorbeeld, verzekeren, dat de Planeet Venus evenveel lichts verspreidt in haren (omtrek), als de Maan.

Waarde van het goud.

- Den ganschen dag (dus verhaalt Kapitein head) bragt ik in de goudmijnen van Carolina door, en des avonds begaf ik mij alleen naar een' kleinen tuin, en zocht in de aarde naar goud. Ik vond inderdaad eenige kleine gouddeeltjes, en het gaf mij eene vreemde gewaarwording, dit kostbaar metaal in den tuin van zoo arme menschen te zamelen. Terugkeerende, trad ik in verscheidene hutten, om eenig goudstof in te koopen. Ik had nagenoeg niet dan goud geld van 4 dollars waarde bij mij; en, hoewel deze stukken in geheel Zuid-Amerika gangbaar zijn, wilde hier, tot mijne verbazing, niemand dezelve aannemen. Vruchteloos verzekerde ik hen van derzelver waarde; deze arme lieden, gewoon goud voor zilver te geven, riepen eenparig uit: ‘No vale nada’ (Goud heeft geen waarde); en, te midden van deze woeste bergen, drong zich de groote zedelijke waarheid van dit zeggen met kracht aan mij op. Ik bood een goudstuk van 4 dollars voor datgene, waarvoor zij slechts de helft dier waarde in zilver vroegen, maar te vergeefs, en met moeite bragten wij te zamen zilvergelds genoeg bijeen, om ons nachtverblijf te kunnen betalen.

Bladvulling.

Een jongman, liefhebber der poëzij, doch zelf geen dichter, vertoonde het portret van zijne minnares aan een' vriend, en bad hem, een paar hexameters daaronder te schrijven, inhoudende, dat hij alleen door haar poëet was geworden. Deze schreef, op staanden voet, de volgende regels:

Ziet gij die oogen, dien mond, schooner dan 't lagchende roosje? 
Ziet gij die leest, vol verrukkende pracht? 
Dit is het meisje, dat mij - mij! van een' gek, maar in proza, 
Thans tot een' gek, maar in verzen, herschiep. 







{==329==} {>>pagina-aanduiding<<}

Mengelwerk.

Verhandeling, ten betooge, dat, en hoe, de Maatschappij: tot nut van 't algemeen, nog verder, overeenkomstig hare zinspreuk, kan werkzaam zijn.

Door wijlen S.E. Wieling, in leven Leeraar der Doopsgezinde Gemeente te Zaandam. (*)

Wij hebben, M.H.! vóór weinige maanden een feest gevierd, dat tot blijde herinnering des vijftigjarigen bestaans van deze zoo loffelijke Maatschappij was ingesteld. Dankbaar verheugden wij ons over het goede, dat, onder den zegen van God, bevorderd mogt worden. Wie onzer is niet innig overtuigd, dat deze echt vaderlandsche stichting, overeenkomstig hare schoone zinspreuk, tot algemeen nut steeds werkte, en zelfs veel grootere uitgebreidheid erlangde, dan de waardige jan nieuwenhuizen of iemand zijner medeöprigters aanvankelijk zich kon voorstellen! Het strekt tot een verblijdend bewijs, dat er onder onze landgenooten bij voortduring nog velen gevonden worden, die gaarne ten goede medewerken, wanneer de gelegenheid zich aanbiedt.
Bovendien, M.H.! meen ik dit als eene ontwijfelbare waarheid te mogen aannemen, dat onze Maatschappij werkelijk tot nut van het algemeen heeft toegebragt, omdat en voor zoo verre, zij in den geest des Christendoms, volksverlichting en volksveredeling tracht te bevorderen. Alles, wat door menschen wordt beraamd

{==330==} {>>pagina-aanduiding<<}
en uitgevoerd, draagt het kenmerk van menschelijke onvolkomenheid. Zijn de bedoelingen zuiver, zoo gaat men te rade met ondervinding, en leert het gebrekkige opmerken en verbeteren. Dus werden ook de werkzaamheden der Maatschappij gewijzigd naar de veranderde behoefte der tijden. Eene menigte van geschriften over allerlei onderwerpen, gedurende eene halve eeuw uitgegeven, moge hiervan ten bewijze strekken. Daar is reeds zoo veel in het licht verschenen, dat men zoude kunnen vragen, of niet de Maatschappij Tot Nut van 't Algemeen haar eigenlijk doel bereikt hebbe. Bij mij althans kwam deze bedenking weleens op. De viering van het halve Eeuwfeest verlevendigde dezelve. Misschien zijn er onder mijne Hoorders deze en gene, die in hetzelfde geval zich bevinden. Om voor mijzelven een helderder inzigt in de zaak te erlangen, vestigde ik op dit punt mijne gedachten, en meende in hetzelve een gepast onderwerp voor eene spreekbeurt te vinden. Ik hoop en vertrouwe, dat men, het gebrekkige verschoonende, mij met welwillendheid zal hooren, wanneer ik

I.tracht te betoogen, dat de Maatschappij nog verder tot nut van het algemeen kan werken, en

II.onderzoek, hoe zij verder aan hare zinspreuk zal moeten beantwoorden.


I. Daar ik het genoegen heb, tot voorstanders en leden van de Maatschappij Tot Nut van 't Algemeen het woord te voeren, behoef ik geene wanbegrippen en vooroordeelen te bestrijden. Waart gij niet overtuigd van het heilzame dezer inrigting, gij zoudt immers ophouden, door uwe bijdragen dezelve te ondersteunen. Voorloopig mag ik derhalve mij verzekerd houden, dat gij allen in mijn gevoelen staat, en alzoo toestemt hetgene ik hierover wilde zeggen. Welligt zal het evenwel eenige nuttigheid hebben, zoo ik de gronden aanwijs, waarop mijne overtuiging steunt.
Men kan eene zaak uit verschillende oogpunten beschouwen. De meeste dingen zijn van dien aard, dat

{==331==} {>>pagina-aanduiding<<}
ze zich anders aan het oog vertoonen, wanneer men van eene andere zijde ziet. Nemen wij nu in aanmerking, wat er sedert vijftig jaren gedaan is tot verbetering van schoolwezen en volksonderwijs, zoo zoude het kunnen schijnen, dat de Maatschappij haar eigenlijk doel bereikt heeft. De voorraad van leer- en leesboeken is ongemeen groot en wordt dagelijks nog grooter, zoodat de keuze soms moeijelijkheid veroorzaakt. Doch wanneer men de zaak naauwkeuriger en van alle kanten beziet, blijkt ten duidelijkste, dat de opgenomene taak geenszins is afgedaan.
De Maatschappij Tot Nut van 't Algemeen heeft het hare toegebragt, om het onderwijs der jeugd te verbeteren; maar dit verbeterd schoolonderwijs is slechts middel - geen doel op zichzelve. Tot staving van dit gezegde behoef ik alleen mij te beroepen op de Wetten, die de werkzaamheden bepalen. Het eerste Artikel daarvan luidt: Het doel van de Maatschappij is: Godsvrucht en goede Zeden, overeenkomstig de grondbeginselen van de Christelijke Godsdienst, te bevorderen; nuttige kundigheden, voornamelijk onder mingeoefenden, voort te planten, en, zoo veel mogelijk, algemeen volksgeluk te verspreiden. Gij ziet hier, dat godsvrucht en goede zeden op den voorgrond staan. Niemand zal willen beweren, dat men te dezen opzigte geene verbetering meer heeft te wenschen. Integendeel, daar is velerwege gebrek aan echte godsdienstigheid. Overdrijven misschien eenigen de klagten hierover, het valt niet te ontkennen, dat onverschilligheid, ligtzinnigheid en losheid van beginselen te veel veld gewonnen hebben.
En wat zal ik zeggen van de zeden? Ik behoor geenszins onder die lieden, welke bij voorkeur het kwade schijnen op te merken en als door een niet helder glas te zien; liefst beschouw ik menschen en zaken van de gunstigste zijde, maar wil echter mijzelven niet misleiden en het verkeerde goed noemen. Gedraagt zich de menigte steeds op betamelijke wijze? Wij allen moeten

{==332==} {>>pagina-aanduiding<<}
bekennen, dat hieraan zeer veel hapert. Wanneer men slechts acht geeft, ontwaart men gedurig slechte gewoonten, misbruiken en allerlei verkeerdheden. Elk tijdperk heeft zijne eigene gevaren en gebreken. Terwijl het in eenige opzigten beter wordt, verergeren op een ander punt weder de zeden; zoodat het den onpartijdigen opmerker weleens moeijelijk valt, eene stellige uitspraak omtrent vooruitgang of teruggang te doen. Wie meent geene reden te hebben, om te klagen over het gedrag van dienstboden en werklieden?
En ziet men op de eigenlijke oorzaken van het kwaad, ik schroom niet, in de eerste plaats onkunde te noemen. Wat men ook van volksverlichting moge zeggen en roemen, voor vele menschen is het nog nacht. Geen helder licht bestraalt den geest. Wanbegrippen en vooroordeelen, met de moedermelk ingezogen, laten niet zoo gemakkelijk zich verdrijven. Het ontbreekt geenszins aan hulpmiddelen tot verspreiding van nuttige kennis; doch hoe velen worden door omstandigheden verhinderd, daarvan behoorlijk gebruik te maken! En wordt al het lezen en schrijven werktuigelijk geleerd, hiermede is geenszins het eigenlijk doel bereikt. Verstand en hart beide hebben behoeften, die bevrediging vereischen, opdat de geheele mensch zich wèl bevinde. Het valt niet moeijelijk, de jeugd eenige klanken te leeren nazeggen; maar juiste en heldere begrippen bij te brengen en ware levenswijsheid mede te deelen en naar vaste beginselen te doen handelen, overeenkomstig de eischen des Christendoms - dit is geen gemakkelijk werk, dat men in weinig tijds voltooit.
Wie moet niet bekennen, dat er aan het algemeene volksgeluk nog veel ontbreekt? De oorzaken zijn geenszins verre te zoeken. Daar bestaat een naauw verband tusschen volkszeden en volksgeluk. In vergelijking met anderen, mogen wij van geluk spreken. Hier wordt betrekkelijk veel goeds gevonden, wanneer wij zien op minder gelukkige natuurgenooten; doch in de geringere standen vooral is opbeuring noodig, opdat een hooger

{==333==} {>>pagina-aanduiding<<}
levensbeginsel zich ontwikkele en werkzaam worde. Bij vroegere eenvoudigheid van zeden was de verzoeking ten kwade niet zoo groot en niet zoo menigvuldig. De vorderingen in werktuigelijke kunsten brengen eigene gevaren mede, waartegen niet ieder de noodige behoedzaamheid weet te gebruiken. De tijdgeest helt over, om aan stoffelijke belangen te hooge waarde te hechten. Menigeen is vergenoegd, wanneer slechts de dierlijke behoefte des levens voldaan mag worden. Zinnelijke genietingen en vermaken houden den geheelen mensch te zeer bezig. Onkunde, gebrek aan verstandelijke en zedelijke ontwikkeling, vooroordeelen, wanbegrippen en kwade gewoonten zijn aan te merken, deels als oorzaken, deels ook als gevolgen van armoede.
Wil men volksgeluk bevorderen, men beginne met volksverlichting, doch met zoodanige volksverlichting, die uitgaat van Christelijke beginselen. Ik ken geen ander waar licht, en al wat men strijdig tegen den geest van het Evangelie onderneemt, zal geen heil voor de menschheid, maar wel verderf aanbrengen. Geene kennis, die opgeblazen maakt, wordt gevorderd; daar is behoefte aan zulke nuttige kundigheden, welke ieder noodig heeft, om in zijnen kring en stand zijne pligten behoorlijk te vervullen. Dan is volksverlichting heilzaam, dan bevordert dezelve godsvrucht en goede zeden, overeenkomstig de grondbeginselen der Christelijke Godsdienst, maar dan werkt men tevens mede, om algemeen volksgeluk te verspreiden.
De Maatschappij Tot Nut van 't Algemeen heeft hare taak derhalve nog geenszins volbragt. Zij werkt wel voornamelijk voor lieden uit de geringere volksklasse, die vroeger te zeer verwaarloosd werden; anderen zijn echter niet uitgesloten van hare bemoeijingen. De zinspreuk, die zij voert, kan het uitwijzen. Algemeen volksgeluk door middel van kennis en godsdienstigheid te bevorderen, is het doel. Wijzelve, die door ons lidmaatschap tot instandhouding der Maatschappij toebrengen, wij kunnen voor onszelven nut trekken uit ha-
{==334==} {>>pagina-aanduiding<<}
re uitgegevene werken, maar vooral uit het bijwonen der Departementsvergaderingen. Hier wordt dikwerf eenig belangrijk onderwerp behandeld - menig wenk gegeven, die, verstaan en behartigd, heilzame gevolgen heeft. En hoe vele inrigtingen ten algemeenen beste bestaan er reeds, welke door onze Maatschappij daargesteld of bevorderd werden! Doch daar blijft nog veel te doen over, wanneer men ziet op gebrek aan godsvrucht en goede zeden, op onwetendheid en op min volkomen volksgeluk. Wij zullen bij voortduring werk genoeg vinden. Telkens komt er een nieuw geslacht aan, in welks behoeften voorzien moet worden. Tijden en omstandigheden maken zekere wijzigingen in het aanwenden der middelen noodzakelijk. Het komt er dus slechts op aan, dat men wete, hoe de Maatschappij Tot Nut van 't Algemeen verder aan hare zinspreuk zal moeten beantwoorden.
II. Ik heb voorgenomen, in de tweede plaats hierover te spreken, en mede te deelen, wat mij het meest belangrijk is voorgekomen. Ik ben tot het moeijelijkste gedeelte mijner rede genaderd, en kan wegens de beperktheid des tijds slechts wenken geven. Men neme welwillend op, wat uit ware belangstelling in de hoofdzaak wordt aangeboden.
De Maatschappij, die gedurende eene halve eeuw inderdaad veel goeds heeft bevorderd, zal tot nut van het algemeen blijven werken, zoo men het eigenlijk doel niet uit het oog verliest, maar door middel der verspreiding van nuttige kundigheden volksgeluk tracht te vestigen op Godsdienst en zedelijkheid, overeenkomstig de grondbeginselen des Christendoms. Dit is een hoofdvereischte, waarvan het wèl slagen grootendeels zal afhangen. Alles, wat gedaan wordt, moet hieraan ondergeschikt zijn en hierop eeniglijk uitloopen. Men kan derhalve op den ingeslagen weg voortgaan. Het doel blijft steeds hetzelfde, en de middelen worden gewijzigd naar de verschillende behoefte der tijden. Zoo handelde men van de eerste oprigting af aan, gedurende eene halve eeuw,

{==335==} {>>pagina-aanduiding<<}
die prijsvragen werden ter beantwoording opgegeven, welke men, naar gelang van omstandigheden, elk jaar bij meerderheid van stemmen het belangrijkst oordeelde. Zoo moet men vervolgens ook handelen, om bij voortduring tot algemeen nut te werken. Wat de Maatschappij doet, behoort tot bevordering van de hooge belangen der menschheid te dienen.
Maar omstandigheden zijn niet meer geheel dezelfde, als vóór eene halve eeuw. Tot nut van het algemeen werd reeds een zoodanig aantal van boeken uitgegeven, dat er geene groote behoefte aan vermenigvuldiging meer bestaat. Maar vraagt men, of deze boeken in de regte handen komen, gelezen worden, en het bedoelde nut stichten, ik wenschte hierop een bevestigend antwoord te kunnen geven; maar ik meen reden te hebben, om het tegendeel als waarheid aan te nemen. De Departementen kunnen het meest toebrengen, om dit gebrekkige, dat niet aan den aard der inrigting zelve moet geweten worden, te verhelpen. Doch hierover straks nader.
Dewijl er reeds zoo aanmerkelijke voorraad van geschriften voor scholen en huisgezinnen bestaat, beginnen de werkzaamheden der Maatschappij in dit opzigt te verminderen. Bovendien, daar er reeds zoo veel gedaan is en de zaken een' geregelden loop hebben, moet volgen, dat men op de punten van beschrijving een geringer aantal voorstellen heeft te verwachten. Ook de Algemeene Vergaderingen zullen voortaan, in zekeren zin, niet meer zoo veel belangrijks opleveren. Ik zeg, in zekeren zin. Men zal op den duur niet zoo vele onderwerpen voor nieuwe prijsstoffen vinden. Verminderen de bijzondere voorstellen, zoo valt er minder te overwegen en te beslissen. Doch aan een' anderen kant zullen misschien de werkzaamheden in omvang en belangrijkheid kunnen toenemen. Dit wordt zeker het geval, wanneer men volksverlichting nog meer dienstbaar aan het bevorderen van zedelijkheid tracht te maken. Blijft men slechts werken in den geest des Christendoms, zoo ligt er nog een ruim veld ter bearbeiding. De Maatschappij kan bij

{==336==} {>>pagina-aanduiding<<}
voortduring algemeen nut stichten. Het aankomend geslacht heeft zijne behoeften, en de veranderde tijdgeest vordert steeds zekere behoedzaamheid.
Het is derhalve eene belangrijke zaak, dat mannen uit verschillende steden en dorpen des vaderlands jaarlijks zamenkomen, om een broederlijk feest te vieren. Zoodanige vereeniging van menschenvrienden heeft hare groote nuttigheid. Hier brengt men als in een middelpunt bijeen, wat strekken kan, om heilzame kennis, godsdienstige veredeling en volksgeluk te bevorderen. Zoo komt er veel ter sprake, hetgeen misschien anders in het openbaar niet gezegd zou zijn; en wat tot nut van het algemeen kan strekken, verspreidt zich van uit dit middelpunt wederom in allerlei rigtingen door het geheele land. De wisseling van gedachten geeft nieuwe inzigten, en het goede voorbeeld vindt navolging.
Indien de Maatschappij dan getrouw blijft aan haar beginsel, zal zij voortaan werk genoeg vinden. En, zoo ik wèl zie, rust nu vooral op de Departementen de belangrijke taak, om, naar gelang van plaatselijke behoeften en omstandigheden, datgene in werking en beoefening te brengen, wat inderdaad tot algemeen nut kan strekken.
Het algemeene doel der Maatschappij moet hoofddoel van elke harer Afdeelingen blijven: Bevordering van godsvrucht en goede zeden, overeenkomstig de beginselen van de Christelijke Godsdienst, - voortplanting van nuttige kundigheden, vooral onder mingeoefenden, - verspreiding van algemeen volksgeluk. Onwetendheid, die oorzaak van veel kwaad en onheil is, worde in de eerste plaats bestreden. De middelen hiertoe zijn voorhanden. Men zie toe, en werke mede, dat geen kind van het noodige onderwijs verstoken blijve. Avond-Herhalingscholen en Zondagscholen, waar men die kan hebben, zullen veel nut doen, wanneer deze inrigtingen niet enkel strekken, om de kunst van lezen en schrijven werktuigelijk te leeren, maar voornamelijk dienen, om echt Christelijke begrippen en beginselen, naar eisch der

{==337==} {>>pagina-aanduiding<<}
behoeften van kring en stand, in te prenten. Volksverlichting, alzoo gewijzigd, kan nooit nadeel doen. Integendeel, algemeen volksgeluk moet er door bevorderd worden, wanneer een onbekrompen, milde, Christelijke geest het geheel bezielt.
Een middel tot verspreiding van nuttige kundigheden is verder het lezen van goede boeken. Aan mingeoefenden ontbreekt gewoonlijk datgene, wat vereischt wordt, om zich dezelve aan te schaffen - het noodige geld en de noodige kennis tot het doen van de beste keuze. Leesbibliotheken, door de Departementen opgerigt, kunnen aan deze behoefte voldoen. Doch er is onberekenbaar veel aan gelegen, welke geschriften men in handen geeft. Eene zoodanige boekerij moet werkelijk tot nut van het algemeen strekken. Heeft men aanvankelijk misschien meer gezorgd, om den leeslust eerst op te wekken, thans vooral eischt de behoefte des tijds, dat alles aangewend worde, om den smaak der lezenden te veredelen, en door verlichting des verstands de verbetering des harten gemakkelijker te maken. Eene Leesbibliotheek tot nut van 't algemeen moet alleen die werken bevatten, welke ter bereiking van het hoofddoel dienen. Biedt men boeken aan, die op zichzelve wel goed zijn, doch meerdere verstandsontwikkeling onderstellen en een beter geoefend oordeel vorderen, zoo worden niet de bedoelde nuttige kundigheden voortgeplant. Doet het lezen al geene schade, voordeel is er geenszins van te verwachten. Men moet vatbaarheid, stand en betrekkingen der lieden in aanmerking nemen, ten wier behoeve zoodanige Leesbibliotheken opgerigt worden. Werkjes, die regtstreeks tot bevordering van godsvrucht en goede zeden strekken, verdienen de voorkeur. Gevaarlijk en nadeelig zijn alle zoodanige boeken, welke te zeer op de verbeelding werken, of zelfs de ondeugd in een bevallig gewaad tooijen. Ik veroordeel niet elken roman, maar alleen diegenen, welke het menschelijk leven geheel anders voorstellen, dan het is in de werkelijke wereld. Het lezen daarvan verslapt den geest, geeft

{==338==} {>>pagina-aanduiding<<}
aan het denkvermogen eene verkeerde rigting, en wekt begeerten, welke voldoening verlangen. Het is een zoet vergif, dat verschrikkelijke uitwerkselen kan hebben. Ontevredenheid, overdrevene eerzucht, ligtzinnigheid, verwaarloozing der pligten van beroep en stand, losbandigheid, armoede en ellende zijn meermalen de gevolgen. Men moet aan mingeoefenden nooit iets uitreiken, dat geene godsdienstige en zedelijke strekking heeft. Anders zoude men het algemeene volksgeluk eerder ondermijnen, dan bevestigen en vermeerderen.
Maar de Departementen kunnen nog meer doen, dan het onderwijs der jeugd onder de geringere klasse te bevorderen, en goede boeken om niet ter lezing aan te bieden. Men moet een' beteren volksgeest zoeken op te wekken door zoodanige middelen, als meest doelmatig schijnen en plaatselijke omstandigheden toelaten. Behoefte en gebrek belemmeren de noodige verstandsontwikkeling en verlagen het volkskarakter. Neem de oorzaken der armoede weg, en gij zult veel gewonnen hebben. Is dit niet mogelijk, men trachte dan op te beuren en werk te verschaffen, opdat eerlijke vlijt brood moge vinden. Alle bedelarij is verderfelijk. Verloop in den handel en gebrek aan vertier veroorzaken soms kwijning of stilstand in deze en gene bedrijven. Het algemeene belang vordert, dat men nieuwe bronnen van bestaan opspore. Men moet de vlijt opwekken en aanmoedigen, om volksgeluk te verspreiden. Men geve aan ledige handen bezigheid, opdat nooit de luiheid voedsel vinde, maar de waarlijk hulpbehoevende armoede des te meer ondersteuning erlange. Wanneer menschenvrienden de belangen der schamele menigte zich aantrekken, is er doorgaans wel eenige arbeid te vinden, waarmede iets valt te verdienen.
Verder zoude het tot bevordering van algemeen volksgeluk strekken, zoo men met vereenigde pogingen kon slagen, om onder de geringere standen, vooral bij dienstboden en werklieden, een' beteren geest op te wekken en edeler gezindheden in te boezemen. Ik acht dit voor-
{==339==} {>>pagina-aanduiding<<}
al in onzen tijd noodig. Omstandigheden zijn van dien aard, dat verzoekingen ten kwade telkens toenemen. De middelen daartegen moeten vermeerderd en aangewend worden. Welligt zouden voorlezingen in den volkstoon hiertoe kunnen dienen.
Gebrek aan overleg en huishoudelijkheid is in den geringeren stand dikwerf oorzaak van verwaarloozing en armoede. Men geve aan de meisjes vooral gelegenheid, om de noodwendigste kundigheden voor haren toekomstigen stand op te doen. Zoo zullen zij orde en vlijt leeren beminnen, maar tevens betere dienstboden en eenmaal gelukkiger huismoeders worden, welke door huishoudelijkheid het welzijn van man en kroost bevorderen.
Langs dezen weg, meen ik, zal men door volksverlichting tot vermeerdering van volksgeluk toebrengen. En zoo ligt er dan voor de Maatschappij Tot Nut van 't Algemeen nog een ruim veld ter bearbeiding. Wij zullen op onze Departementsvergaderingen ook voortaan genoeg te doen vinden. Mede voor onszelven kunnen deze zamenkomsten nuttigheid hebben. Men vindt hier niet alleen eene aangename verpoozing, maar hoort ook van tijd tot tijd, wat misschien anders niet opzettelijk overdacht zou worden. Voor jongelingen inzonderheid acht ik het bijwonen der Departementsvergaderingen heilzaam. Die opmerkt althans ontvangt weleens wenken, welke tot bevordering van ware levenswijsheid dienstig zijn. Hier kan gezegd worden, wat in de kerk niet past. Men gaat met de behoeften des tijds te rade. Zoo werkt onze loffelijke Maatschappij op den volksgeest. Men onthoudt zich van godsdienstige en staatkundige twisten. Het hoofddoel blijft: Nuttige kundigheden voort te planten, - godsvrucht en zedelijkheid, overeenkomstig de grondbeginselen der Christelijke Godsdienst, te bevorderen. In dezen geest willen wij voortwerken. Zoo zullen wij plaatselijk nut stichten, de oorzaken van armoede helpen verminderen, huiselijk genoegen vergrooten, en, onder Gods zegen, het onze toebrengen tot vermeerdering van algemeen volksgeluk.


{==340==} {>>pagina-aanduiding<<}

Over de wespen, bijen en mieren.

Onder de insekten zijn er geene, welke de grootheid des Scheppers treffender verkondigen, dan die in maatschappij bijeen leven; die voor de leden, waaruit deze vereeniging bestaat, met gemeenschappelijken arbeid als 't ware ruime collegiegebouwen oprigten, niet zelden in staat om vele duizenden inwoners te bevatten; en uitmunten in de zorg, welke zij aan de voeding en opkweeking hunner jongen besteden. Zoodanig zijn horzels, wespen, hommels, bijen en mieren.
De horzels en wespen zijn merkwaardig wegens de kunstrijke gebouwen van eene stof als papier-maché, tot welker vervaardiging zij houtvezels gebruiken, met hunne eigene kaken van stijlen en planken geschraapt, met speeksel gemengd en tot zeshoekige celletjes gevormd, waarin hunne jongen. grootgebragt worden. Menigmaal zijn hunne raten door zuilen van dezelfde stof onderschraagd, terwijl de buitenwallen hunner nesten uit bladerige lagen van dit houtpapier bestaan. Latreille maakt gewag van eene in Brazilië voorkomende soort, die een' ruimen voorraad van honig verzamelt.
In het boek Josua worden wij onderrigt, dat God, door middel eener diersoort, tot dit geslacht behoorende, de twee Koningen der Amoriten van voor het aangezigt der kinderen Israëls verdreef. Het tweede deel der Reizen van Luitenant holman bevat de volgende anecdote, die tot opheldering dezer gebeurtenis kan dienen: ‘Acht mijlen van Grandie riepen de muilezeldrijvers eensklaps uit: “Marambundas! Marambundas!” welke uitroep de nadering van een heirleger van wespen verkondigt. In een oogenblik wierpen zich al onze dieren, beladen of niet, op hunne ruggen, allergeweldigst met de pooten slaande en schoppende; terwijl de zwarten en alle anderen, die niet reeds aangevallen waren, in verschillende rigtingen wegvloden, daarbij groote omwegen makende en met de uiterste zorg de

{==341==} {>>pagina-aanduiding<<}
drommen pijnigers ontwijkende, die als in eene digte wolk kwamen aansnorren. Nimmer nog heb ik een zoo plotseling en algemeen alarm gezien; en inderdaad geloof ik, al ware eene hoos of wolkbreuk boven ons hoofd losgebersten, de opschudding had niet geweldiger kunnen zijn. Evenwel, men moet erkennen, de schrik was niet zonder grond; want zoo onlijdelijk is de foltering, welke deze kleine aanranders veroorzaken, dat de dapperste reizigers zich niet schamen de vlugt te kiezen, zoodra zij slechts het geringste teeken van de nadering dezer geduchte zwermen vernemen; iets, hetgeen in de Campos of vlakten gansch niet ongewoon is.’
Wij gaan over tot die bewonderenswaardige schepseltjes, van welke een wijs man heeft aangemerkt, dat, ofschoon zij klein zijn onder de gevleugelden, derzelver vrucht nogtans onder de zoetigheden het zoetste is; die door den Hemel zelven onderwezene wiskunstenaars, welke, vóór dat nog eenig meetkundige berekend had, hoe een gegeven bestek de minste uitgebreidheid bij de meeste ruimte beslaan zoude, en vóór er eenig scheikundige bestond, die ontdekken kon, hoe men was uit plantensap kon trekken, door de Bron aller wijsheid geleerd, hunne zeshoekige celletjes van die reine bouwstof hebben zamengesteld, dezelve aan den bodem met drie ruitvormige stukken gesloten hebben, en, zonder studie of berekening, in staat geweest zijn, de aansluitende verdieping van celletjes zoodanig te vormen, dat elk dier ruiten er eene uitmaakte van den bodem der drie tegenoverstaande cellen, in dezer voege aan hun gebouw eene sterkte gevende, welke het op geene andere wijs had kunnen erlangen. Wijs in hun staatsbestuur, nijver en ijverig in hunnen arbeid, trouw voor hunne jongen en voor hunne koningin, geven zij den mensch eene les, die hen hunnen Oosterschen naam, zij die daar spreekt, doet waardig zijn. Ieder, die zich de moeite geeft hun uitwendig maaksel gade te slaan, zal elk deel daarvan op wonderbare wijs voor deszelfs onderscheidene werkzaamheden berekend vinden.

{==342==} {>>pagina-aanduiding<<}

Deze nuttige diertjes, de aandacht van den wijsgeer niet minder waardig dan de zorg van den huishoudkundige, zijn de eenige van hun geslacht, die niets beschadigen en niemand leed doen: zij nemen wat geen mensch verarmt, en verrijken zichzelven en ons door de kostbare voortbrengselen, welke hunne vlijt en bekwaamheid er uit weet te trekken - daarin echte zinnebeelden van eerlijke nijverheid.
De onderaardsche woningen van de hommel-bij zijn van eene veel ruwer architektuur, dan die der tamme of korf-bij: de cellen bestaan uit eene grove soort van was en zijn zeer verwardelijk geplaatst, zonder die meetkundige juistheid te vertoonen, welke men bij deze laatsten opmerkt.
Al de insekten van deze orde, wanneer zij tot hunnen volkomen' staat geraakt zijn, drinken den nektar uit den kelk der bloemen; maar geene soort doet dit, de korf- en hommel-bijen, als ook eene soort van wespen uitgezonderd, met oogmerk om voorraad op te leggen tot volgend gebruik.
Nu nog een woord over de mieren, diertjes bijna even merkwaardig als de bijen, uithoofde van hunne verwonderlijke nijverheid. Het zijn algemeene verzamelaars; wat hun ook voorkomt, dier of plant, levend of dood, alles is van hunne gading; en de paden, die naar hunne woonverblijven leiden, zijn altijd zwart van de heen en weder trekkende menigte. Hun voorname post schijnt te zijn, alles uit den weg te ruimen, wat niet op zijne plaats is, en zelf niet zorgen kan, dat het er komt. Ik ben ooggetuige geweest, hoe een aantal dier insekten een halfdood slangetje wegsleepten, van dikte als eene ganzepen. Evenwel verzamelen zij geenen wintervoorraad, zoo als de bijen, maar zuigen gaarne de zoete sappen uit vruchten, en ook die van de plantenluis, welke men wel hunne melkkoe mag noemen. Al hunne zorg en arbeid heeft betrekking op de kweeking en voeding hunner jongen.
Ik ben, zegt de Heer kirby, aan de vriendelijkheid

{==343==} {>>pagina-aanduiding<<}
van Luitenant-Kolonel sykes, van de Bombay-armee, eenige niet onbelangrijke opmerkingen over drie soorten van mieren verschuldigd, van welke de eene inzonderheid, die, naar hare gewoonte, om hare nesten op de boomen te bouwen, den naam van boommier draagt, een treffend voorbeeld geeft van het buitengemeen instinkt, hetwelk deze werkzame en zorgvuldige insekten onderscheidt.
De boommier bewoont het westelijke Ghaut-gebergte, onder het ontvangerschap van Poona, in Decan, op eene hoogte van twee- tot vierduizend voeten boven de oppervlakte der zee. Het diertje heeft eene ijzerkleur, en is twee tienden eener (Eng.) duim lang; het hoofd der geslachtloozen is buiten evenredigheid groot; het borstdeel van achteren met twee scherpe dorens of pennen gewapend. Wanneer de mier zich beweegt, keert zij het onderlijf achterwaarts over het borstdeel, en het knubbelige achtereind ligt alsdan in eene groef tusschen de twee dorens. Het mannetje heeft dezelve niet.
Deze mieren zijn opmerkelijk, doordien zij hunne woningen of nesten, welke de Maratten moongeara noemen, op de takken van velerlei boomsoorten plaatsen. Het zamenstel dier nesten is zonderling, beide wegens stof en bouwing, en draagt het kenmerk van verwonderlijk vooruitzigt en kunstvaardigheid. In gedaante verschillen zij van het bol- tot het eivormige, zijnde in dit laatste geval de langste as ongeveer tien en de kortste acht duimen lang. Wat de stof betreft, bestaan zij uit eene menigte dunne blaadjes koemest, hol gebogen even als de pannen op een huis, terwijl het bovendeel uit een onafgebroken blad bestaat, hetwelk den top van het nest als eene muts of kap overdekt. De bladen liggen golfs- of schulpswijs over elkander, zoodat er talrijke kleine gewelfde ingangen blijven, en desniettemin het binnenste tegen den regen beveiligd is. Gewoonlijk zijn zij aan het uiteinde van eenen tak gehecht, en eenige der kleinere taksspruiten gaan zelfs dwars door het nest. Eene regtstandige doorsnede van hetzelve doet eene me-
{==344==} {>>pagina-aanduiding<<}
nigte onregelmatige cellen zien, uit dezelfde stof en op dezelfde wijze als de buitendeelen zamengesteld. Naar het midden der woning zijn de cellen ruimer, dan die verder van hetzelve verwijderd liggen; somwijlen nemen de mieren eenig hun voorkomend dor blad in de vorming dier cellen te baat. De kweekerijen der jongen, in de onderscheiden tijdperken hunner ontwikkeling, zijn in onderscheidene deelen van het nest geplaatst. De cellen, die het naast aan het middelpunt liggen, zijn met zeer kleine eijeren gevuld, ongetwijfeld de laatst gelegde, de afgelegener bevatten er grootere (*), gemengd met bladeren, en de buitenste cellen hebben poppen, die op het uitkomen staan. Werkelijk vindt men in deze laatste kamertjes geene andere insekten dan gevleugelde. Het wijfje huist in eene groote of koninklijke kamer, digt bij het middelpunt van het nest: zij is
een halve duim lang, van de dikte eener kraaijepen, wit, en het onderlijf is omgeven met vijf of zes bruine banden; het hoofd is uiterst klein, en de beenen niet veel meer dan stompen. In hare cel opgesloten, leeft zij er in bestendige gevangenschap, en kan zich niet bewegen; eene omstandigheid, waarin deze mieren tot de witte mieren naderen, en die aantoont, dat zij als eene bijzondere soort beschouwd behooren te worden.
In de nesten was geen voorraad te vinden: zij leven dus van hunnen dagelijkschen arbeid. Van hunne noeste vlijt kunnen wij ons een begrip vormen, wanneer wij bedenken, dat de bouwstof, uit welke zij hunne nesten vervaardigen, te weten koemest, door hen op den grond moet opgespoord worden, en dat zij dezelve waarschijnlijk van eenen aanmerkelijken afstand moeten aan- en vervolgens de boomen opdragen.
Kolonel sykes verhaalde mij (zegt de Engelsche Schrijver, uit wien wij dit berigt overnemen) met betrekking tot eene soort van Indische mier, door hem de groote zwarte mier genoemd, eene anecdote, die een

{==345==} {>>pagina-aanduiding<<}
bewonderingwaardig voorbeeld levert van de volharding, met welke dit insekt naar eenig doel streeft, waarop het bijzonder gezet is; hij zelf, zijne echtgenoote en al zijn gezin waren ooggetuigen van het geval. Terwijl hij zijn verblijf te Poona hield, bleef gewoonlijk het dessert, dat uit fruit, gebak en ingemaakte lekkernijen bestond, op eene kleine bufettafel staan, in de veranda of galerij der eetkamer. Om hetzelve voor de plunderingen der insekten te beveiligen, stonden de pooten der tafel (volgens Indische gewoonte) in vier bakjes vol water; de tafel zelve werd een duim ver van den wand verwijderd, en was, ten einde het stof, dat door de open vensters mogt indringen, af te weren, met een tafellaken overdekt. In het eerst durfden de mieren niet wagen, het water over te steken; doch, daar het kanaal, 't welk zij over moesten, niet zeer breed en de zoetigheden op de tafel al te verlokkend waren, schijnen zij eindelijk alle gevaar getrotseerd, zich op den waterplas gewaagd, den togt over denzelven volbragt en het doel hunner wenschen bereikt te hebben, want elken ochtend vond men hen bij honderden druk bezig met smullen. Dagelijks ook werd regtsoefening over hen gehouden, zonder dat hun getal scheen te verminderen. Eindelijk bedacht men, de pooten der tafel, onmiddelbaar boven het water, rondom met terpentijn te besmeren. Dit scheen aanvankelijk voor de mieren een onoverkomelijke scheidsmuur te zijn, en verscheidene dagen lang bleven de dessertschotels onaangetast. Daarna bevond men, dat zij op nieuw door deze onafweerbare plunderaars bezocht werden; doch hoe de diertjes er bij kwamen, kon niemand begrijpen, tot dat eindelijk eens Kolonel sykes, die menigmaal langs de tafel voorbijkwam, tot zijne verbazing, eene mier, van den muur omtrent een' voet boven de tafel, op het kleed, dat dezelve bedekte, zag nedervallen; op die mier volgde eene tweede, op deze eene derde. Zoodat,
hoezeer men gedacht zou hebben, dat de kring van terpentijn om de pooten der tafel en haar afstand van den muur volkomen toereikende hinder-
{==346==} {>>pagina-aanduiding<<}
palen waren, de hulpmiddelen van het dier, wanneer het besloten had zijn oogmerk niet op te geven, ook dan nog niet uitgeput waren; maar dat het integendeel, tot eene zekere hoogte boven de tafel langs den muur opklimmende, door eene kleine poging tegen denzelven bij het vallen, het zoo wist in te rigten, dat het behouden op de tafel nederkwam. Kolonel sykes vraagt: Is dit instinkt? Ik zou: neen! antwoorden. De lust van het dier is sterk geprikkeld; deszelfs reuk onderrigt het waarschijnlijk, waar het de voorwerpen van zijn verlangen moet zoeken; eerst beproeft het den naasten weg; vindt het dezen afgesneden, zoo klimt het natuurlijk langs den muur op, bij welken de tafel geplaatst is, en slaagt eindelijk er zich op neêr te werpen, in deze geheele handeling de leiding zijner zinnen volgende.
Men heeft de aanmerking gemaakt, dat, ofschoon de mieren, onder onze luchtstreek, gedurende koude winters, in eenen staat van verstijving blijven en dus geene behoefte aan voedsel hebben, nogtans in warmere gewesten, gedurende den regentijd, wanneer zij waarschijnlijk hunne nesten niet verlaten kunnen, een vooruit opgelegde voorraad voor hen noodig moet zijn. Ofschoon nu de regentijd, ten minste in Amerika, een saizoen is, waarin de insekten vol leven en werkzaamheid zijn, wordt echter de aanmerking, dat de mieren in warme landen misschien voorraad opzamelen, bevestigd door een berigt, hetwelk Kolonel sykes mij omtrent eene andere miersoort gezonden heeft, welke tot hetzelfde geslacht als de bekende Bezoekmier schijnt te behooren, die, naar men zegt, op vaste tijden, de huizen te Suriname van derzelver ongedierte, muizen, ja zelfs ratten, komt zuiveren. De soort, waarover wij thans spreken, is door den Heer hope de zorgende mier genoemd. Men heeft bevonden, dat deze mieren, op heldere dagen, na lang aanhoudende regens gedurende de mousson, hun' voorraad van hooizaad en maïsgraan op de oppervlakte van den grond bragten, om het te droogen. Menigmaal zag men een groot aantal dier

{==347==} {>>pagina-aanduiding<<}
voorraadshoopen op de ruime paradevlakte te Poona. - Dit berigt levert het duidelijke bewijs, dat, waar luchtstreek en omstandigheden het vereischen, deze nijvere diertjes inderdaad voorraad opleggen.
Uit deze ons gedane, belangrijke mededeelingen (zegt de Engelsche Schrijver) mogen wij opmaken, hoe de handelingen der dieren zich wijzigen; zijnde menigmaal dezelfde verrigting in verschillende landen aan geheel onderscheidene diersoorten opgedragen. In de gematigde luchtstreken behooren de insekten, die door het verslinden of verwijderen van uitwerpselen en ander vuilnis het meest tot luchtzuivering toebrengen, onder de orde der schaalbijters of torren; maar in Indië, waar vermoedelijk talrijker werklieden vereischt worden om dit oogmerk der Voorzienigheid te vervullen, komen de Boommieren de torren te hulp, als stellende zij hare nesten uit deze stinkende metselstof te zamen, en zuiverende dus de oppervlakte van den grond, alzoo dit vuilnis, in de hoogte gebragt, waarschijnlijk spoedig droog en reukeloos wordt. Even zoo vindt men in Europa geene mieren, die, in den letterlijken zin, salomo's zedespreuk bewaarheden; maar in Indië zien wij, en zouden dit vermoedelijk evenzeer in Palestina zien, dat de bijen niet de eenige insekten zijn, welke voorraad voor den winter opzamelen, maar dat, waar zulks noodig wordt, ook de mieren met dit bewonderenswaardige instinkt begaafd zijn.

Facsimile's van twee handschriften, namelijk van Voltaire en Rousseau.

(Ontleend uit: Facsimile Handschriften berühmter Männer und Frauen. Bekannt gemacht von Dr. w. dorow, Berlin, 1836.)

Wanneer men als grondstelling mag aannemen, dat er in de menschelijke natuur geene ware tegenstrijdigheid

{==348==} {>>pagina-aanduiding<<}
bestaat, of liever dat geen lid van 's menschen ligchaam het andere weêrspreekt, zoo volgt daaruit misschien van zelf, dat alle ligchamelijke bewegingen van den mensch zich naar zijn temperament en karakter wijzigen - dus ook de bewegingen der hand, welke de schrijfpen bestuurt. Op eene uitmuntende wijs heeft lavater, in zijne Physiognomische Fragmenten, deze stelling verder uitgewerkt; hij gelooft niet alleen in 's menschen karakter eene bewonderenswaardige overeenkomst met deszelfs handschrift te vinden, maar ook in de overige bewegingen des ligchaams, en onder deze voornamelijk tusschen spraak, gang en schrift. Wil men echter den, bij andere physiognomische onderstellingen en vraagpunten menigwerf te zeer aan zijne verbeelding toegevenden lavater, ook met opzigt tot het hier beweerde niet als gezag laten gelden, zoo moet men in bedenking nemen, dat vele andere, van alle dweeperij afkeerige, uiterst bedachtzame mannen, onder welke wij hier alleen göthe noemen willen, wiens schoone verzameling handschriften van beroemde mannen daarvan het duidelijkste bewijs levert, zich althans geene vijanden der leer wegens het karakter der handschriften verklaard hebben. Uitgever dezes had vroeger gelegenheid, om dikwerf iets tot göthe's verzameling bij te dragen, en heeft daarbij van hem meer dan eenmaal de verzekering ontvangen: ‘dat het oordeel over het karakter der menschen, uit hunne handschriften afgeleid, hem zelden bedrogen had.’
De Physiognomische Fragmenten van lavater zijn deels vergeten, deels is het werk zeer zeldzaam en kostbaar geworden, en dus niet ligt voor ieder ten gebruike te verkrijgen. Wat deze buitengewone man over de handschriften der menschen gezegd heeft, zal derhalve zeker niet ongaarne gelezen worden; waarom dan ook de daartoe betrekkelijke plaats hier moge volgen: ‘Het eenvoudigste woord, dat zoo spoedig terneêrgeschreven is, hoe vele verschillend aangelegde punten bevat het niet! Uit hoe menigerlei bogten is het niet zaamgesteld! Wordt

{==349==} {>>pagina-aanduiding<<}
niet deze verscheidenheid in alle handschriften door ieder erkend? Spreken zelfs niet wettig ingestelde Geregtshoven, die anders de physiognomie van den geheelen mensch verwerpen, regt op de physiognomie van zijn handschrift? Dat wil zeggen: onderstelt men het niet als hoogstwaarschijnlijk, dat (eenige weinigen uitgezonderd) ieder mensch zijn eigen, persoonlijk en onnabootsbaar, ten minste zelden en moeijelijk geheel nabootsbaar handschrift heeft? En deze onloochenbare verscheidenheid zou geenen grond in de werkelijke verscheidenheid van het menschelijke karakter hebben? Men zal mij tegenwerpen: “Dezelfde mensch, die toch maar één karakter heeft, schrijft menigmaal zoo verschillend als mogelijk is.” Ik antwoord: Dezelfde mensch, die toch maar één karakter heeft, handelt menigmaal, ten minsten volgens den uiterlijken schijn, zoo verschillend als mogelijk is. En evenwel zelfs zijne meest verschillende handelingen hebben éénen stempel, ééne kleur, één gehalte. - Doch dit moge zijn zoo het wil; zoo is nogtans deze verscheidenheid in het schrift van eenen en denzelfden mensch geen bewijs tegen het beteekenisvolle, dat in het handschrift ligt, maar veeleer een duidelijk bewijs daarvoor. Want juist uit deze verscheidenheid wordt blijkbaar, dat het handschrift van een' mensch zich telkenmale rigt naar den toestand en de gemoedsgesteldheid, waarin hij zich voor dien tijd bevindt. Dezelfde mensch zal, met dezelfde inkt, dezelfde pen, op hetzelfde papier, aan zijn schrift een ander kenmerk geven, wanneer hij hevig vertoornd is, dan wanneer hij liefderijk en broederlijk troost. Wie durft loochenen, dat men het niet menigmaal een geschrift gemakkelijk kan aanzien, of het met kalmte of met onrust geschreven is? of het eenen langzamen, dan wel snellen, ordelijken of onordelijken, vasten of weifelenden, vluggen of loggen schrijver gehad heeft? Zijn niet over het algemeen bijna al de
handschriften van vrouwen meer vrouwelijk en minder vast dan die der mannen? Hoe meer ik de verschillende handschriften, die mij onder het oog ko-
{==350==} {>>pagina-aanduiding<<}
men, vergelijk, des te zekerder word ik, dat zij physiognomische uitdrukkingen, uitvloeisels van het karakter des schrijvers zijn. - Alle volken bijna hebben hunne nationale handschriften, gelijk zij hunne nationale troniën hebben - van welke ieder iets van het karakter der natie bezit, en niettemin ieder van de andere zoo zeer verschilt. Om mij wèl te verstaan: niet het geheele karakter, niet alle karakters, maar van menige karakters veel, van eenige daarentegen weinig, laat zich uit het bloote handschrift opmaken.’
Eene zeer merkwaardige verzameling van eigenhandig geschrevene, meestal ook wegens den inhoud belangrijke brieven van voorname personen uit alle landen en tijden, ligt den Uitgever dezes ten gebruike, en ook hij heeft, door derzelver bestudering, gelegenheid gehad, zich op menigerlei wijze van de waarheid der stelling van lavater te overtuigen.

Voltaire aan Frederik II.

Voltaire (geb. 20 Febr. 1691, gest. 30 Mei 1778) was op den 10 Julij 1750 naar Potsdam gekomen, om zijne dagen bij den Koning te eindigen; maar bekende omstandigheden verstoorden maar al te spoedig den vrede, en de vermaarde Fransche Dichter verliet, na menigerlei bittere krenkingen, op den 26 Mei 1753, Potsdam, begaf zich eerst naar de Baden van Plombieres; vervolgens, na eenig rondzwerven in Lotharingen en het zuiden van Frankrijk, zette hij zich bij Genève neder, alwaar hij een landgoed kocht, aan hetwelk hij den naam Délices gaf. Nog in hetzelfde jaar 1753 ware voltaire alreeds gaarne naar Sanssouci teruggekeerd; maar het gerucht, dat hij in Pruissen had achtergelaten, was hem tegen. Den 1 April 1754 schreef de Koning aan darget: ‘Voltaire heeft weder pogingen gedaan, om te mogen terugkeeren; maar de Hemel verhoede zulks: de Man is goed om gelezen te worden, maar gevaarlijk in den omgang.’ Zoo liet frederik, in Mei 1754, eenen brief van voltaire, zeer lakoniek, door eene vreemde hand beantwoorden. Eindelijk evenwel vergaf de Koning: hij bewonderde voltaire's geest te zeer, dan dat hij de briefwisseling met hem, waaraan hij gewoon was, niet gaarne

{==351==} {>>pagina-aanduiding<<}
wilde vernieuwen. In het begin van Julij 1755 kwam de jonge villaume, als Secretaris des Konings, met aanbevelingen van Délices, waardoor de oude vriendschappelijke betrekking weder schijnt aangeknoopt te zijn. Het eerste nagebleven blijk der nieuwe verbindtenis van voltaire met den Koning is de hier medegedeelde brief van den 4 Augustus 1755, waarbij des eerstgenoemden nieuwe Treurspel, het Weeskind van China, gevoegd was. Een geschenk, met zulke woorden vergezeld, konde frederik, bij zijne geestdrift voor des schrijvers poëzij, niet weêrstaan. Deze aanwijzingen mogen de belangrijkheid eens briefs doen kennen, welke hier, voor zoo veel wij weten, het eerst in druk en prent verschijnt.

Rousseau, (geb. 1712, overl. 2 Julij 1778) aan den Heer Pannifex.

Met de plaatsteekening: Londres, chez marc michel rey, Libraire, verscheen in 1763 een werk in twee deelen: l'Optique, ou le Chinois à Memphis; essais traduits de l'Egyptien. Het werk baarde groot opzien en veel strijd, wie wel de Maker zijn mogt. De Heer pannifex, die naar Straatsburg zich begaf, om er den Genèver Wijsgeer te ontmoeten, bragt het genoemde werk naar het vaderland, waarin rousseau eigenhandig de hier getrouwelijk afgeteekende regels schreef.

Het huiselijk leven en de laatste oogenblikken van Walter Scott.

Het is niet over het genie van Sir walter scott, dat ik spreken wil. Van welken schrijver toch is de letterkundige roem immer aan een langduriger en naauwgezetter onderzoek onderworpen geworden? Het is zijn werkdadig leven, zijne kracht van geest, zijn beleid in het bestuur zijner huiselijke zaken, zijn moed in tegenspoeden, zijne volhardende werkzaamheid in voorspoed, zijne gelatenheid bij deszelfs ommekeer, zijne hartstogtelijke liefde voor onafhankelijkheid; dit is het, wat ik voornemens ben uiteen te zetten, niet met de algemeene redevormen eener gewone lofspraak, maar met werkelijke daadzaken. Mijn stand in de

{==352==} {>>pagina-aanduiding<<}
wereld; mijne naauwe vriendschap met walter scott; de regtskundige raad, welken hij somwijlen bij mij kwam innemen, hebben mij in de gelegenheid gesteld, vrij innig vertrouwd te worden met de minstbekende bijzonderheden van een leven, zoo moedig en zoo ongekunsteld eenvoudig, dat ik het bijna groot en verheven zou noemen. Weldra zal men met mij moeten erkennen, dat, zoo de meeste schitterende daden, welker luister door de wereld bewonderd wordt, inderdaad slechts eene ijdele en nietswaardige kwakzalverij ten grondslag hebben, er daarentegen ook verborgene heldendaden bestaan, die het leven verslinden, en de hulde der menschen verwerven zouden, indien al wat achtingwaardig is door hen geacht wierd.
Bij zijne intrede in de wereld was walter scott niet geheel en al van ouderlijk vermogen ontbloot. Zijn inkomen, hoezeer uiterst beperkt, (res angusta domi) onthief hem van de verschrikkelijke slavernij des letteroefenaars, die gedwongen is met zijne hersenvruchten het dagelijksche brood te koopen, maar het was niet toereikend voor een' afstammeling der scotts, voor eenen bloedverwant des Hertogs van buccleugh. Met die middelmatige fortuin en met eene ligchaamsgezondheid, die, in 1818 eenen schok bekomen hebbende, sedert, tot zijnen dood toe, wankelend gebleven is, was het, dat hij zich in minder dan twaalf jaren tijds tot den eersten rang der letterkundige vernuften van Europa verhief, een geweldig zwaar bankroet doorstond, veertig boekdeelen in het licht gaf, verbindtenissen gestand deed, welke menig rijk' bankier in verlegenheid gebragt zouden hebben, en onder den arbeid bezweek, zonder vermogen aan zijn gezin na te laten, terwijl hij inspanning, zweet en bloed opgeofferd had aan eer en trouw. Men bewondert walter scott, na zijne werken gelezen te hebben; en echter kent men nog slechts de helft van zijn genie, ziel en deugd.
Ik ben in de laatste tijden van zijn leven zijn vriend geweest, en de bewijzen, welke ik voornemens ben bij te brengen, betreffen uitsluitend dat tijdperk van worsteling. In 1818 bragt eene galziekte zijne gezondheid in wanorde en ondermijnde zijn oorspronkelijk sterk ligchaamsgestel: elk ander zou onder den schok bezweken zijn; maar scott was een van die gunstelingen der natuur, die van het Opperwezen eene onbeschrijfelijke spierkracht ontvangen hebben, gepaard aan de fijnste gevoeligheid van het zenuwstelsel. Even als mi-
{==353==} {>>pagina-aanduiding<<}
rabeau, luther, fox, was hij een forsche kampvechter, begaafd met de constitutie van den man van genie; een dubbel temperament, welks hoogst zeldzame vereeniging nimmer mist wonderen te weeg te brengen. Een zijner vertrouwdste vrienden zegt, dat de spierkracht zijner armen geweldig was, en dat de ontwikkeling der borstkas bij hem de evenredigheden der sterkste manspersonen te boven ging. Overmatige arbeid heeft die reuzenkracht eindelijk gefnuikt: men weet, dat het eigen is aan verstandelijke werkzaamheden, den invloed van het zenuwgestel te verhoogen, ten koste der zamentrekbaarheid van de spieren. In 1818 ontmoette ik walter scott in eene der volkrijkste straten van Edimburg; hij zat te paard, voorovergebogen op den knop van den zadel, had moeite zich op te houden, bleek, met rimpels op het voorhoofd; hij geleek naar een stervende. ‘Zie eens,’ zeide hij tot mij, ‘ik rijd te paard voor mijne gezondheid; waarlijk de ellendigste aller ligchaamsbewegingen! De Doctors zeggen mij, dat lijden niet doet sterven. Moet ik nog drie maanden lijden, gelijk ik sedert eenigen tijd geleden heb, dan is sterven beter.’
Niet alleen stierf hij niet, maar door vijf jaren lang eenen uiterst strengen leefregel te volgen, herstelde hij allengskens. Die worsteling met ligchaamsleed deed hem geen enkel oogenblik zijnen verstandsarbeid staken. Twee meesterstukken: Ivanhoe en de Bruid van Lammermuir (*) zijn door den zieke aan anderen in de pen gezegd: beurtelings dienden de Heer john ballantyne en zijn rentmeester william laidlaw hem tot secretarissen. (De laatste was het, aan wien de inrigting en innerlijke verdeeling van Abbotsford opgedragen geweest zijn.) Te midden der kluchtigste tooneelen, terwijl hij het poetsierlijke karakter van Caleb Obaldistone schetste, of de grappige gesprekken van dat origineel ontwierp, dwong niet zelden de hevigheid zijner ligchaamspijn hem plotseling te zwijgen; hij staakte voor eenige oogenblikken het dicteren, en, zich vervolgens het laatste woord hebbende doen voorzeggen, vatte hij den draad van zijn verhaal weder op.
Op de derde reeks der Verhalen van mijn' Hospes, (†) op

{==354==} {>>pagina-aanduiding<<}
Ivanhoe en de Bruid van Lammermuir volgden het Klooster, de Abt, Kenilworth, twaalf boekdeelen in twaalf maanden tijds. Scott's roem had het toppunt bereikt; de Koning begiftigde hem met den titel van Baronet. Constable, wien deze werken een aanzienlijk vermogen verzekerden, schoot aan den oorsprong van hetzelve vrij groote sommen voor, door hulp van welke het kasteel Abbotsford met de uitgezochtste weelde, niet van pracht, maar van smaak en poëzij, versierd werd. Vorstelijke gastvrijheid ontving de talrijke vreemdelingen, welke Schotlands letterheid kwamen bezoeken. Hoe was het mogelijk, dat walter scott, gedwongen eene drukke en menigvuldige briefwisseling te onderhouden, veel menschen ontvangende, zijne vruchtbaarheid in het voortbrengen van geschriften niet zag verminderen? Hoe was het hem mogelijk, het getal zijner uren te vermeerderen, en niet te kort te schieten tot zoo ontzettend veel arbeids? Door welke verdeeling van zijnen tijd wist hij dit vraagstuk op te lossen? Hetgeen volgt, zal zulks doen zien.
De vijf volgende jaren zagen drieëntwintig nieuwe boekdeelen in het licht komen, onder welke vooral de Zeeroover, Nigel's Lotgevallen en Quentin Durward te noemen zijn. Nieuwe verfraaijingen maakten Abbotsford bijna tot een tooverslot. (*) Sir walter leefde in hetzelve, als een oud Baron uit de tijden van het leenstelsel. Maar was hij dan niet eene spruit uit den stam der scotts; en waren dan deze adellijke levenswijs, die Gothische torentjes, dat heerlijke kasteel, die uitgestrekte domeinen, alles met de punt der schrijfpen veroverd, niet ten minste even wettige bezittingen, als wanneer hun eigenaar dezelve met de punt zijns degens gewonnen had?
In 1825 bevond walter scott, na langdurige, onvermoeide arbeidzaamheid, en ondanks zijnen schijnbaren rijkdom, zich in vrij belemmerde omstandigheden. De domeinen van Abbotsford waren op het hoofd zijns oudsten zoons over-
{==355==} {>>pagina-aanduiding<<}
gedragen geworden, en hij zelf had, om de eer zijner zaken op te houden, voor 80,000 pond sterling aan wissels van het huis constable geëndosseerd; zijn persoonlijke eigendom, Abbotsford uitgezonderd, zou hoogstens 10,000 pond hebben opgebragt. Tot nog toe had het huis constable solide geschenen; maar eene crisis naderde; men had het crediet misbruikt, en alle beurzen dreigden zich te sluiten. Constable was een eerlijk man, maar wiens tot waagstukken geneigde geest, bij eene verbeelding vruchtbaar in uitzigten, die maar al te dikwijs bij de uitkomst bleken hersenschimmen geweest te zijn, het wezenlijke aan het onzekere waagde, en met noodlottige stoutheid de uiterste kansen der fortuin beproefde: zijne gezondheid had in 1825 veel geleden, toen hij, het al te menigvuldige, door hem in omloop gebragte, papier niet kunnende honoreren, beproeven wilde, of hij het niet kon doen vernieuwen. De vrees voor een volslagen bankroet maakte de Schotsche bankiers nog al handelbaar; maar te Londen moest men zich aan de woekereischen der geldzakken onderwerpen. De boekverkooper liet zich niet van zijn stuk brengen: hij ontwierp het plan van eene onmetelijke onderneming, tot welke napoleon's Leven, door walter scott, als 't ware de inleiding zijn moest; hij wist al de vermaardste schrijvers van het tijdpunt onder zijne vanen aan te werven; en buiten twijfel zou hij aan den ondergang ontkomen zijn, waren er niet juist toen aan de Londensche beurs zooveel ongevallen gebeurd. De schrik was algemeen; de woekeraars zelven
weigerden de schikkingen, tot welke men bereid was toe te treden; constable's betalingen werden gestaakt, en walter scott moest voorzien in de voldoening der 80,000 pond sterling, (f 960,000) voor welke hij geteekend had.
De slag kwam geheel onverwacht. Walter scott, met wien ik steeds naauwe vriendschapsbetrekkingen was blijven onderhouden, droeg dien zonder klagen; zijne gezondheid leed niet; zijn humeur bleef hetzelfde. Ik bezocht hem in zijn kleine huis te Edimburg, in de Castle-straat. In plaats van er de voornaamste verdieping te bewonen, was hij een' trap hooger gestegen. Bruce's schedel, een pleisterkop, afgegoten naar het bekkeneel zelf van den ouden heldenvorst, dat men in deszelfs graf gevonden had, was het eenige sieraad van den schoorsteenmantel. Een droevige November-zonneblik verlichtte dit overblijfsel van helden-
{==356==} {>>pagina-aanduiding<<}
grootheid; en geen gezigt was aandoenlijker, dan dat dier kleine kamer, bewoond door eenen man van genie, die gedwongen was, op zijn zestigste jaar, zijn geheele levensgebouw van voren af te beginnen.
In Januarij 1826 was de boedelsvereffening voleindigd. Van al de briefjes, door walter scott aan de order van constable geëndosseerd, kon er niet een eenig betaald worden. Hij was nu zestig jaar oud. Hij moest zich op nieuw eene loopbaan openen, in de behoeften van zijn gezin voorzien, en daarenboven tachtigduizend pond sterling betalen; zulk een ommekeer zou den moedigsten geest hebben doen sidderen. Niet alleen vernietigde de slag zijn geheele vermogen, maar kwetste ook zijnen goeden naam. Het gerucht verspreidde zich, dat hij den waren staat van constable's zaken vooruit geweten had, en dat het endosseren der wissels een onvergeeflijk middel geweest was om zich geld te verschaffen. De gebeurtenissen hebben bewezen, hoe ongegrond deze laatste beschuldiging was. Maar wat is er, waarvan men eenen man niet beschuldigt, die zoo ongelukkig is, genie te hebben! Eenigen zijner schuldeischers, een ras dat altijd gereedelijk kwade trouw onderstelt, toonden zich uiterst gestreng: men had hun onteerende vermoedens omtrent de eerlijkheid van hunnen schuldenaar bijgebragt.
Anderen, evenwel, kenden walter scott beter, en boden hem gemakkelijke schikkingen van betaling aan, gegrond op het vertrouwen, dat zijne braafheid inboezemde. Een Londensch bankier ging zelfs zoo ver van hem eene aanzienlijke som te doen toekomen, als leening om op onbepaalden tijd terug gegeven te worden. Walter scott wees het aanbod van de hand en zond het geld terug.
Kalm en met een vast besluit zag hij in éénen opslag al het nachtwaken, al de jaren van moeite, al den ontzettenden arbeid vooruit, die hem de betaling dezer schulden kosten zou. Niet alleen morde hij niet, maar men hoorde hem den boekhandelaar constable, die van bedriegelijk bankroet verdacht werd, verdedigen. ‘Zoolang God mij leven en gezondheid laat,’ zeide mij walter scott, ‘zal arbeid mij niet bang maken. Jaren lang immers heb ik, begraven in de holen van een vrijwillig zwoegen, doorgebragt; waarom zou ik nu, nu deze arbeid eene onvermijdelijke noodwendigheid wordt, er voor terugbeven?’ Zonder tijdverlies deed hij zijn huis te Edimburg en de meubelen daar-
{==357==} {>>pagina-aanduiding<<}
van in openbare veiling brengen; deed, ten behoeve zijner schuldeischers, zijn leven voor vijfentwintigduizend pond sterling verzekeren; stelde, als onderpand der schuld, al de meubelen en verdere goederen te Abbotsford in hun bezit, en teekende de verbindtenis, om dezelve, met eene jaarlijks te betalen som, tot volle afdoening van kapitaal en interessen toe, te zullen inlossen. Het lot scheen besloten te hebben, zijnen moed op de proef te stellen. De winter van 1826 was te Edimburg verschrikkelijk. Het weder was streng; het geld uiterst schaarsch; de koude nijpend; het volk misnoegd. Ter naauwernood vermogten de rijken den nood der geldcrisis, der schaarschte en van het strenge winterweder te weêrstaan. Lady scott, wier zenuwachtige aandoenlijkheid sedert lang voor haren man eene bron van hartzeer en ongerustheid geweest was, verviel in eene gevaarlijke ziekte. Zij was de dochter van eenen rijken koopman uit Lyon, charpentier geheeten: weldra kwam haar verlies de rampen van walter scott nog vermeerderen; hij had steeds, niettegenstaande de verregaande ligtgeraaktheid van haren
aard, in de beste eensgezindheid met haar geleefd, en was innig aan haar gehecht.
Van toen af aan sloot hij zich in zijn schrijfvertrek op, en, even als de soldaat en de zeeman, die geene schrede wijken van den post, welken men aan hunnen moed vertrouwd heeft, vervulde hij, met onbuigzame volharding, de taak, welke hij zich opgelegd had. Geene klagt ontsnapte hem, zelfs niet toen het publiek zijn prijsgegeven goed kwam koopen, bij die veiling, eene grievende en meestal vernederende plegtigheid, van welke hij zelf, in zijnen Guy Mannering, eene zoo aandoenlijke beschrijving gegeven had. Hij leverde den hoogsten bieder én zijne geliefde oudheden, én zijne bijna aangebedene boeken, die voor hem van zoo hooge waarde waren. Ik kwam hem omstreeks dien tijd bezoeken; hij had, in eene afgelegen straat, een zeer klein verblijf gehuurd; een student zou er zich naauwelijks mede vergenoegd hebben; hij verliet zijnen lessenaar niet meer. Zijne briefwisseling werd met elken dag drukker en gewigtiger; alle brieven beantwoordde hij, maar uiterst kort en zonder het geschrevene immer over te lezen. Steeds ten zes ure 's morgens uit zijn bed, had hij vóór tien ure een vol blad druks van zestien bladzijden octavo of vierentwintig duodecimo, voltooid. Daar ik hem de verbazing te kennen gaf, welke

{==358==} {>>pagina-aanduiding<<}
zulk eene vlugheid van werken bij mij verwekte: ‘O!’ zeide hij, ‘dit is nog slechts een gering kunststukje!’
Zijn schrift was zoo klein en digt geworden, dat elke zijner geschrevene bladzijden twee pagina's quarto-druk vulde. Kwam hij van zijne ambtsbezigheden terug, hoe moede hij ook zijn mogt, zoo vatte hij zijne taak weder op, nam slechts een kwartier uurs voor het middagmaal, ontving het bezoek van niemand, zette zich, zoodra het dessert afgenomen was, weder aan den arbeid, en staakte dien niet vóór laat in den nacht. Meer dan eens heb ik hem voorgehouden, hoeveel nadeel deze overmatige inspanning van geesten ligchaamskrachten aan zijne gezondheid moest toebrengen. Wanneer ik zoo sprak, dan glimlachte hij en zeide: ‘Kom, kom; het ijzer dient gesmeed zoolang het heet is.’
‘Maar, vreest gij dan niet, dat de krachtigste geest onder zulk eenen last bezwijken zal?’
‘Neen, ik ben zelfs overtuigd, dat men zich met letterwerk een fatsoenlijk inkomen verschaffen kan, zoo men er slechts veel geduld en een' matigen arbeid aan wil besteden. Het is een redmiddel, dat ik diegenen mijner vrienden aanraad, welken de jongste bankroeten tot armoede gebragt hebben; maar niemand wil naar mij luisteren.’
Walter scott vergiste zich: uit de buitengemeene vruchtbaarheid van zijnen geest, uit zijne verwonderlijke gemakkelijkheid van werken leidde hij gevolgtrekkingen af, die op het gros der menschen niet toepasselijk zijn. Die rijke en onuitputtelijke organisatie was met eene scheppende kracht begaafd, welke haar uitsluitend eigen was. Zoo schitterend een voorbeeld moet niemand misleiden; scott zelf is onder den arbeid bezweken. Leest Lord byron's bijzondere brieven en het gedenkschrift, hetwelk de Heer dallas aan dien dichter gewijd heeft, dan zult gij weten, hoe het gelegen is met dien worstelstrijd van het genie tegen de maatschappij, die brood aan hetzelve weigert. Byron, die noch arm, noch onbekend was, heeft vreeselijk moeten lijden. Tot welke armzalige kunstmiddelen heeft hij niet zijne toevlugt moeten nemen, ik zal niet zeggen om zijnen Childe Harold te doen slagen, maar om dien slechts gedrukt te krijgen! Volharding en bekwaamheid zijn niets zonder de ondersteuning van eigen vermogen; het bestaan en de welvaart van den man van genie hangen van de onzekerste wisselkan-
{==359==} {>>pagina-aanduiding<<}
sen af, zoo kapitalen, door zijne voorouders nagelaten, hem niet te hulp komen.
De eerste vrucht van dien geduchten arbeid, aan welken walter scott zich onderwierp, was een werk van ongelijk mindere waarde dan eenig dergene, welke de beroemde romanschrijver tot nog toe in het licht gegeven had, te weten Woodstock. Het slaafsche van werktuigelijken arbeid doet zich in dit opstel gevoelen; het mist de ongedwongenheid, de vrije opwelling, de wilde en onafhankelijke bevalligheid van Ivanhoe en Old Mortality. Constable's schuldeischers wilden op den druk van het werk beslag leggen, onder voorwendsel dat het aan dien boekhandelaar verkocht geworden en het derhalve nu hun eigendom was. ‘Het is waar,’ antwoordde scott hun, ‘ik heb beloofd te schrijven en constable heeft beloofd te betalen; maar constable heeft niet betaald, dus ben ik ook niet meer gehouden te schrijven. De helft van den roman zit nog in mijn hoofd en zal er in blijven tot gij u beter bezint.’
Deze standvastigheid bragt de aanvallers van hun stuk, en men veroorloofde walter scott eindelijk, zijne eigene schuldeischers te betalen naar mate hij werkte en geld ontving. De Geschiedenis van napoleon, die op Woodstock volgde, werd met eenen onbeschrijfelijken spoed voltooid; destijds was het, dat hij, om documenten te verzamelen en zekerheid te erlangen omtrent een en ander, een uitstapje naar Parijs deed; welk reistogtje veel toebragt tot herstel zijner gezondheid en tot verpoozing van zijnen afgematten geest.
‘Wat zegt gij,’ vroeg ik hem, ‘van uw togtje naar Frankrijk?’
‘Het zou allerliefst geweest zijn, zoo ik het incognito had kunnen bewaren; het luidruchtig eeronthaal, dat men mij gedaan heeft, is mij uiterst lastig geweest; maar beweging, plaatsverandering, nieuwheid van voorwerpen en al de drukte der reis hebben mij doen herleven. Te Edimburg waren mijne nachten slapeloos; eerst te Parijs heb ik weder leeren slapen. In Schotland hielden mijn ambt en het Leven van napoleon al mijne uren bezig, vermoeiden én mijnen geest én mijn ligchaam; slaap kwam in mijne oogen niet.’
De negen boekdeelen dier Geschiedenis van napoleon, een werk van zoo veel omvang, zoo ingewikkeid, zoo moeijelijk om er meester van te worden, vloeiden in één enkel

{==360==} {>>pagina-aanduiding<<}
jaar tijds uit zijne pen. De heldere schranderheid van zijnen geest bragt den onmetelijken schat van bouwstoffen, waarover hij beschikken kon, in orde en verband. Maar, te ontkennen is het niet, talrijke sporen van overhaasting en achteloosheid ontsieren dat groote werk. Menigmaal heeft hij zijn leedwezen betuigd, dat hij aan de geschiedenis van napoleon niet al den tijd had kunnen wijden, dien zulk eene onderneming vereischte. Uit het oogpunt van geldelijk belang had de uitslag zijne hoop zelfs overtroffen; het manuscript had hem 14,000 pond sterling (f 168,000) opgebragt.
Met deze som begon hij de aflossing zijner schulden, en, in handen zijner schuldeischers gestort, bragt zij zijne lasteteraars tot zwijgen. De oude gastvrijheid van zijn huis werd hervat, en met haar eene der uitgezochtste genietingen van zijn leven; de meeste tijdschriften dongen naar zijne medewerking, als naar eene gunst; buitenlanders betaalden, met handen vol gouds, elken regel van zijn schrift. Daar de staat zijner geldmiddelen hem niet langer vergunde, om ongelukkige schrijvers met geld te ondersteunen, vergoedde hij dit onvermogen, door hunnen letterarbeid in beoordeelende artikelen te vermelden en aan te prijzen; een liefdewerk, waaraan hij een deel van zijnen, thans zoo dubbel kostbaren, tijd besteedde.
‘Ik doe al wat ik kan,’ zeide hij mij eens; ‘doch maar al te dikwijls zijn mijne pogingen vruchteloos: de schrijver, dien ik van eenen goeden kant wil doen kennen, beijvert zich somtijds, om mij door slechte werken te logenstraffen. Er zijn lieden, die zich de ongeloofelijkste moeite geven, om zelven hun oordeel te spreken; ongelukkigen, die niets ter wereld in staat is te redden.’

(Het vervolg en slot hierna.)




Gedachten, rakende eene diep gezonken menschenklasse in de beschaafde maatschappij.

Ik was onlangs te Amsterdam. Als mijne geboortestad, draag ik haar hoog in het hart. Doch het is niet alleen om deze vooringenomenheid, dat ik haar, zoo menigwerf ik haar bezoek, met welgevallen intrede: het is ook om de bekende milddadigheid en hulpvaardigheid, welke Amstels inwoners

{==361==} {>>pagina-aanduiding<<}
zoo kennelijk versieren, waardoor zoo menige traan gedroogd, zoo menige ongelukkige uit bitteren nood gered en geholpen wordt; het is inzonderheid om de menigvuldige weldadige, het heil der menschheid bedoelende inrigtingen, welke men binnen hare veste aantreft, dat ik steeds met zekere aandoening hare, van der Vaderen noeste en onvermoeide werkzaamheid en vlijt getuigende, straten en grachten bewandel.
Eene toevallige omstandigheid echter deed bij mij de vraag ontstaan: Zou er evenwel, hier en elders in ons Vaderland, niet eene, het heil der gevallene menschheid betreffende, inrigting ontbreken? Ziehier de aanleiding tot die vraag: meestal ben ik voor mijne uitspanning in Amsterdam, en dan ben ik gewoon, als ik op weg ben, zoo als men dat noemt, zoo wat rond te slenteren, hier en daar eens stil te staan, voor winkels te kijken, de wijdloopige affiches van nieuwuitgekomene boeken of kunstwerken, als anderzins, door te snuffelen, enz. Zoo stond ik voor een' winkel op den hoek van zeker straatje, en naauwelijks had ik eenige oogenblikken daar vertoefd, of ik werd door eene der priesteressen van Venus, welke haren tempel op zoo menigvuldige plaatsen der groote stad hebben opgerigt, toegefluisterd. Met een' blik van de diepste verontwaardiging zie ik dat toonbeeld van ongeregelde driften aan, en, na haar een verachtelijk weg! te hebben toegegraauwd, ijlde ik, vrij onvergenoegd, dat ik zoo ongemanierd gestoord was, met rassche schreden van daar.
Maar, naauwelijks van mijne kwade luim eenigzins bekomen, begon ik mijzelven van ongeoorloofde liefdeloosheid, ja zelfs van wreedheid te beschuldigen. Hoe! had ik het regt, mijn' diepgevallen medemensch zoo onmeêdoogend te verachten? Deed ik niet veel beter en Christelijker, die treurig gevallene medelijdend te beklagen? Ook zij toch is een mensch, een mensch van gelijke beweging als ik, met denzelfden aanleg naar ziel en ligchaam bedeeld. Ben ik niet zoo diep ongelukkig - heeft dit geheel van mij afgehangen? Genoot ik niet eene godsdienstige en zedelijke opvoeding? Mogt ik niet het voorregt genieten, door goede voorbeelden in mijne jeugd omgeven te zijn? Werd er voor de ontwikkeling van mijne verstandelijke vermogens niet teeder gezorgd? En, was mijn verstand en hart alzoo tot krachtigen tegenstand toegerust, had ik wel met van buiten aangebragte omstandigheden zóó zwaar te kampen, als zij mis-
{==362==} {>>pagina-aanduiding<<}
schien, op wie ik met verachting had neêrgezien? Ik beken het, ik bloosde over mijzelven, en onwillekeurig drong zich het gedrag van mijnen grooten Meester ten aanzien van zondaren en tollenaren aan mij op. Ja, daar stond mij zijne handelwijze omtrent de overspelige vrouw met levendigheid voor den geest. ‘Wie uwer zonder zonde is, werpe den eersten steen op haar!’ dat woord drong door in mijne ziel. O! dacht ik, indien ik de geschiedenis dier ongelukkige eens kende, wie weet, hoe diep ik haar beklagen, hoe zeer ik mij het lot dier beklagenswaardige aantrekken zou! Uit de eene gedachte ontwikkelde zich de andere, en nu vroeg ik: Bemoeit men zich ook misschien te weinig met deze, het Christelijk medelijden toch niet geheel onwaardige, menschen? Laat men hen misschien ook te veel aan haar treurig lot over? Zouden er welligt ook middelen te vinden zijn, om zich deze ongelukkigen, die van alle godsdienstige en zedelijke opleiding, uit den aard der zake, verstoken zijn, op de eene of andere wijze aan te
trekken? Zoo lang zij in de donkere holen der ontucht verkeeren, mag men het voor hoogst moeijelijk, zoo niet onmogelijk houden, haar met eenig zedelijk licht te bestralen; doch, zoo eens eene berouwhebbende de woningen des verderfs wenschte te ontvlieden; - maar, verstooten door hare betrekkingen, indien zij die nog had, verstooten door de maatschappij, verstooten door de genen, die slechts van verre hare vroegere betrekkingen kenden, - waar dan henen? Zoo eens eene dier ongelukkigen, die den meesten tijd haars levens in de dienst der zonde had doorgebragt, nogtans tot inkeer kwame; of zoo eens eene, door krankheid overvallen, zich de ijselijkheid van haren zondigen toestand voor oogen stelde, en, op hare klagten, door hare medezondaressen, slechts met een honend lagchen beantwoord wierd, - waar han henen?
Ik weet het, er is een toevlugtsoord, waar geen boetvaardige afgewezen wordt; er is een antwoord op die vrage, voldoende voor ieder, die de stemme des roependen hoort, en die nog vastheid van geest genoeg heeft, om terug te keeren tot Hem, die nooit een' boeteling verstoot. Maar ach! de ongelukkige, die in de strikken der ondeugd zóó treurig verward is, hoort niet altijd die stem, of, wordt zij gekend of verstaan, de ongelukkige durft haar niet altijd als tot zich gesproken aanmerken, maar hoort veeleer, in het ontrust geweten, slechts eene stemme der wraak!

{==363==} {>>pagina-aanduiding<<}

Maar, zou dan ook de menschheid niet kunnen antwoorden? Zou zij geen toevlugtsoord kunnen openzetten, waar die rampzaligen zich bij voorraad redden konden uit den diepen afgrond des verderfs, die om haar gaapt? waar zij, die door haren ellendigen toestand nog tijdig zijn afgeschrikt, het haar hoe langer zoo dreigender wordend verderf konden ontvlugten?
Hoe dieper ik hierover nadacht, hoe belangrijker mij de vraag voorkwam: of er in ons godsdienstig Vaderland, hetwelk op zoovele heilrijke instellingen lroem mag dragen, niet eene zoodanige inrigting zou kunnen tot stand gebragt worden, door welke men zich het lot dier berouwhebbende zondaressen, die de wegen der ontucht verlaten wilden en aan de maatschappij wenschten teruggegeven te worden, meer bijzonder kon aantrekken? een verblijf, waarin zij konden opgenomen worden, die, of uit vrije beweging, of op aandrang van anderen, derwaarts zich begeven wilden, en waar het natuurlijk aan die middelen niet ontbreken zoude, welke tot godsdienstige kennis en deugd opleiden, en door welke de mogelijkheid zou kunnen bestaan, om deze of gene in het maatschappelijk leven, verbeterd, terug te voeren, en voor den tijd en de eeuwigheid te behouden?
Ik achtte het niet ongepast, deze gedachte, door dit algemeen gelezen en geacht Tijdschrift, bekend te maken, en, indien het wijs en doelmatig konde geoordeeld worden, aan zoodanig voorstel gevolg te geven, de aandacht van menschenvrienden daarop te vestigen.
Men zegge niet, dat door zoodanige inrigting het kwaad kon in de hand gewerkt worden, naardien men zou meenen geruster te kunnen zondigen, als er zulk eene gelegenheid bestond, om, na een in de dienst der zonde doorgebragt leven, in een gesticht voor boetvaardigheid te worden opgenomen. Ik geloof mij van breede redenering te kunnen onthouden, en mij, als eene krachtige wederlegging, veilig te mogen beroepen op de resultaten, welke het menschlievend Nederlandsch Genootschap: Tot zedelijke verbetering der Gevangenen, alreeds oplevert. Of zouden er thans meer misdaden gepleegd worden, omdat zoodanige instelling bestaat?
Steller dezes is desniettemin geenszins van meening, dat aan de tot stand brenging van zoodanige inrigting geene groote zwarigheden zouden verbonden zijn; maar het komt hem echter voor, ofschoon hij voor het tegenwoordige daarin niet

{==364==} {>>pagina-aanduiding<<}
opzettelijk treden wil, dat ook nog wel veel tot oplossing dier zwarigheden zou kunnen bijgebragt worden.
En hiermede eindigt hij dit geschrijf, zijne Lezers verzoekende deze gedachten te nemen zoo als zij zijn.

v.d.H.

Naschrift op het overzigt van de geschiedenis der mnemonika, enz.

Bovenstaande Overzigt reeds afgedrukt zijnde, werd ons door eene vriendelijke hand medegedeeld het werkje: Simonides, ofte die Memori-const, wiens werckinghe met vaste redenen en oorsaken is bevesticht. Door hermannus jansz follinvs, der vrije consten ende der medecyne Doctor. Tot behulp aller studenten, wijsgierighen, liefhebberen, welcke die memori-cracht noodich hebben. Salich zijn die consten, als die constenaers alleen van haer oordeelen. Ghedrukt t' Haerlem, bij adriaen rooman. Voor daniel de keyser, Boeckverkooper. Anno 1612. Kl. 8o. 57 fol. - De opdragt er van is geteekend: Vvt Sandtvoort. Ao. CIƆ. DC.XII. H. follinvs, Philosooph & Med.
Deze Schrijver was nog een jonghman, afkomstig van Staveren, en zijn vader Predikant te Zandvoort. Dit een en ander blijkt uit de opdragt van en uit een paar der negen eer-lof-clinck-ghedichten enz. voor een ander werkje van denzelfden Schrijver: Physiognomia ofte Menschen-kenner. Mitsgaders simonides, ofte die Memori-const. Crachtelijk en cortelijck uyt aristoteles, met natuerlycke redenen bewesen door als boven, enz. enz. Haerlem, als boven, 1613. Kl. 8o. 52 fol. Zijnde deze beide werkjes dan ook bij elkander gebonden, en wel dit laatste vooraan.
De naam van schenkel wordt ook daarin te vergeefs gezocht; maar Cap. 1 van eerstgemeld geschrift bevat onder anderen het navolgende: ‘Ick hebbe twee boecken hieraf in 't Latijn beschreven, waervan den eenen verclaert diepsinnich het object ofte ooghwit deser conste; maer onse Nederlandsche tale en can het niet verdraghen, dat wij dese philosophie den ghemeenen man voorhouden, versekert zijnde, dat Philosophen ghenoechsaem daeraen hebben te doen. Het tweede hout ende vervaet de wetten, na wien wij ons

{==365==} {>>pagina-aanduiding<<}
moeten draghen in de werckinghe, van welcken wij V.L. hier alleen sullen stellen het cort begrijp, sooveel als onsen tale wil toelaten, ende V.L. verstant sal connen verdraghen. Dit selvende mach getuijghen den wijsen, gheleerden, experten thomas carbasius, Doctor der philosophie ende medecijne binnen Hoorn, wien ick door nieuwsgiericheyt dit werck binnen Parijs (alwaer ick desen const opentlijck leerde) hebbe ghetoont,’ enz.
Aanzienlijke jongelieden schijnen zich voormaals veel op de beoefening der Memoriekunst toegelegd te hebben; verg. de afscheidsrede van j. cats in de groote vergadering van 1651, bij aitzema, 3de deel, bl. 603.
Erasmus bespotte dezelve intusschen in zijne Samenspraeken. Rotterd. 1684. Zie bl. 542. Ars notoria, dat is, de konst der geheugenisse, waar hij ten slotte zegt: ‘Ik kenne geen andere kunst der geheugenisse, als zorg, liefde en volstandigheid.’

De uitspraak der gezworenen.

(Eene aandoenlijke Gebeurtenis. Uit het Engelsch.)

Het volgende verhaal bevat eene schildering der laatste tooneelen uit het leven van eenen ongelukkigen, die, in den vollen, rijk prijkenden bloei van aanwezen en werken weggemaaid, met eenen schandvlekkenden dood de schrikwekkende haast moest boeten, waarmede bij de Engelsche Geregtshoven de letter der wet den naam eens menschen uit het boek der levenden uitwischt. Gevallen als dat, waarvan wij thans zullen spreken, - en dat het niet het eenige van dien aard is, bewijst meer dan ééne zwarte bladzijde in de lijfstraffelijke geschiedenis van dat volk, - moeten ons met regt wantrouwend maken omtrent de zoo hooggeprezene voordeelen der regtspraak door Gezworenen, aan welker onfeilbare beslissing, die in ééne zitting over leven en dood gebiedt, inzonderheid de Britten eene bijna afgodische vereering toebrengen! De echtheid des gevals behoort des te minder in twijfel getrokken te worden, daar het een Engelschman is, die, door de mededeeling van hetzelve, tegen

{==366==} {>>pagina-aanduiding<<}
de oudste en hoogstgeprezene inrigting van zijn volk eene zoo opmerkingwaardige getuigenis aflegt.
Het is nu reeds een aantal jaren geleden - dus verhaalt onze berigtgever - toen ik eens eene zitting van het Geregtshof van Old Bailey bijwoonde. De digt ineen gedrongen hoop der in de beperkte ruimte reeds verzamelde toeschouwers, het drijven en dringen der tallooze menigte, welke vruchteloos den ingang derzelve belegerd hield, de ongeduldige, bijna angstvolle verwachting op de aangezigten der aanwezigen - dit alles deed mij terstond vermoeden, dat er eene handeling van meer dan gewone beduidenis op dit jammervol tooneel van menschelijke ellende en menschelijke vernedering toebereid werd. De gevangene, over wiens zaak beslist moest worden, verscheen. Het was een jongman van ongeveer twintig jaren, van slanke, rijzige gestalte, en van een uiterlijk, welks edel voorkomen deelneming en achting gebood. Het donkere haar, 't welk in wanorde van het hooge voorhoofd op de schouders nedergolfde, gaf aan zijn anders regelmatig gelaat eene vreemde uitdrukking van wildbruisende hartstogtelijkheid; maar uit al zijne trekken sprak een gemoedstoestand, die gewoonlijk den misdadiger niet eigen schijnt, en de blikken der vergadering hingen met weemoedige belangstelling aan den ongelukkigen en aan de noodlottige plaats, waarop hij zich bevond, en van welke hij zich meer dan eens met ontzetting en afgrijzen had afgewend.
De akte van beschuldiging werd voorgelezen; zij behelsde het relaas eener gruwelijke misdaad, begaan onder omstandigheden van verraad en ondankbaarheid, die aan het afschuwelijke van het bedrijf iets gedrogtelijks bijzetteden. De beschuldigde was, gelijk zulks in den loop der verhandelingen bleek, van geboorte een Schot, en zoon van een' hoogbejaarden algemeen geachten Predikant der Cameronianen. Hij zelf had op de Hoogeschool te Glasgow door bekwaamheid en kunde uitgemunt, en na voleindigde studiën alreeds de waa digheid van Evangelieleeraar verworven.
Nog gedurende zijn akademieleven had hij met den zoon van een' zeer gegoeden Edelman uit de Hooglanden kennis gemaakt en vriendschap gesloten; eenen jongeling, met hem van bijna gelijken ouderdom, en versierd met de beminnelijkste eigenschappen van verstand en hart. De vader van dezen zijnen vriend, verheugd over den vriendschapsband tusschen twee edele, gelijk gestemde zielen, had voor den jon-
{==367==} {>>pagina-aanduiding<<}
gen geestelijke eene zoo hartelijke genegenheid opgevat, dat hij hem eene predikantsplaats in de Hooglanden - het doel zijner aardsche wenschen - verschaft, en daaraan tevens het niet minder welkome beding gehecht had, alvorens dit beroep te aanvaarden, zijnen zoon op eene reis door de merkwaardigste gewesten van het vaste land te verzellen. Ten gevolge hiervan waren de jonge lieden naar Londen gekomen, waar zij aanzienlijke geldsommen te ontvangen en de noodige toebereidselen tot hunne togten te maken hadden. Alles was afgesproken en geregeld, de dag van het vertrek bepaald - daar vond men, op zekeren nacht, den jongen Edelman in zijn bed vermoord, onder omstandigheden, die, met bijna onweêrsprekelijke zekerheid, aanwezen, dat zijn reisgenoot de dader geweest was. Het hierdoor tegen hem ontstane vermoeden werd, bij nader onderzoek, door verscheidene daadzaken, die den moord voorafgegaan waren, bevestigd. Eenige dagen te voren reeds had men hen in hun vertrek met zeer luide, toornige stem, hooren spreken. Het onderwerp hunner woordwisseling was, naar men vermoedde, eene vrouwelijke persoon, wier naam ook genoemd werd, en die aan beide bekend was. Men had duidelijk en stellig de woorden jaloezij, wraak verstaan; ook was het niet onopgemerkt gebleven, hoe, van dat oogenblik af, eene zigtbare verkoeling en verwijdering de plaats der vroegere vrolijke en innige vriendschap tusschen hen had ingenomen; het gedrag van den beschuldigde jegens zijnen vriend, voor wien hij anders met onvermoeiden ijver bezorgd
geweest was, had zich oogenschijnlijk veranderd, was stijf, koel, gemelijk geworden, en zoodanig gebleven tot op den noodlottigen avond, als wanneer zij een klein gastmaal aangeregt hadden, om, onder het klinken der bekers, van hunne vrienden en landgenooten afscheid te nemen.
De hoofdgetuige tegen den gevangene was een oude bediende van den vermoorde, een grijsaard van eerwaardig voorkomen, dien de rouw over zijnen, op zulk eene wijze om het leven gekomen heer diep ter nedergebogen had. Hij verklaarde, dat hij, in gemelden schrikkelijken nacht, door een gedruisch in de kamer van zijnen heer, hetgeen hem toegeschenen had alsof twee menschen in harden strijd met elkander worstelden, uit den slaap gejaagd, en met den huiswaard, dien hij terstond te hulp geroepen had, in het vertrek getreden was, welks deur hij had vinden openstaan.

{==368==} {>>pagina-aanduiding<<}
Het eerste, wat hij gezien had, was eene omgeworpene kaars geweest, die nog rookend op den grond lag, vervolgens het bed van zijnen heer stroomende van bloed, en over het lijk van den vermoorde heen gebogen, in eene bukkende houding, de gedaante van deszelfs moordenaar, den hier voor het geregt staande, met doodbleek gezigt, bloedbevlekte handen, naast hem het werktuig zijner daad, een mes, hetwelk terstond herkend werd aan hem toe te behooren, terwijl hij zelf zich in eenen toestand bevond, die van een vreeselijk schuldig, tot in het binnenste geschokt, gemoed allerduidelijkst en ontzettendst getuigde. De gevangene was in de ontleedkunde niet onervaren; menigmaal had men hem hooren zeggen en in het gesprek beschrijven, hoe iemand op de gemakkelijkste en snelste wijze gedood kon worden; met deze beschrijving kwam de plaats der wonde aan het lijk naauwkeurig overeen. Om de mate van verdenking en van schande vol te meten, werden ook nog eenige banknoten, welke de vermoorde kort te voren uit handen van den wisselaar ontvangen had, aan het geregt vertoond door eene juffer, (dezelfde, van welke hier boven reeds gesproken is) die de beschuldigde dikwijls bezocht had, en die thans als getuige tegen hem optrad, en verklaarde gemelde banknoten van hem ontvangen te hebben. - Uit al deze daadzaken, die met naauwgezetheid gewikt en gewogen werden, scheen, helaas! maar al te duidelijk te blijken, dat de ongelukkige jongeling, door ondeugend gezelschap bedorven, door de bekoring van het geld verleid, verblind door dolle jaloezij, hierbij misschien ook nog door genoten wijn aangezet, het heilige kleinood zijner schuldelooze ziel had weggeworpen, en de ontzettende bloedschuld van vriendenmoord op zijn geweten geladen.
Gedurende den geheelen tijd, dat de hartverscheurende gebeurtenis behandeld werd, scheen de gevangene onder het gevoel zijner ellende bijna te bezwijken. Nadat de aanklagt en het verhoor der getuigen voleindigd waren, riep de Voorzitter van het Geregtshof hem plegtig en met ernstige woorden op, om voor te dragen, wat hij tot zijne verdediging te zeggen had. Hij stond op, en, na een' korten, maar geweldigen en pijnlijken kampstrijd, sprak hij de vergadering, in den beginne met zwakke, bevende stem, maar weldra meer bedaard en vast, ongeveer op de volgende wijze aan:
‘Mijne Heeren Regters en Gezworenen! Gij verlangt

{==369==} {>>pagina-aanduiding<<}
van mij, dat ik mijne verdediging zal voordragen; maar ik kan mij niet verdedigen, en evenwel ben ik niet schuldig. God alleen weet, dat ik het niet ben! Is het zijn wil, zoo kan Hij, en ook Hij alleen, mij verlossen uit deze diepte van vernedering, uit deze grondelooze ellende, in welker nacht geen straal van aardsche hoop meer dringt. Wil Hij het niet, zoo onderwerp ik mij zwijgend aan zijn raadsbesluit. Gij hebt hier de geschiedenis van eene verschrikkelijke gruweldaad voor u hooren ontvouwen, welker vereenigde omstandigheden met zoo treffende, alvermogende kracht tegen mij getuigen, dat in uwe ziel niet wel eene schaduw van twijfel aan mijne schuld kan overgebleven zijn. Te wèl zie ik in, dat menschelijke hulp mij en mijne zaak niet meer baten kan; daarom heb ik ook versmaad, mij van de regtsgeleerde redekunst te bedienen, of de vruchtelooze welbespraaktheid van bezoldigde verdedigers in te roepen. Ik zelf heb u niets verder te zeggen, dan dat ik onschuldig ben, hoe vijandig ook alles tot mijnen ondergang schijnt zaamgezworen te zijn. De wereld noemt dit gaarne de werking van een onvermijdelijk noodlot; ik erken ook hierin de wegen eener ondoorgrondelijke, maar nimmer dwalende Voorzienigheid. De juffer, die als getuige tegen mij is opgetreden, heeft het geld uit mijne handen niet ontvangen. Het was mijne maar al te gegronde bezorgdheid voor den gevaarlijken invloed, dien zij op mijnen armen vriend verkregen had, die aanleiding tot zijne kortstondige verkoeling en verwijdering van mij gegeven heeft; eene opwelling, welke zijn beter gevoel en zijn onbegrensd vertrouwen in de zuiverheid mijner bedoeling hem welhaast hielpen overwinnen. De bezoeken, welke ik bij de juffer heb afgelegd, hadden geen ander oogmerk, dan om haar over te halen, alle verbindtenis met hem voor altijd op te geven. Wat nu die schrikkelijke nacht betreft, die weldra een tweede offer zal wegslepen, zoo zal ik zeggen, wat ik daarvan weet. Ik ontwaakte door een gedruisch in de
kamer van mijnen vriend, die digt bij de mijne was. Ik luisterde - alles was weder stil; doch kort daarop hoorde ik een geluid, hetwelk de doodsnik van den ongelukkige moet geweest zijn, maar dien ik voor het werktuigelijke kreunen in een' onrustigen en gestoorden slaap hield. Desniettemin dreef mij een donker gevoel van angst naar de kamer, waaruit dat geluid was voortgekomen; bij het matte licht eener kaars werd ik mijnen vriend gewaar in

{==370==} {>>pagina-aanduiding<<}
den toestand, die u beschreven geworden is.’ - Hier verliet den ongelukkige de kracht om voort te spreken. Met zigtbare inspanning poogde hij zijne aandoening meester te worden, en vervolgde: ‘Van hetgeen nu verder voorviel, weet ik niets. Ik vermoed, dat ik mij op het lijk geworpen, de kaars op den grond heb doen vallen, en dat het gedruisch van dit alles dien getrouwen bediende heeft doen ontwaken, wien ik overigens hetgeen hij tegen mij gedaan en gesproken heeft uit den grond mijns harten vergeef. Toen ik weder tot mijzelven kwam, was de kamer vol menschen; doch ik, ik zag niemand; ik zag alleen hem, die daar dood in het bed lag. - Dit, Mijne Heeren, is mijn eenvoudig verhaal en verdediging. Hopen durf ik niet, dat het die massa van bewijsgronden zal vernietigen, welke zich onoverkomelijk en onverzettelijk, zoo het schijnt, tegen mij opgehoopt hebben; want wèl weet ik, er is, behalve mij, niemand, op wien ook slechts de geringste verdenking wegens die verfoeijelijke moorddaad kan vallen. Desniettemin bezweer ik u: overlegt wel, overijlt u niet, hoedt u onschuldig bloed te vergieten! Moge de Alwetende uwe zielen leiden en verlichten! Op Hem berust mijne eenige, mijne algeheele hoop - menschen kunnen mij niet redden.’
De Gezworenen verwijderden zich. Hunne beraadslaging duurde een half uur; eenen tusschentijd, om welken af te schilderen de taal der menschen te arm is. Hunne uitspraak was: schuldig! De gevangene hoorde die eerbiedig en gelaten. De President van het Geregtshof stond op, en sprak het doodvonnis over hem uit, met plegtige, de ziel op eene geweldige wijs aangrijpende woorden, die meer dan eenmaal door den drang van zijn diep getroffen gevoel werden afgebroken. Hij verklaarde, ook zelf van de schuld des aangeklaagden volkomen overtuigd te zijn; weemoedig betreurde hij het schandelijke misbruik van zoo heerlijke geestvermogens, en dat een gemoed, eens rein en onberispelijk, zoo diep en onredbaar in de magt van het kwaad had kunnen vervallen; hij vermaande den verdoolde, door eene berouwvolle erkentenis, zijne schuld nog ten minste eenigzins te verminderen, en niet te volharden in verstokte betuigingen zijner onschuld, die zijn leven toch niet meer konden redden, en hem slechts den weg sloten tot de genade van den Almagtige.
Nog eenmaal rees nu de gevonnisde van zijne zitplaats. Ik kan mij niet herinneren, immer een gelaat gezien te heb-
{==371==} {>>pagina-aanduiding<<}
ben, waarop de uitdrukking van innige zielsrust, waarop de zegepraal over de sterke banden, weike ons aan deze aarde boeijen, treffender geprent stonden. Het was niet langer de onwillekeurige angst, welke de nog onzekere beslissing tusschen leven en dood al bevend te gemoet ziet, het was de triomferende en toch demoedige blik van hem, wien de kroon des marteldoms en eene haven der rust uit gindsche wereld als toewenken. ‘Met onderwerping,’ dus sprak hij, ‘berust ik in het vonnis, hetwelk de wetten van mijn land over mij hebben doen vellen. Ik sterf onschuldig; maar ik dank den eerwaardigen Regter, die mijn oordeel spreken moest, voor de menschlievende, waarlijk Christelijke deelneming, waarmede hij eenen verlorenen behandeld heeft, die zoo diep in schuld en schande verzonken schijnt. De Gezworenen konden, naar hunne overtuiging, geene andere uitspraak doen; verre van mij zij het, tegen hem of hen te morren! Eene hoogere hand heeft over mij beslist. O, mogt het offer van mijn leven, zoo al niet eene misdaad, welke ik nimmer begaan heb, toch eene menigte misslagen verzoenen, waaraan ik mij schuldig ken! Onmogelijk kan ik de vingerwijzing van een' verheven' Bestuurder onzer dagen, ook zelfs in mijne tegenwoordige droefenis, miskennen. Met vurige, gloeijende liefde hing ik aan het leven, en zelfs nog in het begin van deze mijne beproeving koesterde ik de blijde hoop van gered en aan mijnen dierbaren vader, aan mijn vaderland en aan de achting aller goede menschen teruggegeven te zullen worden. Thans getroost ik mij, in stille berusting, te sterven, met het heilige vertrouwen, dat het daarboven wijselijk zoodanig besloten was, om der wereld en hare wetten een waarschuwend, leerrijk voorbeeld te geven, mijne ziel van hare menigvuldige gebreken te louteren, en dezelve te genezen van de ijdelheid, dat zij meer naar den bijval
der menschen gestreefd heeft, dan naar den vrede met God.’
Terwijl deze woorden gesproken werden, heerschte er in de zaal eene doodsche, door geen' ademtogt afgebrokene stilte; met roerlooze spanning hingen de blikken der vergaderden aan den sprekenden jongeling, en op aller aangezigten was onmiskenbaar de weifelende kamp tusschen afschuw en medelijden geteekend, onzeker of zij den vromen, hoogbegaafden redenaar voor onschuldig houden en bewonderen,

{==372==} {>>pagina-aanduiding<<}
dan wel voor den overtuigden maar huichelenden moordenaar moesten terugbeven.
Naauwelijks had de gevonnisde met spreken opgehouden, of de diepe, plegtige stilte werd door den uitroep gestoord: ‘O God! ik dank u, hij is onschuldig.’ - Met onweêrstaanbare kracht troffen deze woorden de harten der aanwezigen. Zij waren voortgekomen uit den mond van eenen grijsaard met zilverwitte haren, die niet ver van mij gezeten had, en thans, in de houding van een' biddende, op de knieën gezonken was; zijne handen waren krampachtig zaamgevouwen; zijne lippen bewogen zich, maar de oogen waren gesloten - het was zijn vader! Een jong en schoon meisje had hare armen om den hals van den ouden man gestrengeld en hing aan zijne borst, bleek en zonder beweging - het was zijne zuster! De gevangene was, bij den toon der welbekende stem, opgesprongen; onwillekeurig wilde hij naar zijnen vader toevliegen; daar herinnerden zijne boeijen hem den toestand, waarin hij was, en met eenen blik, die mij het hart doorsneed, zonk hij op zijne zitplaats terug; een stroom van tranen gaf hem verligting. - Ik zwijg van den indruk, dien dit schouwspel op de vergadering maakte; geen oog bleef zonder tranen; zelfs de cipier, die thans optrad, om den veroordeelde naar deszelfs gevangenis terug te voeren, verrigtte zijne taak met ontroering.
De voltrekking van het vonnis was op den eerstvolgenden Maandag bepaald. Mijn thans overleden oom, wiens post het was, de duistere verblijven der ellende te bezoeken, en de laatste lijdensuren der verdoolden, door opwekking eener berouwvolle hoop op de genade van den Albarmhartigen, te verhelderen, was onvermoeid in zijne liefdediensten bij den jongen Schot. Maar hij heeft mij menigmaal verzekerd, dat hij tot hem gegaan was, niet om te geven, maar om te ontvangen, en dat de vrome berusting, de ongekunstelde bescheidenheid van den beminnenswaardigen lijder hem en allen, die hem kwamen bezoeken, van deszelfs onschuld innig overtuigden. Pogingen werden er gedaan om hem te redden; maar zij waren of ontoereikend, of kwamen te laat.
De dag der doodstraf was daar. Mijn oom nam mij met zich naar de gevangenis. Ik was destijds nog een zeer jong mensch, los en onnadenkend; maar ik ontving op die plaats eenen indruk, dien alle volgende jaren en lotgevallen, dien kommer en vreugde nimmer hebben kunnen uitwisschen of

{==373==} {>>pagina-aanduiding<<}
zelfs verzwakken, en die nog heden, in mijne stille eenzaamheid, nadat ik vrienden, vermogen en gezondheid verloren heb, voor mij eene rijke bron van troost gebleven is.
Onze weg leidde door een gevangenvertrek, waarin drie veroordeelden zaten, welke binnen weinige dagen opgehangen moesten worden. Een derzelven zat in doffe onverschilligheid, en staarde gedachteloos in een verscheurd gebedenboek, terwijl hij werktuigelijk de daarin voorgeschrevene gebeden en formulieren opzeide; maar klaarblijkelijk was zijn geest met geheel andere dingen bezig. De twee anderen hadden eene kruik met Porter tusschen zich staan, rookten tabak en speelden op de kaart, zonder zich door iets hoegenaamd te laten storen. Alle drie schenen volkomen gevoelloos of tot ongevoeligheid verhard. Des te treffender was het onderscheid, hetwelk de meer inwendige, van dit vertrek gescheidene gevangenkamer en derzelver bewoners aanboden. Wel is waar was ook dit vertrek duister en treurig; maar de nette zindelijkheid van het weinige en grove huisraad bewees, dat eene vrouwelijke hand hier bezig geweest, en dat het haar gelukt was, door de voor geene beschrijving vatbare bekwaamheid, welke der sekse eigen is, zelfs aan de donkere muren van eenen kerker eenen, wel is waar kortstondigen, maar echter behagelijken zweem van huiselijkheid bij te zetten. Aan den haard brandde een vriendelijk kolenvuur; een ruiker bloemen in een gebroken glas verspreidde zijne geuren door het vertrek - doch waarom mij bij de vermelding van zulke kleinigheden opgehouden? - Met innigen weemoed hechtte zich mijn oog aan het bleek, afgevallen en desniettemin opgeruimde gelaat van den jongman, aan de slanke gestalte van zijne zuster en verzorgster, die nu voor de laatste maal aan zijnen hals hing en zijne ketenen met hare tranen bevochtigde. Met eerbied zag ik naar den achtbaren grijsaard, die bezig was zijne ziel in den gebede uit te storten. Het zilverlokkige hoofd, eens vrij en krachtig opgeheven, was thans demoedig in het stof gebogen, en evenwel straalden zijne trekken, terwijl de warme levenszon door het getraliede venster des kerkers dezelve bescheen, van eene bijna bovenaardsche
hoogheid.
Ook de zoon wendde zich thans tot het gebed, en waarschijnlijk is er nooit een reiner uit boeijen en kerker ten hemel opgestegen! Nadat hij geëindigd had, stond hij blijmoedig en getroost op, en zeide tot den ouden man:

{==374==} {>>pagina-aanduiding<<}
‘Thans, vader, ben ik bereid. Geef mij uwen zegen, en gij, mijne zuster, vaarwel!’ Hij omarmde het schreijende meisje, en beide knielden voor den grijsaard neder, die de sidderende handen over hen ophief, en zijne kinderen tot sterven en tot leven zegende.
Mijn oom waagde het niet, dit heilige oogenblik te storen. Alle drie waren klaarblijkelijk boven elken menschelijken troost verheven. - De klok deed zich hooren; het was het teeken tot den laatsten gang des levensmoeden. Met eene onbeschrijfelijke zielskalmte nam hij van zijne medegevangenen afscheid, deelde eenige geschenken onder hen uit, keerde zich vervolgens tot mijnen oom, dankte hem met innige hartelijkheid voor de liefde en trouw, welke hij hem bewezen had, en beval zijne dierbare achterblijvenden, zijnen ouden vader en zuster, aan deszelfs zorgen, tot op het oogenblik, dat zij naar hun vaderland zouden kunnen terugkeeren. Ik vermogt geen woord tot hem te spreken, maar greep eene zijner handen en schreide bitter.
De menschelijk voelende vrouw van den cipier trok zich het arme meisje aan, dat onmagtig neêrgezonken was, en de trein zette zich langzaam in beweging naar de regtplaats. De gevangene besteeg het schavot met vasten tred, zijnen vader meer ondersteunende, dan door hem ondersteund. Hij sprak eenige woorden tot het vergaderde volk, hetwelk in ontelbare menigte toegestroomd was; hij betuigde hun, dat hij onschuldig stierf, en hoopte, dat zijne onschuld nog eenmaal aan den dag zou komen, doch dat hij thans tevreden en met volle berusting in den wil des Hemels ten dood ging. - Hierna knielde hij voor de laatste reize neder, stortte nog eenmaal de volle ziel in een stil maar vurig gebed voor den Regter aller menschen uit, sloeg nog eenmaal eenen blik van innige liefde op zijnen verlaten vader, en trad daarna met vastheid naar de hem aangeduide plaats. De scherpregter bedekte hem het wezen en bragt de koord in orde. De beneden staande menigte bewoog zich plotseling, als van onwillekeurige ijzing terugbevend - de gelouterde ziel was uit hare banden verlost!
Slechts weinige weken daarna, terwijl nog de oude vader, na het doorstaan eener zware ziekte, te zwak was om de terugreis naar Schotland te kunnen verduren, werd het in hechtenis geraken van een' beruchten struikroover de aanleiding tot het ontdekken van een der schandelijkste komplotten, die

{==375==} {>>pagina-aanduiding<<}
immer door booswichten gesmeed, of waarvan immer de onschuld het slagtoffer geworden was. De misdadiger, wel beseffende, dat voor hem toch niets meer te hopen was, bekende, dat hij, omgekocht door het listige, gewetenlooze vrouwspersoon, den moord gepleegd had. De vader hoorde dit gewenscht, maar ontzettend berigt met kalme bedaardheid aan, en zeide: ‘Ik wist, dat hij onschuldig was. Wat mij betreft, ik zal spoedig bij hem zijn; maar om zijner zuster wille is het mij lief, dat ook de wereld het vernomen heeft - deze heeft het achtbare, het Goddelijke der onschuld niet kunnen begrijpen.’
De jammervolle geschiedenis had de deelneming van allen gewekt. De regering bood den ouden man een aanzienlijk jaargeld voor het overige van zijn leven. Hij wees het met fierheid van de hand. ‘Wil men, dat ik mij het bloed van mijn kind zal laten betalen?’ zeide hij. Men besefte, men eerde zijn gevoel, en drong niet verder bij hem aan. Een eenvoudig, maar waardig gedenkteeken dekte het gemeenschappelijke graf der beide slagtoffers, die elkander op eene zoo wonderbaar vreeselijke wijs op den weg naar de eeuwigheid verzeld hadden. De vader keerde naar Schotland terug, doch stierf er weinige dagen na zijne aankomst. Weldra volgde hem ook zijne wegkwijnende dochter in het graf.




Aan mijn zoontje.


Lieve jongen, kom eens nader; 
Zie, hoe dankbaar is uw vader, 
Nu gij weder jarig zijt; 
Moeder gaf u duizend kusjes; 
Zie, hoe uwe lieve zusjes 
Op uw jaarfeest zijn verblijd. 
 
Tranen voelde ik mij ontvloeijen, 
En de bruine kaken gloeijen 
Van de reinste vadervreugd; 
'k Was van hemelweelde als dronken, 
Toen, toen gij mij werdt geschonken, 
Beeld van mijne vroege jeugd! 
 
'k Vouwde toen de handen zamen, 
En een staamlend: Amen, amen! 

{==376==} {>>pagina-aanduiding<<}

Was mijn dankbeê voor Gods troon: 
Knielde ik toen eerbiedig neder, 
Zie, o God! ik doe het weder 
Op het jaarfeest van mijn' zoon. 
 
Jongen, hebt gij nu zes jaren 
Met mij 's levens zee bevaren 
En geen kommer nog gesmaakt; 
Toen ge uw reis hebt aangevangen, 
Kuste ik u op mond en wangen, - 
Doe 't mij, als mijn doodsuur naakt! 
 
Hebt gij op de levensbaren 
Op geen klip of rots gevaren, 
't Zal toch zoo niet blijven gaan; 
Neen, mijn jongen, 't kan niet wezen; 
Maar, wat stormen u doen vreezen, 
Deugd alleen zal blijven staan. 
 
Leer u dan aan haar gewennen; 
Leer vroeg uwen Schepper kennen; 
Wijd u aan de dienst van God: 
Dan zult gij gelukkig leven; 
Dan zal Gods genade u geven 
Eeuwig leven - zalig lot! 
 
Lieve Jezus! vol erbarmen 
Naamt gij kindren in uwe armen 
Op deze aarde, o Kindervrind! 
Lieve Jezus! Hemelkoning! 
Leid mijn kind naar 's Vaders woning, 
Die, als Gij, het teêr bemint. 
 
jr. van duyn,

Landman. (*) 
Naaldwijk,

11 Jan. 1837. 



{==377==} {>>pagina-aanduiding<<}

Walter Scott's kinderlijke leeftijd door hemzelven verhaald.

Onze eeuw toont zich zoo gretig naar letterkundige anecdoten en levensbeschrijvingen, dat ieder, die eenmaal geslaagd is, de oplettendheid der menigte, in meerdere of mindere mate, op zich te vestigen, alle regt heeft, om voor die algemeene drift bevreesd te worden, en wèl doet, voorzorgen te nemen bij het nageslacht. Mijne populariteit heeft niet alleen mijne verdiensten, maar ook mijne hoop en mijnen wensch overtroffen. Ik mag dus, zonder al te laatdunkend te zijn, mij geregtigd achten, mijne biografen vooruit te loopen.
In het leven van zekere dichters ligt eene zeer gewigtige les van zedeleer besloten, en weinige preken kunnen met meer vrucht gelezen worden, dan de biografiën van savage, burns, of chatterton. Zoo ik gelooven kon, in mijn karakter, gelijk deze drie even ongelukkige als vermaarde mannen, eenig gebrek of hoedanigheid te bezitten, welke dezelfde ontwikkeling en uiteenzetting verdienden, zou ik hetzelve even gereedelijk aan het ontleedmes der zedekundigen overgeven, als ik mijn ligchaam aan dat der geneeskundigen zou overlaten, bijaldien de anatomie daarin de oorzaak en het geneesmiddel van eenige tot nog toe voor onheelbaar gehoudene kwaal kon vinden; maar, dank zij mijnen stand in de maatschappij, evenmin als de begaafdheden dier uitstekende mannen, heb ik hunne geweldige hartstogten bezeten. Ondertusschen, ofschoon de sortuin mij niet in eenen toestand geplaatst had, om die geweldige worstelingen te moeten verduren, in welke het genie niet altijd de overhand behoudt en zich vlekkeloos bewaart, zoo zullen zij, die deze mijne gedenkschriften lezen mogten, er eenige aangiften in kunnen ontmoeten, misschien niet zonder nut tot zelfverbetering en tot de opvoeding van anderen.
Elke Schot heeft een geslachtregister: het is zijn nationaal prerogatief, even onvervreemdbaar als zijn trots en zijne armoede. Ik ben noch van zeer hoogen adel, noch van zeer lage geboorte; maar, volgens de vooroordeelen van mijn land, kan ik mij adellijk noemen, als zijnde, hoewel van verre, aan oude geslachten verwant, zoo van vaders als van moeders zijde. Mijn overgrootvader was walter scott,

{==378==} {>>pagina-aanduiding<<}
overbekend in Teviotdale door den bijnaam van den Laird met den baard, hem gegeven naar den langen baard, aan welken hij gezworen had noch schaar noch scheermes toe te laten, zoo lang niet de wettige dynastie der stuarts hersteld zou zijn. Die walter scott was mede een letterminnaar en een vriend van Dr. pitcairn, eenen Jacobiet even als hij. Zijne zorgelooze wijsbegeerte was niet minder noodlottig, dan zijne staatkundige denkwijze, voor het erfelijk vermogen zijner afstammelingen.
Walter scott met den baard liet drie zonen na, van welke de tweede, robbert scott, mijn grootvader was. Hij was tot de zeedienst opgevoed; maar, bij zijne eerste proefreis niet verre van Dundee schipbreuk geleden hebbende, kreeg hij zulk eenen weêrzin tegen de zee, dat hij geen' voet meer aan scheepsboord wilde zetten. Dit bragt hem in onmin met zijnen vader, die hem wegzond, met de verklaring, dat hij dan zien moest, hoe hij door de wereld kwam. Robbert was een dier werkzame geesten, voor welke zulk een ongeluk er weldra geen meer is. Hij begon met zich tot eenen Whig te maken, te gelijker tijd én de staatkundige meeningen én de geleerde armoede zijns vaders afzwerende. Een bloedverwant, de Heer scott van Harden, gaf hem zijne landhoeve Sandy-Knowe in pacht, en hij nam tot zijnen schaapherder zekeren hogg, eenen ouden bediende der familie, die hem de som van 30 pond sterling, welke hij gedurende zijnen diensttijd bespaard had, ter leen gaf. Met deze som, toen ter tijd genoegzaam om eene boerderij op te zetten en dezelve van vee te voorzien, vertrokken baas en knecht naar de jaarmarkt van Wooler. De herder bezag achter elkander al de schaapskooijen, zocht een honderd stuks uit, en ging mijnen grootvader opzoeken, om hem den koop te doen sluiten. Maar, hoe groot was niet zijne verbazing, toen hij dezen op een kostbaar paard zag zitten, waarmede hij het plein der harddraverijen over galoppeerde, en hetwelk hij voor zijne 30 pond sterling gekocht had! De beruchte koop der groene brillen, waaraan mozes uit den Predikant van Wakefield het hem vertrouwde geld besteedt, stortte de familie primrose in geenen grooteren schrik: de arme oude herder kon van den zijnen, over de onberadenheid mijns grootvaders, niet tot
zichzelven komen. Doch, de zaak lag er toe: zij keerden te zamen naar Sandy-Knowe terug, zonder een enkel schaap, maar met een

{==379==} {>>pagina-aanduiding<<}
mooi paard. Ondertusschen, alles liep gelukkiger af, dan men had kunnen verwachten. Na eenige dagen verzelde robbert scott, die een der beste ruiters van zijnen tijd was, zijnen neef, john scott van Harden, op de jagt, en deed zijn nieuwgekocht ros zulke kunststukken uitvoeren, dat hij het nog eens zoo duur verkocht, als hij het gekocht had. Ditmaal bekwam de hoeve het noodige vee, en in korten tijd werd mijn grootvader een der meest nijvere en gegoede hoevenaars van het land. Hij huwde vervolgens barbara haliburton, en had met haar een talrijk geslacht.
Walter scott, mijn vader, de oudste zoon van robbert, werd in 1729 geboren, en was bestemd om writer of the signet te worden (schrijver van het zegel; een beroep, dat gelijktijdig iets heeft van die van advocaat, notaris en procureur.) Ik moet hem aanhalen als voorbeeld, hoe iemand zich beroemd kan maken in eenen levensstand, voor welken aard en aanleg hem in geenen deele geschikt deden zijn. Hij was een liefhebber van werken, en bezat eene natuurlijke gaaf, om de afgetrokkene leer van het leenregt te ontleden; maar hem ontbrak die gevatte scherpzinnigheid, welke den pleitbezorger zoo noodig is, en om met de behoeften, grillen en dwaasheden van sommigen zijn voordeel te doen, én om zich voor de schurkerij en de boosaardigheid van anderen te hoeden. Oom Toby (uit den Tristram Shandy) zou geen onnoozeler zaakwaarnemer geweest zijn, dan mijn vader het was. Men zou gezegd hebben, dat hij de taak op zich genomen had, om alleen al de spitsboeverijen, die, sedert vrouw Chicane de wereld regeert, aan de procureurs te last gelegd worden, te vergoeden. Hij had voor zijne cliënten eenen bijna bespottelijken dienstijver, en dwong hen, goedschiks kwaadschiks, tot hetgeen hun voordeelig was. Niet alleen verstond hij de kunst niet, om zijn verdiend loon van hen te verkrijgen, maar hij leende hun ook nog geld. Daar de pleitzuchtigen, die zijn kantoor bezochten, tot allerlei staatkundige denkwijzen behoorden, droeg hij de uiterste zorg, om niemand door eenige naar partijzucht zweemende uitdrukking te krenken, en hij had een geheel woordenboek van kiesch gewikte spreekwijzen, die evenzeer bij Whigs als bij Jacobieten gebruikt konden worden. Evenwel, zijne verdraagzaamheid had hare grenzen, en niet allen, die hij als cliënten ontving, zou hij als huisvrienden toegelaten hebben; ziehier daarvan een voorbeeld.
Sedert eenigen tijd zag mijne moeder, elken avond, in eene draagkoets een' persoon aan huis komen, die in een' wijden mantel gehuld was, en bij haren man tot op den tijd van het avondeten, ja somwijlen nog langer, opgesloten bleef. Zij vroeg mijnen vader, wie toch die geheimzinnige personaadje zijn mogt; doch de onbepaalde antwoorden, welke zij kreeg, prikkelden hare nieuwsgierigheid meer, dan zij dezelve voldeden. Eindelijk, op zekeren avond, het oogen-
{==380==} {>>pagina-aanduiding<<}
blik afwachtende, waarop zij zou hooren schellen, om door den knecht den draagstoel van den onbekende te doen roepen, treedt zij plotseling in mijns vaders kabinet met een' trekpot en twee kopjes op een blaadje: ‘Neem niet kwalijk, Heeren, dat ik u stoor; maar gij zijt zoolang zamen in conferentie geweest, dat ik gemeend heb, dat een kop thee ulieden niet onaangenaam zou zijn.’ De onbekende, wiens welgemaaktheid en aanzienlijk voorkomen haar terstond in het oog vielen, nam met eene buiging de hem gebodene verversching aan; maar de oude procureur maakte haar een knorrig en weigerend gezigt, dat ieder ander, behalve zijne vrouw, verschrikt zou hebben. Een oogenblik daarna vertrekt de vreemdeling, na haar met den bevalligsten zwier bedankt te hebben. Naauwelijks is hij over den drempel, of mijn vader grijpt het ledige kopje, hetwelk op de tafel was blijven staan, en werpt het op den grond, dat het in duizend stukken springt. ‘Mijn kopje, mijn mooije porseleinen kopje!’ roept mijne moeder; ‘waarom breekt gij mijn kopje?’ Mijn vader, haar doende zwijgen, zegt: ‘Om u te straffen voor uwe nieuwsgierigheid, Mevrouw! Weet, dat mijn beroep mij dwingt, wegens zaken, lieden te ontvangen, die ik voor geen geld ter wereld als gasten onder mijn dak zou zien. God beware mij, dat mijne lippen, of die van iemand der mijnen, immer het kopje zouden aanroeren, waaruit een verrader gedronken heeft! Hij, die daar zoo even mijn huis verlaat, is de Heer
murray van Broughton, die, na geheimschrijver van Prins karel eduard geweest te zijn, niet geaarzeld heeft, zijn leven en vermogen te redden door verloochening en verraad.’

(Het vervolg hierna.)

Een paar vertaalde zinsneden uit het jongste mandement (1837) des bisschops van Gent.

- Men zou zeggen, dat er, in onze beide Vlaanderen vooral, menschen zijn, die het leed doet het volk godsdienstig te zien; voor 't minst verzuimen zij niets, om, in onze steden zoo wel, als op het platte land, deze grondbeginselen te verzwakken. Elk middel, om dit goddelooze doel te bereiken, schijnt hun welkom. Niet voldaan met alles in 't werk te stellen, om het volk te lokken naar danspartijen en afschuwelijke schouwtooneelen van zedeloosheid en ongodsdienstigheid, tot bederf des harten, verspreiden zij tegenwoordig de Heilige Schrift in ongewijde talen, om des te zekerder de onnoozele geloovigen te verleiden, gelijk hunne hun waardige voorgangers zulks, met zoo betreurenswaardig gevolg, deden in de zestiende eeuw. Wij hopen, dat de verlichte ijver onzer welbeminde Medeärbeiders ditmaal de vernieuwde pogingen dier Bijbelgenootschappen zal verijdelen, wier heillooze strekking de Pauselijke Magten met zoo veel krachts hebben aangetoond.






{==381==} {>>pagina-aanduiding<<}

Mengelwerk.

Over Izaäk Molenaar.

Door N. Swart. (*)

De man, over wien ik u dezen avond wensch bezig te houden, is bij weinigen uwer misschien zelfs bij name bekend. En wanneer ik u zeg, dat hij een eenvoudig Doopsgezind Predikant was, in zijne buiten ons land gelegene geboortestad, vóór ruim een jaar overleden, dat hij bij zijn leven geen enkel geschrift het licht heeft doen zien, en dat hij, gedurende zijnen laatsten tijd, in de gevoelens verkeerde, aan welke een vóór weinige jaren tot het Christendom bekeerde Israëliet te dezer stede den gemeenzamen naam geeft, (†) dan zult gij u voorzeker verwonderen, dat ik de gedachtenis van molenaar openlijk vieren wil. Inderdaad, G.H., er bestond gedurende dien laatsten tijd tusschen ons weinige gemeenschap, en ik moest de teleurstelling ondergaan,

{==382==} {>>pagina-aanduiding<<}
dat zijn zoon hier ter studie kwam, zonder mij zelfs eenen groet van zijnen vader over te brengen. Maar ik weet, dat het vriendenhart aan deze handelwijze geen deel had; dat welligt zekere onachtzaamheid, den braven man eigen, gevoegd bij het groot aantal zijner vrienden en betrekkingen, alleen dit verzuim te weeg bragt. En wat de zaak in het algemeen betreft, behalve de verwijdering van zijne woonplaats, die enkel briefwisseling zou hebben toegelaten, molenaar was zoo geheel wat hij was, zoo geheel Godsdienstminnaar in het bijzonder, dat men bezwaarlijk over eenige andere zaak met hem spreken of handelen kon. Zijne taal was altijd uitstorting des harten, gemeenmaking van hetgeen alle zijne gedachten en gewaarwordingen vervulde, en waar dit geen' ingang, geen' weerklank, geene dankbare teruggave vond, daar was het een zaad, dat op de rots viel, en hem, die het uitstrooide, alleen smartelijk gevoel deed oogsten. Niet dat hij geen wederspraak kon lijden, geene wijziging van zijn gevoelen wilde toelaten; integendeel, altijd verschilden wij aanmerkelijk in wijze van zien en gevoelen, zonder dat dit, in vroeger tijd, iets aan het aangename onzer gesprekken ontnam; maar er moest een zekere grond van overeenkomst, eene zekere gelijkheid in het voorwerp der wederkeerige liefde en beijvering aanwezig zijn, en te dezen opzigte vond hij thans gewis betere gelegenheid, om zijn gloeijend hart te luchten, dan bij voorstanders van den invloed der rede op het geloof.
Deze omstandigheden ontnemen dus niets aan de verkleefdheid, die ik voor zijne nagedachtenis bezit. En gelijk de herinnering van vervlogen rein en schoon genot eene zoo blijde als dankbare gewaarwording bij ons pleegt op te wekken, zoo spoedt mijn geest inzonderheid gaarne naar den tijd terug, dat ik met dezen man, toen jongeling, door de innigste gemeenzaamheid en het zoetste vertrouwen was verbonden. Elk onzer heeft doorgaans een bijzonder tijdperk zijns levens tot het geliefde voorwerp zijner herinnering en vermelding aan

{==383==} {>>pagina-aanduiding<<}
kroost en vrienden uitgekozen. Deze vertelt van zijne vroege jeugd, die van zijne akademiejaren, een ander van den eersten huwelijkstijd, vooral wanneer die door vroeg verlies als eene vruchtbare plek in de levenswoestijne daarligt: wat mij betreft, de kinderjaren lieten geene sterke indrukken in mijn hart achter; de daarop volgende leeftijd had bijna meer leed dan lust; in de jongelingsjaren ontbrak mij lang het onontbeerlijkste in dezen tijd, het regte genot der vriendschap; alleen de laatste maanden mijner voorbereiding tot het heilig dienstwerk, de maanden mijner bekendheid met molenaar en sommige andere edele jongelingen, deden mij eerst het ware en verhevene genot des levens kennen. Veel goeds heb ik sedert dien tijd van Gods weldadige hand ontvangen en genoten; door vele dierbare betrekkingen en genoegens zie ik mij steeds omringd; maar geen licht, dat die vroege stralen van den helderen levensdag voor mijne herinnering verdooft, geene verandering, die mij jegens het verledene ondankbaar zal maken.
Vergeeft mij, M.H., dat ik zoo veel over mijzelven sprak. Ik wilde u tegen de ongunstige stemming wapenen, welke een onbekende naam soms mogt inboezemen, en ik verval in een gevaarlijker misslag; ik stel mijn' naam daarvoor in de plaats! Heb ik echter mijn doel niet geheel gemist, dan heb ik u allen in de zaak betrokken, u aller gedachten op bepaalde, aangename punten van herinnering teruggebragt, en alzoo verschooning voor mijn ondernemen gevonden. Mogten nu mijne krachten maar toereikend zijn, om het belangrijke, dat waarlijk in de stof ligt opgesloten, wèl te ontwikkelen en in het licht te stellen! Mogt ik ten minste uwe toegevendheid niet onwaardig geacht worden!
Om u niet te lang met bloote vertellingen bezig te houden, die welligt niemand genoegzaam belang zouden inboezemen, begin ik met eene aanmerking, den persoon des mans betreffende, die ons welligt tot nadere ontwikkeling, ten leiddraad zal verstrekken. Zijne gestalte was klein maar breed en gespierd, zijn aangezigt smal,

{==384==} {>>pagina-aanduiding<<}
bleek en weinig gebaard, gelijk ook zijn schedel slechts met dunne, ligtkleurige haren was bezet. Zijne stem was zwaar, maar viel niet zelden als in een' hooger' toon; zijne uitspraak, die naar het Hoogduitsche trok, had iets vreemds en plomps, en hij was verre van vlug en vaardig ter tonge te zijn. - Uit deze beschrijving zoudt gij bezwaarlijk tot de beminnelijkheid van zijn' persoon en omgang besluiten; en echter was hij dit in zoo hooge mate, als maar weinigen het, met de grootste voorregten van natuur en oefening, worden. Al de jonge lieden waren zijne vrienden; de beschaafdste vrouwen, met welke hij hier of elders in aanraking kwam, vatten belangstelling voor hem op, en de eerste geleerden van ons Vaderland, muntinghe, van der palm en anderen, (*) hebben hem met hunne achting en liefde vereerd. In Duitschland was hij gemeenzaam aan het huis van den beroemden griesbach, wiens reeds bejaarde maar beminnelijke en letterlievende gade vooral groot belang in hem stelde. - Bezat hij dan zoo groote bekwaamheden, geleerdheid, gemakkelijkheid en rijkdom van gezellig onderhoud, beleefdheid en slimme opmerking van elks zwakke of sterke zijde? Schoon van geleerde en beschaafde kundigheden geenszins ontbloot, was hij echter een te gezellig wezen en te weinig naauwgezet op het gebruik van den tijd, om te dezen juist uit te munten. En eene ziekte van ligchaam en geest, die meerdere jaren uit zijnen besten studietijd wegnam, verhinderde dit te meer. In muzijk,
teekenkunst (†) en dergelijke was hij praktisch, zoo ik meen, geheel onervaren. En om iemands hart door welgeplaatste of fijn-
{==385==} {>>pagina-aanduiding<<}
gesponnene vleijerij te winnen, dat was ten allerverste van zijne geaardheid verwijderd. Wat was het dan, dat zoo velen en velerleijen aan hem verbond, ja door banden der vriendschap naauw verstrengelde? Het schijnen mij toe inzonderheid drie eigenschappen van zijn hart en geest te zijn geweest: vooreerst, de zachte, liefderijke, vriendelijke gesteldheid van zijn' aard en karakter; ten andere, de gevoelige, werkzame, dichterlijke stemming van zijn gemoed; en eindelijk, de warme en hooge godsdienstigheid, met het een en ander gepaard gaande.
Wat het eerste, de zachte liefde, betreft, zij was als eene familiegave; moeder, zuster en broeders (den vader heb ik niet gekend) deelden in dezelve. Schoon ik sedert twintig en dertig jaren dezelven niet meer zag, en drie hunner reeds lang zijn ingesluimerd, nog staan ze mij als liefelijke beelden der herinnering voor den geest; nog kan zich mijn hart in de aanschouwing dier kunstelooze en roerende goedheid verheugen. De eenige gelegenheid, bij welke ik ooit de grenzen van mijn vaderland overschreed, was een twee- of drieweeksch verblijf in zijnen familiekring, in het bedrijvige, welvarende en vrolijke Crefeld. Ik had juist de akademische loopbaan volbragt; het was in den zomertijd; bergen en boschen, zoo als ik die nimmer had aanschouwd, waren het voorwerp onzer bezoeken op meer dan éénen uitstap, en nog staan mij die tooneelen voor den geest, nog gevoel ik de verrukking, die mijn hart daarbij gewaar werd, de aandoening, welke mij bij duizend nieuwe en vreemde voorwerpen trof: maar geen' minder diepen indruk liet het beminnelijk gezin bij mij na, dat ik naauwelijks meer dan eens zag, doch om het nimmer te vergeten.
Merkwaardig is mij voor immer de wijze, op welke onze kennismaking begon, voortgezet werd, en tot innige aanhankelijkheid, althans van mijnen kant, toenam. Hij had een' geruimen tijd aan het Athenéum en Kweekschool alhier doorgebragt; maar ongesteldheid, met zware melancholie vergezeld, had hem genoopt het werk

{==386==} {>>pagina-aanduiding<<}
voor een' tijd te staken en in het ouderlijke huis rust te zoeken. Sedert had hij (ligt het beste middel voor zulke kwalen) eene voetreis door sommige Duitsche landstreken gedaan, en die besloten met eenigen tijd aan de beroemde Hoogeschool te Jena zijne studie voort te zetten. Na dien tijd kwam hij herwaarts terug, om de laatste hand aan zijne vorming voor het predikambt te leggen, en daarna de begeerde loopbaan, als herder en leeraar, in te treden. Ik had veel van hem gehoord; want hij had, bij mijne aankomst, Amsterdam maar pas verlaten, en een zijner bloedverwanten (*) behoorde tot mijne gemeenzaamste bekenden. Ook mijn naam, en een en ander daaraan verknocht, mag hem wel niet onbekend zijn gebleven. Maar inderdaad weinig was het, wat ik van hem of hij van mij wist. Daar stond hij op eens voor mij. Met zijnen neef en nog een' of ander' kwamen zij ons tot eene wandeling afhalen. Zijn voorkomen nam mij geenszins gunstig in. Het bleeke gezigt, het lange piekige haar, de onachtzame, vreemde kleeding, niets behaagde mij regt. Maar het was molenaar; alle mijne makkers kenden en beminden hem, en hij behandelde mij als hen allen; na verloop van weinige minuten was het, of wij elkander jaren gekend hadden. Ik gevoelde welhaast de aanwinst, in hem verkregen; want de kring mijner bekenden stond meestal, in jaren of in andere opzigten, zoo niet beneden mij, dan ten minste op een ander standpunt. Hier was meer, dan ik bezat, levendige, aanschouwelijke bekendheid met Duitsche letterkunde, philosophie, poëzij, theologie. Hier was een hart, met de zucht voor het ware en schoone vervuld; hier een jongeling, even als ik gereed, de verhevenste loopbaan, als loopbaan zijner keuze, in te treden. Maar bovenal, hier was
een hart voor vriendschap gestemd, goed, vrolijk, vol lust tot het leven zoo wel, als tot wetenschap en kunst. Er ontstond van

{==387==} {>>pagina-aanduiding<<}
dezen tijd af aan meerdere levendigheid, meerdere innigheid der vriendschap tusschen de beste jonge lieden, die toen de beide, steeds naauw vereenigde, Seminaria der Doopsgezinden en Remonstranten bezochten. Wat door jaren, als anderzins, eenigermate gescheiden was geweest, dat verbond zich rondom hem, als een zeker middelpunt. Vol zucht voor het schoone en degelijke, bestemd om welhaast in dit land als openbaar spreker op te treden, was hij der Hollandsche letterkunde toch eenigzins vreemd geworden, en wij stelden bijeenkomsten daar, waarin wij te zamen hooft en vondel, benevens enkele andere schrijvers van vroeger en later tijd, lazen. Aardig was het, hoe molenaar het natuurlijke en krachtige dier oude schrijvers, bij beurte, met geestdrift bewonderen, en het vreemde en overdrevene, met geestigheid, zonder bitterheid, als karrikaturen kon uitmonsteren, die ons nog weken daarna tot vrolijk gelach opwekten.
Doch de regte tijd zijner vertrouwelijkheid met mij viel wat later in. De zomertijd had ons, elk in zijne vaderlijke streek, de weken der verpoozing van de studie doen doorbrengen. Nog naauwelijks twee maanden na den terugkeer, dan was de voorbereiding tot het heilige ambt voor mij ten einde. De vertrekken, tot hiertoe door mij bewoond, waren aan een ander overgegaan. En, niet op mijn gemak in het uitgespaarde kamertje, stond mij mijn vriend dadelijk deelgenootschap aan zijne ruime woning toe. Hier leerde ik hem, wegens zachtheid, beminnelijkheid en belangrijkheid in den omgang, in volle waarde kennen. Als twee jonggehuwden bragten wij den tijd in gezamenlijken arbeid en genot door. Was of bleef hij langer dan ik van huis, als de verliefde minnares zag ik naar hem uit. En dikwijls gebeurde het, dat hij, als de vader zijn geliefd kind, hetzij een aardig boek, hetzij iets anders, waarop wij prijs stelden, al juichende voor een welkom-thuis medebragt. Nimmer had ik een' vreemde, van mijne eigene kunne, lief als hem. En, schoon dit wederkeerig bij hem het geval wel niet

{==388==} {>>pagina-aanduiding<<}
mag zijn geweest, omdat zijne beminnelijkheid hem even zoo vele vrienden verschafte als zijn voor liefde wijd geopend hart kon bevatten, hij betoonde, door een vertrouwen, waarvan zelfs het jongelingshart maar weinig voorbeeld geeft, mijne genegenheid op den regten prijs te schatten.
Doch ik gevoel bij deze schetsen, die op nieuw naar ingenomenheid met het eigene rieken, niet langer te moeten stilstaan. Het was intusschen niet slechts die korte tijd van twee maanden, in welken onze vriendschap bloeide. De omstandigheden gaven aanleiding, dat zelfs die zamenwoning herhaalde malen werd hervat. En daarna bezocht hij mij en ik hem, bijna op elke onzer standplaatsen. Ik voerde hem in den kring mijner nieuwe betrekkingen in. Hij leerde mij zijne belangrijke gade, lieve kinderen en andere beminnelijke voorwerpen kennen. En onze vriendschap ging op de onzen over. Geen, oud of jong, die met den lieven Ds. molenaar niet was ingenomen.
Dit zij u het bewijs zijner aangenaamheid in handel en verkeer, op hart en karakter gegrond. Andere laten zich bezwaarlijk geven. Doch ja - zijne vrienden hebben ons eenen spiegel van zijn bestaan en denkwijze in handen gegeven. De Hoogleeraars van der palm, siegenbeek en muller zonden eenen bundel zijner nagelatene leerredenen, (*) meest uit een vroeger tijdperk, in het licht. Dien spiegel durf ik u aanbevelen, wie uwer prijs op het licht en den gloed stelt, dat een rein en liefderijk hart over het gepredikte woord der liefde van God en christus weet uit te storten. Hoort slechts deze beschrijving van jezus' liefde, zoo als gij die misschien niet ligt bij een' ander' zoudt vinden, en die eenigermate het ideaal van datgene bevat, wat ik in hemzelv' opmerkte. Van des Heilands verschijning aan magdalena sprekende, zegt hij: ‘Zoo was jezus op aarde; zoo was Hij voor zijne

{==389==} {>>pagina-aanduiding<<}
Geliefden, voor een ieder wat Hij voor hem zijn kon, wat hij behoefde, wat hij alleen kon ontvangen. Tot een ieder had hij eene bijzondere betrekking; met ieder van hen, hetzij vrienden of vriendinnen, eene bijzondere gemeenschap, een geheel eigen band der liefde, een eigen omgang; elk hunner leefde geheel in Hem, maar op zijne wijze, en dat levender liefde, die innigste betrekking en gemeenschap was voor dien alleen, voor anderen verborgen. Hij omvatte ze allen met hetzelfde hart, maar elk zag in Hem zijnen Heer, zijnen Meester, zijnen Geliefde, zijnen Zaligmaker. - Zoo is de aard der liefde; zoo werkt, zoo openbaart zij zich. Niet in het algemeene, ijdele en onbepaalde strekt zij zich uit, en verliest zich als in eene ledige ruimte; maar gelijk de zon schijnt en werkt op de aarde, en door haar licht en hare warmte alles doet uitkomen, en alles tot ontwikkeling brengt naar zijnen aard en deszelfs wasdom bevordert, zoo vestigt zij zich op die personen, die haar ontmoeten, die zij vindt’ enz.
Ja, zoodanig was de aard van uwe eigene liefde, beminde molenaar! En moge men het trotschheid of dankbaarheid noemen, ik gevoel het, dat gij goede zaden bij mij tot ontwikkeling bragt, dat ten minste eenige afschaduwing van uw begrip en gevoel omtrent het hoogste in den mensch, in christus, in God zelven, op mijn verstand en hart mogt vallen, en dat uwe woorden van stichting, ons nog als uit het graf toegeroepen, rijkelijken weêrgalm in mijn binnenste vinden.
Het is tijd, dat wij tot een ander deel onzer beschouwing overgaan, en alzoo van de gevoelige, werkzame en dichterlijke stemming des gemoeds spreken, door ons aan molenaar toegeschreven.
Gij kent hem gewis in dit licht reeds eenigermate. Bij wien het aan een' levendigen en vruchtbaren geest ontbreekt, die vertoont zich op de geschetste wijze niet, noch maakt dergelijken indruk op vrienden en makkers. Maar, ik ben verpligt u meer hiervan te zeggen. Ik

{==390==} {>>pagina-aanduiding<<}
roemde in hem eene aanschouwelijke kennis van Duitsche litteratuur. Men vatte dit echter niet zoodanig op, alsof hij, eener Encyclopedie gelijk, het voornaamste en nieuwste uit alle vakken zich had eigen gemaakt. Hij was geen wijsgeer in den geest van kant, geen Godgeleerde als paulus en anderen van den nieuwsten stempel. Hij was Philosooph en Theologant op zijne wijze, en bepaalde zijne voorkeur, omtrent anderen, immer tot diegenen, welke aan gevoel en verbeelding offerden. Schleijermacher, toen in zijnen opgang, en bijna alleen door zijne Reden ueber die Religion bekend; schleijermacher, de leerling van plato, behoorde tot dezelven. Niet minder nogtans dan van geleerde wetenschap, was zijn hart inzonderheid vol van poëzij en kunst, destijds in Duitschland met zoo veel geestdrift beoefend en gevierd. De werken van schiller, (*) vooral van göthe, van tieck, novalis en anderen, waren de dagelijksche voorwerpen onzer gesprekken en onzer gezamenlijke leesuren. En wat in dezelve het diepste
gevoel ademde of de stoutste bevattingen van het oneindige, ondoorgrondelijke ten toon spreidde, dat beviel aan molenaar het meest. Maar niet het ernstige alleen, ook geheel andere onderwerpen en vormen, zoo ze maar vrij en stout, levendig en van goeden smaak waren, konden hem behagen. Met geestdrift sprak hij over alle schoone kunsten, schoon hij, volgens mijne vroegere aanmer-
{==391==} {>>pagina-aanduiding<<}
king, geene beoefende. En dit moge vreemd luiden, het is zeker, dat hij, zonder ooit, zoo veel ik weet, een vers gemaakt te hebben, in uitnemende mate dichter was. Poëzij was inderdaad het kenmerk, ja het middelpunt van zijne geheele denkwijze, de zon, die zijn leven, zijne Godsdienst, zijne gezamenlijke werkzaamheid heeft bestraald en verlevendigd. Wat hij deed, hij deed het min uit pligt en noodzakelijkheid, dan uit lust, ja nog liever zou ik liefhebberij zeggen. Het is gebeurd, dat ik hem op zijne standplaats aan de Zaan bezocht, en hem juist bezig vond aan een nieuwuitgekomen boek, waarmede hij hoogelijk was ingenomen. Terstond moest ik mij met hem aan deszelfs lectuur begeven. Weinige uren slechts kon ik daar toebrengen, en naauwelijks schoot er van dezelve zoo veel over, dat ik een enkel woord met hem wisselen, zijne vrouw toespreken of mij eenigzins met zijne lieve kinderen bemoeijen kon. Ook bij onze correspondentie ontving ik somtijds, in plaats van een' gemeenzamen brief, eene breede uitweiding over eenig punt van Godgeleerdheid, geheel eigenaardig bewerkt, en inzigten in sommige gedeelten des Bijbels bevattende, zoo als ze welligt nog in geen sterfelijk brein waren opgekomen. Gaarne verplaats ik mij in dat tijdperk, waar hij met zijne vrienden muller en sander, in het nijvere en prozaïsche Zaandam, een hoogst poëtisch leven van letterkunde en godsdienstige beschouwing leidde. Wij bevonden ons destijds gezamenlijk in den schoonsten tijd des levens, meest wel
reeds mannen en vaders, maar nog geheel in de kracht en het vuur der jeugd. En zoo ernstig de onderwerpen van ons gesprek veelal waren, zoo regt vrolijk was ons verkeer en het matige genot der zinnelijke verkwikking. Trouwens, alle drie daar genoemden, in Duitschland geboren of gevormd, bezaten eene tint van dat nationaal karakter, welke de Hollandsche bedaardheid niet onaangenaam temperde. Doch, wat wij overigens voor elkander mogten zijn, en elk droeg inderdaad het zijne tot het belang en de vreugd

{==392==} {>>pagina-aanduiding<<}
onzer bijeenkomsten bij, molenaar was het middelpunt en de band derzelven, en waar hij ontbrak, daar daalde alles meer tot het gewone peil van vriendschappelijk bijeenzijn af. Wat wonder! waar hij kwam, daar trok hij welhaast de aandacht en de liefde der edelsten en besten - te Zutphen, te Groningen, te Leyden, op welke beide laatste plaatsen ik, huiselijk aan zijn huis verblijf houdende, daarvan eenigzins aanschouwer mogt zijn, zoo wel als in zijne geboorteplaats, van waar hij tot diep in Duitschland en Zwitserland banden van achting en liefde met ambtgenooten en gelijkgestemden aanknoopte. Anderen doen zich door hunne geschriften kennen; daar ontdekt men niet slechts hunne kunde en scherpzinnigheid, maar tevens hunne wijze van zien, denken en bestaan; molenaar, aan de oude wijsgeeren en Godsgezanten te dezen meer gelijk, openbaarde zich inzonderheid door zijn leven. En wanneer het waar is, wat een schrander en uitstekend man van zijne leerredenen zeide, dat dezelve of boven allen lof verheven of bijna beneden beoordeeling waren, dan is dit uit hetgeen wij vroeger omtrent zijne werkzaamheid uit liefhebberij zeiden volkomen te verklaren: de eerste waren uitvloeisels van zijn hart en leven; de andere, in min gelukkige stemming, vruchten van den pligt. Doch, dit woord pligt herinnert mij een' trek, die tevens van zijne denkwijze en van zijne geestigheid getuigt. Als ik eens met hem bij eenen bejaarden bloedverwant in gezelschap was, beweerde deze, in den geest der Kantische leer, dat eene weldaad, uit medelijden betoond, geene deugd was: maar, Neef, zeide hij, als ik dan toch medelijden heb! alsof hij zeggen wilde: moet ik dan niet wél doen? houdt dan de verpligting op? De verstandige man gevoelde de klem dezer vraag, en een glimlach vergezelde den blos, waarmede hij zijne overwinning erkende. Liefde
alleen was inderdaad het beginsel van molenaar's zedekunde; liefde bij hem de korte inhoud van alles, wat goed en groot, edel en loffelijk moet heeten; liefde was zijn geloof, zijn Chris-
{==393==} {>>pagina-aanduiding<<}
tendom, en, zoo ver het de menschelijke zwakheid toelaat, zijn geheele hart was niet dan liefde. Bij niemand, dunkt mij, vond ik dezen geest des Evangelies zoo kennelijk uitgedrukt.
Vergunt ons nogmaals eene aanhaling uit den bundel zijner leerredenen: ‘Ja, M.G., het kan niet anders zijn; wij hebben allen grond, om het Pinksterfeest niet slechts een feest des geloofs en der hope te noemen; het is inzonderheid een feest der liefde. Het is immers het heilig gevoel der liefde, dat, van God uitgegaan, ook in God blijft, en juist daarom het verledene en toekomstige zoo wel als het tegenwoordige omvat. De Heilige Geest is niets anders dan de liefde Gods, die zich over de wereld en in de harten der menschen heeft uitgestort, en in ons werkt met de geheele volheid van Zijne kracht. Daarom is het de liefde alleen, die dit feest in waarheid vieren kan; zij alleen kan loven, danken en aanbidden, maar zij alleen is ook in staat om in God te werken, om voor de waarheid te strijden..... Even als zij uit den hemel is afgedaald, zoo trekt zij ook, door haar bidden en haar werken, den hemel op de aarde. Uw rijk, o Vader! kome, dat is hare zinspreuk. En zij werkt mede ter vervulling van dat woord des gebeds.....’ Doch ik mag niet verder gaan. Genoeg, om u te doen zien, hoe alles bij hem was uit liefde tot liefde.
Wij zijn onmerkbaar tot den laatst opgegeven karaktertrek genaderd: 's mans warme en hooge Godsdienstigheid. Gij hebt uit het voorgaande kunnen zien, G.H., molenaar behoorde niet tot die stille, vaak ingetrokkene, droefgeestige, de eenzaamheid zoekende lieden, in welke men het leven en de warmte der jeugd te vergeefs zoekt. Veel min kleefde hem van die ingebeeldheid en dat nederzien op anderen, welke eene valsche of min verlichte vroomheid onderscheiden, iets het minste aan. Doorgaans was hij opgeruimd, immer vriendelijk, verdraagzaam jegens elk mensch en iedere denk-
{==394==} {>>pagina-aanduiding<<}
wijze, aan welke slechts geene lage bekrompenheid of opgeblazen waan kleefde. De kring zijner verkeering was bij uitnemendheid ruim en verscheiden. En met een blijmoedig hart genoot hij het goede des levens; waarbij hij, zoo het de gelegenheid dus medebragt, zelfs geene luidruchtigheid of geringe overtreding van de uiterste matigheid streng berispte. Menig vrolijk tooneel van onzen jongelingstijd, ook uit mijn kortstondig verblijf in zijne ouderlijke woonstad, staat mij nog levendig voor den geest. En wat het hart der jeugd doorgaans vervult, dat vervulde ook zijn hart, en deed den mond niet zelden overvloeijen. Maar het was inzonderheid eene hoogere liefde, die in zijn binnenste woonde, en zich in woorden en daden kenbaar maakte. Godsdienstigheid, levendige en krachtige Godsdienstigheid was hem geheel eigen. In welke aanraking met Duitsche ligtzinnigheid, zucht naar nieuwigheden, ongeloof en hoogklinkende wonderspreuken hij zich een tijdlang ook mogt bevonden hebben, ja hoe hij met dezulken, onder de helden van dien tijd, als slechts het gevoel huldigden, ingenomen was, hij had zijn hart van derzelver besmetting te eenemaal vrij gehouden. De Bijbel bezat zijn' volkomen eerbied en liefde, schoon hij inderdaad meer geloofde om de woorden des levens, die hij daar vond, om het beeld der heilige liefde, dat hij in jezus aanschouwde, om
het gansche tafereel, door zijnen geliefden Evangelist joannes zoo heerlijk gemaald, dan wel om teekenen en wonderen, die zijn verstand moesten overtuigen. En niet om hier of daar eene welsprekende redevoering te hooren, maar uit ware vroomheid ging hij ter kerke, en wist voor zich genoegen en stichting uit leerredenen te ontleenen, van welke men ligt zou gedacht hebben, dat derzelver oud-Hollandsche vorm en denktrant zijnen, met Duitschlands nieuwste voortbrengsels gevoeden, geest in geen opzigt zouden kunnen voldoen. De Godsdienst was veeltijds het onderwerp onzer gesprekken. En meer dan eens trof ik anderen, mij vreemd, meestal Duitschers, bij hem aan, die, somtijds in eenen mij bijna

{==395==} {>>pagina-aanduiding<<}
even vreemden geest, met vromen ijver over hetzelfde onderwerp tot hem spraken. Wat tot de Godsdienst betrekking had, trok inzonderheid zijne aandacht ook bij de dichters, die hij het liefste las. En sprak het slechts tot het gevoel, dan was hem dit welkom, welke bijhangselen van eene, eigenlijk niet Christelijke denkwijze, zoo als in göthe en anderen, daarmede ook mogten gepaard gaan. Niet gaarne hoorde hij van de rede, zelden sprak hij van de deugd, schoon hij het Christendom geheel in zich opnam, met al de vermogens zijner ziel omvatte, en zelfs tot een voorwerp van afgetrokkene beschouwing maakte, schoon zijn geloof geheel praktisch, zijne Godsdienst leven en werkzaamheid was. Hij had trouwens zijne eigenaardigheden, die ik niet altijd kon goedkeuren. Gevoel en verbeelding schenen mij wel eens toe, al te zeer de overhand boven het schiftende verstand bij hem te hebben. Doch, hij verwierp mij en mijne veel meer redenerende zielsgesteldheid niet; en zou ik dan in zijne gesprekken en opstellen afkeuren, wat inderdaad zulk een liefelijk en treffend waas over dezelve verspreidde? In de behandeling der H. Schrift zou het zijner dichterlijke geestgesteltenis inderdaad onmogelijk zijn geweest, den bedaarden gang van eenen grotius en ernesti, bij hunne grammatisch-historische opvatting, immer getrouw te blijven. Hier hechtte zich zijne verbeelding aan de grootsche beeldspraak der heilige mannen; daar verdiepte zich zijn gevoel in hunne verheven-donkere taal. Met vroegere Godgeleerden zag hij in bloot geschiedkundige bijzonderheden des Ouden Verbonds schaduwen van het toekomende. Ja, de natuur zelve leverde hem, niet bewijzen voor Gods bestaan, Zijne almagt en wijsheid, maar afschaduwing van Zijne deugden op, aan welker beschouwing hij zich, misschien tot in het buitensporige, kon overgeven. Vele echter van deze bijzonderheden vertoonden zich ook slechts vlugtig, als voortbrengsels van zijnen
vruchtbaren geest. En hadden wij hem later gehoord, waarschijnlijk zou zijne taal zijn, al dien tijd gezocht en ein-
{==396==} {>>pagina-aanduiding<<}
delijk slechts ruste in het stelsel gevonden te hebben, dat mannen als augustinus en calvijn (*) bevredigen kon. Het heeft mij inderdaad nooit zeer verwonderd, en ik geloof het reeds gezegde geeft er aanleiding toe, dat zijn geest ten laatste deze rigting nam. Hij had eene overhelling tot dat mystieke, van welke de bedoelde denkwijze, mijns achtens, niet is vrij te pleiten. De gang der denkbeelden in Duitschland, in de laatste jaren, werkte hiertoe mede. En daar, zoo wel als hier, door enkele uitstekende, geleerde mannen aangeprezen, heeft het stelsel voor een gemoed, als dat van molenaar, zijne verleidelijke zijde. Die verzaking van alle eigene kracht, dat drijven op de genade des Almagtigen, die diepe vernedering voor Zijne heiligheid, en de aanbidding van Zijne eeuwige liefde, trekken het vrome hart aan. En wat de harde zijde, het onherroepelijke lot van millioenen verworpenen, betreft, het werpt een' sluijer daarover; men slaat zijne blikken voor den Onberispelijken ter aarde, en de hoop wordt in het hart niet ganschelijk uitgedoofd. Ik houd mij verzekerd, dat het zoo met molenaar is gegaan. Godsdienstig
was de gansche aanleg van zijn hart, en elke verandering van denkwijze moet hem daarin bevestigd, ja dien hooger opgevoerd hebben. - Besluiten wij ook dit gedeelte met eene kleine aanhaling, en wel uit die zijner leerredenen, in welke eene grootere maat van leerstellige regtzinnigheid doorblinkt. Zij zal ons zijne soort van welsprekendheid

{==397==} {>>pagina-aanduiding<<}
misschien wat nader leeren kennen. ‘Wat dunkt u van den Christus? dit vroeg onze Heer aan de Pharizeërs. En deze vraag geldt ons allen. Zij is de proefsteen van ons binnenste; van hare beantwoording hangt het leven en de rust onzer zielen af. (Zoo als jezus aan onze ziele verschijnt, zoo als wij aan Hem gelooven of niet gelooven, zoo als wij jegens Hem gezind zijn, zoo is God jegens ons gezind.) - Sommigen houden Hem voor den voortreffelijksten der menschenkinderen, of eerbiedigen Hem ten hoogste als eenen Engel, naast God geplaatst. Gewisselijk kennen zij zichzelve niet, want zij zouden anders gevoelen en inzien, dat schuldige, hulpelooze en verlorene wezens, zoo als wij zijn, niet door Hem kunnen verlost, geheiligd en gezaligd worden, indien Hij niet meer is. Anderen noemen Hem wel eenen Heiland, maar zij mengen hunne eigene werkzaamheid in de zijne; zij hopen, dat Hij zal aanvullen, wat aan hunne deugd en verdiensten mogt ontbreken; zij belijden, dat zij iets missen, en daarom leggen zij, om het volle gewigt te verkrijgen, zijnen naam in de weegschaal. Nog anderen bewijzen Hem alle eer, waarvoor hun hart vatbaar is. Zij zeggen: Heere! Heere! en noemen Hem eene kostelijke parel, en nogtans kleeft hunne ziel aan de wereld en derzelver begeerlijkheid. Dezen geven Hem een' Judaskus, en terwijl zij Hem vereeren, plegen zij aan Hem het snoodst verraad. Zal zulk een geloof in het gerigte bestaan?’
Zietdaar, hoe ik meen, dat reden kan gegeven worden van de groote belangstelling in dezen man, bij de geleerde, althans in de boeken-wereld, anders weinig bekend! Zietdaar ten minste aangewezen, hoe hij mijne achting en liefde won! Zietdaar, zoo ik hoop, de reden van verwondering weggenomen, waarom drie beroemde Hoogleeraars, in onze taal, en een niet minder beroemde Duitsche, de geleerde sack, in de zijne,

{==398==} {>>pagina-aanduiding<<}
een deel van het werk des nederigen Predikers na zijnen dood het licht deden zien! (*) Maar zietdaar inzonderheid aan de behoefte van mijn hart voldaan, bij wien de oude genegenheid en eerbiediging, bij het lezen dezer nagelatene schriften, geheel weêr verlevendigd werden, en die het niet verdragen kon, dat onze oude gemeenschap zoo op eens in vergetelheid zou wegzinken. O! zoo mijne poging niet geheel mislukt is, zoo ik maat eenige schaduw van het beeld, gelijk het wederom voor mij staat, aan u heb kunnen mededeelen, dan zeker beklaagt gij u over het gehoorde niet. Het is zoo aangenaam, van regt goede, lieve en belangrijke menschen te hooren vertellen. Het is zoo aangenaam, de opregtste, de zuiverste Godsdienstigheid in zulk een beminnelijk voorwerp te zien leven en werken. Zij zelve verschijnt daardoor in alle hare eigene beminnelijkheid. Jeugd en ouderdom, de zachte vrouw en de ernstige geleerde krijgt ze lief, gelijk die allen molenaar liefhadden. Bemoedigend treedt zij dezen, beschamend genen tegen, die haar tot hiertoe met sombere en afschrikkende kleuren omhing. Dat is ware, Evangelische godsvrucht - zij ze ook van menschelijke dwaling, in vroeger of later leeftijd, niet vrij te pleiten.
Zoo als molenaar in zijn leven was, zoo was hij in zijnen dood. Een gebed, overluid uitgesproken, behelsde zijne laatste woorden, nam zijne laatste krachten. En toen hij ter aarde werd besteld, volgde hem bijna de gansche bevolking van zijne woon- en vaderstad naar de laatste rustplaats.






{==399==} {>>pagina-aanduiding<<}

De Noord-Amerikaansche stelsels van verbetering voorgesteld en vergeleken, door doctor N.F. Julius, te Hamburg.

[Medegedeeld door w.h. warnsinck, bz. (*)]

Hamburg, den 1 September, 1836.

Gij verlangt, dat ik u thans, al aanstonds na mijne volbragte reis naar de Vereenigde Staten van Noord-Amerika en de beide Canada's, - alwaar ik uwe voetstappen, zoowel als die der Heeren de beaumont en de tocqueville, bij het onderzoek der Gevangenissen aldaar, zorgvuldig gevolgd ben - voorloopig en beknopt, eenig verslag mededeele van mijn onderzoek, en der denkbeelden, die ik mij gevormd heb en voor het tegenwoordige koestere, omtrent eenige der gewigtigste en noodwendigste bijzonderheden uit den kring onzer gemeenschappelijke onderzoekingen. Aangezien die bijzonderheden - met name de voor- en nadeelen der onderscheidene, in Amerika in werking gebragte, stelsels van verbetering en derzelver onderlinge vergelijking - vooral in het tegenwoordig oogenblik, van hoog gewigt zijn, zoo geef ik aan uw verlangen gereedelijk gehoor, en zal ik mij, in dezen brief, alleen tot die onderwerpen bepalen; mij voorbehoudende, om, in een grooter en uitvoeriger werk, waartoe ik thans de bouwstoffen verzamel, mijne denkbeelden, zoowel over het stelsel van verbetering, als over het aantal, den aard en de oorzaken der misdrijven in de nieuwe wereld, omstandiger te ontvouwen; vooral, daar zich te dien aanzien, en ten gevolge van den geheel verschillenden toestand in het staatkundige, godsdienstige en maatschappelijke, alles gansch

{==400==} {>>pagina-aanduiding<<}
anders dan in Europa voordoet, en door den gewigtigen invloed der Volksopvoeding en van het Armenwezen gewijzigd is. Desonaangezien zullen mijne opmerkingen, over de bedoelde onderwerpen, u welligt niet geheel onverschillig zijn, daar ik het voordeel mogt genieten, dezelve op ervaringen te gronden, die twee jaren later reiken, dan die, welke u, op uwe reis naar genoemd werelddeel, nuttig waren, en eene dagteekening voeren, ongeveer vier jaren jonger, dan die onzer achtingwaardige Fransche voorgangers op dezelfde loopbaan.
De meest oppervlakkige overweging van het dusgenoemde Amerikaansche stelsel van verbetering, waarover in Europa bereids meer dan veertig jaren sprake was, vertoont ons, al aanstonds, twee geheel van elkander verschillende wegen, die men aldaar, zoo wel in betrekking tot den bouw als tot het beheer der Gevangenissen, heeft beproefd en ingeslagen, ten einde hetzelfde doel, eene verbeterende bestraffing van den misdadiger, te bereiken. De onderscheidende hoofdtrekken der beide stelsels zijn bij het eene, doorgaans het Nieuwyorksche, of dat van Auburn, genaamd: afscheiding der gevangenen gedurende den nacht, en gemeenschappelijke, maar met stilzwijgen gepaarden, arbeid bij dag; terwijl bij het andere, zoogenoemde Pensylvanische of Philadelphische stelsel, de afscheiding en afzonderlijke arbeid, zoo wel bij dag als bij nacht, gevorderd wordt.
Het stelsel van Nieuwyork, bereids ten jare 1771 in het Tuchthuis te Gent, in Oostvlaanderen, volgens de voorschriften van den achtingwaardigen Graaf vilain XIV, beproefd, en hetwelk, volgens de getuigenissen van howard en buxton, gedurende vele jaren aldaar gevolgd is geworden, werd ten jare 1820 in de Vereenigde Staten van Noord-Amerika, bij de daarstelling van den noordelijken vleugel des kerkers te Auburn, voor het westelijk gedeelte van den Staat Nieuwyork, ingevoerd. De aanbouw was in 1823 voltooid, en van dit tijdstip af aan heeft zich vervolgens het binnen Auburn gehandhaafde stelsel, vooral door de berigten en bemoeijingen van het daar ter plaatse destijds gevestigde Bostonsche Gevangengenootschap en deszelfs verdienstelijken Secretaris dwight, over een groot deel van Noord-Amerika uitgebreid. Wij ontmoeteden hetzelve thans in vijftien onderscheidene gevangenissen der Vereenigde Staten, als, in den Staat Nieuwyork, te Auburn en Singsing; alsmede, voor de stad Nieuwyork, op het eiland Blackwell; verder te Windsor,

{==401==} {>>pagina-aanduiding<<}
voor Vermont - in Concordia, voor Nieuw-Hampshire - te Wethersfield, voor Connecticut - te Charlestown, voor Massachusetts - te Washington, voor den omkreits van Columbia - te Baltimore, voor Maryland - te Milledgeville, voor Georgië - te Bâton-rouge, voor Louisiana - te Nashville, voor Tennessee - te Frankfort, voor Kentucky - te Columbus, voor Ohio; alsmede de gevangenis van het Graafschap Worcester, in den Staat Massachusetts; welke alle naar dezelfde bouworde en wijze van beheer zijn ingerigt.
Het stelsel van Pensylvanië werd in Amerika voor 't eerst aan 't licht gesteld door de daarstelling van het verbeterhuis nabij Philadelphia. Hiertoe werd, namelijk, ten jare 1821, door het wetgevend gezag van genoemden Staat, overgegaan, en van 1822 tot 1835 werd de bouw aangevangen en voltooid. Dan, sedert het midden des jaars 1829, ving men bij voorraad aan, het bereids voltooide met veroordeelden te bevolken. - Het verdient alhier opgemerkt te worden, dat, vijf jaren vroeger, het nieuwere gedeelte van het Tuchthuis te Glasgow, in Schotland, werd opgebouwd, alwaar ik, reeds in 1825, den voornaamsten Bestuurder brebner een stelsel zag volgen, zeer nabij komende aan dat, wat ik later in Philadelphia bewonderde.
Naar de grondbeginselen van dit stelsel, hetwelk de wereld aan den langdurigen en onafgebrokenen arbeid van het, sedert 1776, bestaande Philadelphische Gevangengenootschap, zoo wel als aan de scheppingskracht en volharding van den in genoemde stad gevestigden Engelschen Bouwmeester john haviland, mag dank weten, zijn, sedert, bereids acht onderscheidene gevangenissen ingerigt. Deze zijn, behalve de straks genoemde, die van Pittsburg, voor het westelijk gedeelte van Pensylvanië - de Graafschappelijke gevangenissen in Philadelphia en in Pittsburg - gelijk die der Staten Nieuwjersey, in Trenton, en Rhode Island, in Providence - der Provincie Neder Canada, in Montreal - en die der stad Nieuwyork.
Nog verdient een tweetal der in de nieuwste tijden daarge. stelde Amerikaansche Gevangenissen eene afzonderlijke vermelding, aangezien zij alleen in haren aanleg, en geenszins in hare wijze van beheer, aanmerkelijk afwijken van het laatstvermelde stelsel. Het zijn de strafgevangenis te Kingston, voor Opper Canada, (waarin de Heer powers, Broeder des voormaligen Bestuurders te Auburn, eene belangrijke verbetering in de bouworde heeft aangebragt) en die, voor

{==402==} {>>pagina-aanduiding<<}
Virginië, te Richmond, wier lokale onvolkomenheden door de beide hoogstvereerde Bestuurders, de H.H. parsons en morgan, welke elkander opvolgden, voortreffelijk verbeterd zijn.
Uit de zoo even medegedeelde opgaven blijkt, dat slechts acht der Amerikaansche Gevangenissen den bouwtrant en de tucht van het Pensylvanische - vijftien echter, of welligt nog eenmaal dit getal, in dezen het Auburnsche stelsel gevolgd zijn, voor hetwelk alzoo de meerderheid zoude pleiten. Neemt men echter hierbij in aanmerking, dat de Proefgevangenis in Philadelphia eerst in het jaar 1829 zoo verre gereed was, dat men kon aanvangen, dezelve langzaam en van lieverlede te bevolken; terwijl het sedert 1823 in al zijne volkomenheid erkende stelsel van Auburn telken jare, door de belangrijkste berigten, van wege het Bostonsche Gevangengenootschap werd aanbevolen en geprezen: zoo behooren wij ons veelmeer te verwonderen, dat ook nog eene andere leermethode en handelwijze zich over de beide grootste en den meesten invloed hebbende Staten, als ook over twee kleinere, wist uit te breiden, ja zelfs, de grenzen dier Staten overschrijdende, tot in de Britsche provincie van Neder-Canada doordrong. Het laatstbedoelde stelsel telt thans slechts het achtste jaar van deszelfs aanwezen, terwijl het Auburnsche bereids veertien jaren bestond; en desniettegenstaande ontdekken wij, dat al de, sedert de laatste vier jaren, en de aanneming der plans voor de Ohiosche staatsgevangenis in Columbus, in Noord-Amerika ontworpen of daargestelde gevangenissen naar het stelsel van Pensylvanië zijn ingerigt. Zelfs in Nieuwyork, de aanzienlijkste stad der vereeniging, hield men het voor gepast, toen, in den verloopenen jare, eene openlijke prijsuitloving werd uitgeschreven, op ontwerpen tot aanbouw van eene nieuwe groote gevangenis, en ten gevolge
waarvan een leerling van den Heer schinkel, de Heer c.f. reichardt, van Berlijn, den tweeden prijs behaalde, het voorbeeld der drie bestaande gevangenissen, waarvan ééne van wege de stad Nieuwyork zelve was daargesteld, niet te volgen, maar veeleer den weg in te slaan, dien men, in het mededingende Philadelphia, vooraf gebaand en betreden had.
Dit alles schijnt ons te doen gelooven, dat de punten van aantrekking en de voordeelen van het Pensylvanische stelsel van veel gewigt moeten zijn, aangezien zij hetzelve bevor-
{==403==} {>>pagina-aanduiding<<}
derd hebben, ondanks deszelfs later ontstaan en het aanwenden van verbazende kosten; op die wijze een ander stelsel verdringende, hetwelk, voorzeker, eene aanmerkelijke schrede ter verbetering had daargesteld, door de nadeelen van het onderling verkeer der gevangenen en het, daaraan verbonden, wederkeerig zedebederf voor te komen; twee kwaden, die in de voormalige gevangenissen aanwezig waren, en nog heden, op vele plaatsen in Amerika, gelijk, over het geheel, in de meeste kerkers op het vaste land van Europa, worden gevonden. - Wij wenschten de bedoelde voordeelen beknoptelijk te ontvouwen, ten einde te kunnen beslissen, of dezelve waarlijk en metderdaad, of schijnbaar en ingebeeld aanwezig zijn.
I. Het valt niet te ontkennen, dat onderling verkeer, ja zelfs bloote kennismaking, gelijk dezelve bij het stelsel van gezamenlijken, schoon met stilzwijgen gepaarden, arbeid plaats vindt, de kerkerstraf grootelijks verligt, terwijl tevens daardoor het nadenken, en, als gevolg hiervan, de verbetering, schier geheel worden buitengesloten. Het gevoel van hulpeloos aan zichzelven te worden overgelaten, een gevoel, dat door de meest onbepaalde afscheiding der misdadigers onderling moet ontstaan, en hetwelk voorzeker een der gestrengste, maar toch ook nuttigste, grondtrekken der Philadelphische huistucht uitmaakt, is eene heilzame tucht, die door de onafgebrokene dagelijksche bezoeken van den Directeur der Inrigting, des Gevangenbewaarders, van den Geneesheer, den Schoolleeraar en den Geestelijke van het gesticht, in de eenzame cel, als ook door beweging en arbeid in de open lucht, genoegzaam verzacht wordt, om niet nadeelig te werken op het ligchaam en den geest. Het is eene uitgemaakte zaak, dat, ofschoon wij ook aannemen, dat uit het beperkt verkeer, door het Auburnsche stelsel toegelaten, geen groot gevaar voor de zedelijkheid moge ontstaan, desniettegenstaande, door het elken dag tezamenzijn van dezelfde individu's, het drukkende der gevangenschap verminderd, en het afschrikkende van dezelve aanmerkelijk verzwakt wordt. Ook ik verklaar mij, nevens den waardigen Tuchthuisprediker te Milbank, bij deszelfs mededeelingen aan de gelastigden uit het Hoogerhuis tot het onderzoek der Gevangenissen, tegen alles, wat daartoe kan bijdragen, dat de gevangene ook slechts voor één oogenblik vergete, dat hij gevangen is; dat alwat hij bezit den Staat toebehoort, en door

{==404==} {>>pagina-aanduiding<<}
denzelven naar welgevallen geschonken of onthouden kan worden.
Dit zijn de zedelijke grondstellingen tegen elke, ook slechts door het zintuig des gezigts, daargestelde verbinding van veroordeelden; grondstellingen, wier aanwezen van veel invloeds moet geacht worden, daar wij in Philadelphia eenen gevangene ontmoeteden, die ons verklaarde, dat zijne grootste vreugde in het verschijnen van eenen kever of eene kapel gelegen was, omdat zij hem, als 't ware, tot gezelschap verstrekte. (*) Dan, er zijn ook nog andere, der vermelding waardige, bedenkingen tegen elke verbinding der veroordeelden voorhanden, waarover de Luitenant sibly, de voornaamste Bestuurder van het Tuchthuis te Brixton, bij Londen, zich in de volgende bewoordingen uitlaat: (†) ‘Gevangenen zijn doorgaans inzonderheid daarop uit, gelegenheden tot gesprekken en woordwisselingen te zoeken, die eene vruchtbare bron zijn van zorg en onrust voor de beambten; terwijl zij voor hen een middel worden van genot en verlustiging, en eene oefening der vermogens van waarneming en mededeeling, waarin velen hunner uitmunten; de tentoonstelling hunner begaafdheden en het verwerven van den bijval hunner medegevangenen, en de lage vreugde, die zij bij de verlegenheid der opzigters gevoelen, terwijl het hun gelijktijdig gelukt, den tijd nutteloos te verbeuzelen - een' tijd, dien zij, voor 't minst, onder zoodanige beperkingen behoorden door te brengen, als meest geschikt zijn bevonden, om niet af te wijken van den weg
der verbetering. Reeds de onvermijdelijke veranderingen van plaats, ten einde zich naar de verschillende gedeelten der gevangenis te begeven, zijn, vooral wanneer zij gezamenlijk plaats hebben, eene hoogstnadeelige verzachting der straf. De gevangene vindt in de eerste plaats zijn slaapvertrek, voorts zijn dagverblijf, veelligt nog eene werkplaats, en een' grooten hof, om er in te wandelen of te arbeiden; verder de kerk of het bedehuis, de ziekenkamer, de school, en die verschillende lokalen,

{==405==} {>>pagina-aanduiding<<}
waarin hij arbeidt. Op deze wijze brengt de veroordeelde een aanmerkelijk deel van zijnen tijd niet met werken, maar met het bezoeken van de onderscheidene deelen der gevangenis door; al hetwelk de opmerkzaamheid op zichzelven verhindert, door zijnen geest met iets anders bezig te houden. Onthoudt men echter den gestraften dit gezellig verkeer, en bewaart men hem in zijne eenzame cel, zoo noopt men hem tot nadenken, ontneemt hem elke gelegenheid tot gesprek of verstrooijing, en het gemoed wordt, binnen kort, als 't ware, tot een' helderen spiegel, waarin het verledene met eene getrouwheid wordt teruggekaatst, welke nimmer misleidt noch verwart, en met eene kracht, die niet kan wederstaan worden; ja die, de beweegoorzaken en daden van vroegeren tijd met hare natuurlijke kleuren afmalende, den besten leiddraad aan de hand geeft, waarnaar de gestrafte in het toekomstige zijne handelingen kan regelen.’
II. De algemeene indruk, dien de Philadelphische tucht op den misdadiger uitoefent, moet, uit dien hoofde, ook inniger en duurzamer zijn, dan dit mogelijk kan zijn bij elk ander stelsel, hetwelk, gedurende den ganschen dag, eene verkeering van de slechtste soort toestaat. Het hoofddoel wordt ook bij een' korten straftijd bereikt, hetwelk zoo wel ten nutte der gevangenen, als ten voordeele van den Staat kan gedijen; en tevens kan men hierdoor, in enkele gevallen, de herhaling van misdrijven en de vermeerdering der recidiven voorkomen: want alhoewel de Fransche onderzoekers der Amerikaansche Gevangenissen zich zorgvuldig onthouden hebben, om tusschen de beide bedoelde stelsels te beslissen, zoo hebben zij toch niet kunnen nalaten, in hun berigt aan te merken: (*) ‘Overmits het stelsel van Philadelphia tevens datgene is, hetwelk den diepsten indruk op het gemoed der veroordeelden te wege brengt, zoo moet het voor de verbetering voordeeliger uitkomsten opleveren dan het Auburnsche. Welligt echter bewerkt het laatstgenoemde, krachtens zijne met de gewoonten van het menschelijke leven meer overeenkomende tucht, een grooter aantal van zoodanige verbeteringen, die wij wettelijk zullen noemen, dewijl zij de uitwendige vervulling der burgerlijke pligten

{==406==} {>>pagina-aanduiding<<}
bevorderlijk zijn. Tasten wij hier niet mis, zoo zou het Philadelphische stelsel meer eerlijke lieden, en dat van Nieuwyork meer aan de wetten onderworpene burgers doen ontstaan.’
III. De Auburnsche tucht neemt eene meer werktuigelijke en ontkennende - die van Philadelphia, integendeel, eene meer zedelijke en stellige rigting. De eerste lijdt daarenboven aan het gebrek, dat het aan dezelve niet mogelijk is, de verkeering der gevangenen genoegzaam te verhinderen. De onlangs overleden beroemde Amerikaansche Regtsgeleerde, edward livingston, zegt, te regt, in zijnen uitmuntenden brief aan den, eenige maanden vóór hem gestorvenen, voortreffelijken rob. vaux, te Philadelphia: (*) ‘Het is niet te verwonderen, dat zulke Inrigtingen, als die van Auburn, derzelver bewonderaars hebben gevonden. De bezoeker moet de zindelijkheid, orde, arbeidzaamheid, en de stilte, die in de werkplaatsen heerschen, prijzen, en de krijgshaftige houding der veroordeelden neemt hem in. Maar de bezoeker ontdekt in geen geval, en de opziener kan niet altoos ontdekken, hoe de gevangenen elkander door teekens verstaan, noch het sluisteren hooren der wederkeerige mededeelingen, die tusschen de verworpenste booswichten plaats hebben, en, naar den aard der omstandigheden, moeten plaats hebben tusschen wezens, die gedurende vele jaren in dezelfde werkplaats, weinige voeten van elkander verwijderd, arbeiden. Men zegt ons, dat een streng toezigt dit belet, dat de ontdekte ongehoorzaamheid op het oogenblik gestraft wordt, en de vrees voor herhaalde tuchtiging het zwijgen bevordert. - Neen; het zal hen omzigtig maken; of zij zouden hunne natuur, niet alleen als misdadigers, maar ook als menschen, ganschelijk moeten omkeeren, indien hun
verlangen niet daarheen strekte, met elkander om te gaan, zoo dikwijls de mogelijkheid zich aanbiedt, dat zulks onbemerkt plaats hebbe. Vruchteloos zou het zijn, te loochenen, dat die mogelijkheid bestaat, niet slechts gedurende den arbeid, waar ieder woord, aan een ander gerigt, op geringen af-
{==407==} {>>pagina-aanduiding<<}
stand, en bij den klank van hamer of werktuig, niet verder gehoord wordt dan het behoeft te reiken, maar ook gedurende het heen en weder trekken van en naar den arbeid, waarbij de lippen van elken veroordeelde slechts weinig palmen van de ooren zijns voorgangers verwijderd zijn; eene stelling, volkomen toereikend, om het woord van wederstand voort te planten, of eenige afspraak, omtrent een bepaald teeken van onderlinge verstandhouding, van het einde tot aan den aanvang der rij, met electrische snelheid, over te brengen. De poging, om deze gemakkelijkheid des verkeers te keer te gaan, moet, alhoewel dit nimmer naar wensch kan gelukken, dáárdoor ondersteund worden, dat er eene onbegrensde magt, niet slechts bij den Hoofdbestuurder, maar ook bij elken ondergeschikten beambte berust. Oogenblikkelijke straf, door middel van slaan, hierop rust de geheele inrigting.’
In volkomene overeenstemming met dit gevoelen des eerwaardigen Amerikaanschen Wetgevers en Staatsmans, verklaart de Heer chatterton, Bestuurder van de Gevangenis Coldbathsields, te Londen, een ijverig lofredenaar van het zwijgend bijeenzijn der gevangenen, hetwelk hij in dezen, op de oude, onvolkomene wijze gebouwden kerker, met goed gevolg invoerde, in zeker schrijven aan eene Commissie uit het Hoogerhuis: ‘Het stelsel van stilzwijgendheid laat zich slechts toepassen door het onwankelbaar besluit, elke overtreding te bestraffen. Men mag niet ééne verontschuldiging toelaten, of er zou aan schijnredenen en voorwendsels geen einde zijn.’
Aan den anderen kant kan het evenmin worden ontkend, dat, wanneer niet alle verstandhouding geheel kan worden verhinderd, het minder daarop aankomt, of het gesprek overluid dan wel fluisterend plaats hebbe, schoon het laatste onzedelijker en gevaarvoller te achten zij; terwijl men, het bloot overluid spreken bestraffende, daardoor niets bereikt, dan het voorkomen van wanorde, en, bij het handhaven der verordeningen van het Huis, den veroordeelde, die zich behoorde te verbeteren, als 't ware aanzet, om, door nieuwe overtredingen, de wet krachteloos te maken. Kunnen echter de gevangenen elkander, door gebaren of blikken, verstaan, dan ware het welligt beter, hun daarbij geen dwang op te leggen; aangezien het bespieden van tijd en gelegen-
{==408==} {>>pagina-aanduiding<<}
heid daartoe thans bij hen het nadenken wegneemt, hun tijdverdrijf en genoegen verschaft, en daardoor alle bedwang van opsluiting en tucht verloren gaat.
Dit alles betreft de verhindering van het verkeer der gevangenen bij dag, en wanneer zij zich in de werkzaal, de kerk, de school of in de ziekenkamer bijeen vinden. Maar sla hen thans gade, wanneer zij in hunne bekrompene slaapcellen, gedurende den nacht, of van Zondagochtend, na de Godsdienstoefening, tot Maandagmorgen, zijn opgesloten! Dáár zitten zij, nevens, boven en onder zich van andere misdadigers omgeven, den geheelen nacht, door één' beambte bewaakt! Ik geloof, wel te mogen beweren, dat eene zoodanige inrigting, ook wanneer er drie wakers bij elke afdeeling aanwezig waren, altijd als zeer gebrekkig mag beschouwd worden. De niet breede, maar eenige honderden voeten lange, en van veertig tot vijftig voeten hooge verdiepingen, tusschen den binnensten en buitensten vleugel dezer gevangenissen, volgens het Auburnsche ontwerp, behooren, niet zonder kosten, jaar uit jaar in, gedurende den nacht, verlicht te worden. De veroordeelden, welke reeds vóór hunne inhechtenisneming met elkander bekend waren, of het in dezelve, door het dagelijksch bijeenzijn, geworden zijn, zullen aldra naar mondelinge verstandhouding omzien, en bezitten dezelfde, of veeleer nog betere middelen en wegen, om de opmerkzaamheid des opzigters te ontgaan, als hij kan aanwenden, om dezelve te ontdekken. Zij zullen elke beweging, door hem, bij het heen- en wedergaan, gemaakt, gadeslaan, en wanneer hij daarbij aan hen den rug toekeert, zal dit hun eene verlustiging zijn. De zoodanigen, die hunnen tijd kunnen afwachten, zullen, bij hun karig voedsel, waken; terwijl de welgevoede waker, die zijn bier of brandewijn, welligt ook zijn pijpje gebruikt, slaperig wordt. Want hier geldt de vraag: hoe weinigen er wel in staat zijn, om, gedurende den zoo eentoonigen nacht, wakker te blijven?
De dieven te Londen, die deze nieuwe zwarigheden bereids vernamen, en hoe zeer het stelsel der stilzwijgendheid, hetwelk zich over de beste gevangenissen begint uit te strekken, de genietingen van het onderling verkeer bemoeijelijkt, oefenen zich bereids, volgens het getuigenis van den Heer mackmurdo, Heelmeester in Newgate, in de methode der vingerspraak, ten einde al aanstonds een hulpmiddel tegen

{==409==} {>>pagina-aanduiding<<}
het nieuwe stelsel, in den eigenlijken zin des woords, bij de hand te hebben. (*)

(Het vervolg hierna.)

Het huiselijk leven en de laatste oogenblikken van Walter Scott.

(Vervolg en slot van bl. 360.)

Tegen het einde van 1827 scheurde hij den voorhang, die tot nog toe den schrijver van Waverley bedekt had. Het gerucht had zich verspreid, dat walter scott noch Old Mortality noch Rob Roy geschreven had; men geloofde, dat verschillende personen, onder anderen de Heer thomas scott, de bewonderenswaardige romans, welke Europa met zoo veel vreugde en dankbaarheid ontvangen had, zoo al niet geheel en al opgesteld, ten minste met eenige der bijzonderheden verrijkt hadden. Walter scott kwam op het gelukkige denkbeeld, om eenen nieuwen druk zijner werken in het licht te geven, de uitgaaf in den vorm van maandelijksche stukken te doen, en de helft der winst aan zijne schuldeischers over te laten. Elk der jaren 1827, 1828 en 1830 bragt een' oorspronkelijken roman voort. De Geschiedenis van Schotland, voor de Encyclopedie van Dr. lardner, de Tales of a Grandfather, een deel met Dramatische Poëzij, talrijke artikelen voor het Quarterly Review en Foreign Review, eindelijk de Brieven over de Demonologie, vermeerderden des schrijvers bagaadje gedurende hetzelfde tijdperk.
Zielepijn oefent op de verstandelijke vermogens eene wegknagende en verderfelijke werking uit, waarvan men den invloed in de laatste werken van walter scott kan nasporen. Ontegenzeggelijk zijn het voortbrengselen van een zeer voortreffelijk schrijver; maar zijn geest heeft blijkbaar niet meer die volle veerkracht, welke van de vrijheid uit-
{==410==} {>>pagina-aanduiding<<}
gaat. Hij wist, dat de hoofdsom zijner schuld verminderde, maar hij wist ook, dat zij niet afgedaan was; niet altoos betoonde men den verschuldigden eerbied voor zijn genie en zijne eer, en sommige lieden vermeerderden zijn verdriet, door het aan den dag leggen hunner bezorgdheid, dat hunne vorderingen niet ten volle betaald zouden worden.
Iets zonderlings is aan den aard des schuldeischers eigen. Bied hem een, zelfs klein gedeelte zijner schuldvordering aan, maar betaal op staanden voet; hij zal zich zijn verlies getroosten, en aannemen, wat gij hem biedt. Poog daarentegen geheel de schuld trapsgewijs maar langzaam af te doen, en gij zult zien, hoe bij hem een koortsachtige angst vermeerdert, naar mate de schuld tot een geringer overschot gebragt is. Een Israëliet, die in 1828 te Londen woonde, had den moed, om alle hem gedane smeekingen te weêrstaan, en alle voorbeelden, door de overige schuldeischers van walter scott gegeven, te versmaden. Houder van een' door dezen geëndosseerden wissel, verklaarde hij, dat hij zijne volle en spoedige betaling hebben moest, of dat hij gebruik zou maken van het regt, hetwelk de wet hem toekende. Reeds waren zijne bevelen daartoe gegeven; reeds waren de regtsbeambten te veld, toen men het bewijs erlangde, dat het briefje de vrucht van woekerhandel was; geheel de schuldvordering werd voor nietig verklaard, en, schoon walter scott naderhand het briefje betaald heeft, was zulks het gevolg van eene waarlijk zeldzame naauwgezetheid, welke den Jood zelv' verbaasde.
Enkele genietingen mengden zich nog in den afmattenden arbeid en de zelfopoffering van dit leven. Hij vermogt de verfraaijingen van zijn geliefkoosde Abbotsford te vervolgen en te voltooijen, zijne schoone verzamelingen van wapenrustingen en boeken te vervolkomenen, de beroemde mannen, voor welke het Scotsche kasteel eene bedevaartplaats geworden was, aan zijnen disch te ontvangen, en zijne bijna oudheerlijke leefwijs met eenen luister en eerbied te omgeven, waarop schrijvers zich zelden beroemen kunnen, en welke zelfs weinige ieenheeren genoten hebben. Ik laat aan anderen de zorg over, om zijne vorstelijke lanen, al de afwisselende schoonheden zijner uitgestrekte gronden, en de duizende eerwaardige overblijfsels der oudheid, welke de verdichtselen, door den tooverstaf des romanschrijvers geschapen verwezenlijkten, te beschrijven. Al die rijkdom trof mij min-
{==411==} {>>pagina-aanduiding<<}
der, dan het persoonlijke karakter van walter scott. Ik bewonderde die zeldzaamheden, hoe belangrijk ook als nalatenschap van vroegere tijden, niet zoo zeer, als den invloed, dien eene vaste ziel en een zoo voortreffelijk verstand oefenden op alwat hem omringde. Overal openbaarde zich de onzigtbare tegenwoordigheid, niet alleen van een' uitmuntend' meester, maar van een' man vol orde en smaak, die van uit zijn schrijfvertrek de bewegingen van zijn huis bestuurd, en aan dit kleine koningrijk den gang gegeven had, dien het volgde. Verbeeld u duizend kleine oplettendheden, waarmede de gasten zich omgeven zagen; eene schrandere nasporing van alwat de genoegelijkheden des levens vermeerderen kan; een zeldzaam gezond verstand in al de huishoudelijke inrigtingen; geen gedruisch in geheel het zoo ruime slot; eene steeds onderhoudene netheid des huizes, die juist daarom niets lastigs voor de bewoners had; minder pracht dan geriefelijkheid; alle noodige schikkingen, om, in een kasteel, onder een ijskoud klimaat bij eene moerassige river gelegen, voor
koude en vocht te beveiligen; eindelijk, alle vertrekken van het gebouw vooruit bereid en ingerigt met eene sierlijkheid, die nergens de aangenaamheid en gemakkelijkheid in het bewonen uitsloot.
Het was moeijelijk, zich rekenschap te geven, waarom men zich in walter scott's kasteel zoo volkomen genoegelijk bevond. Dit genoegen hing af van bijna beuzelachtige bijzonderheden, welke men waarschijnlijk met versmading vernemen zou, en welker zinstreelende vereeniging nogtans aan gastheer en gasten een leven vol bekoorlijkheden verzekerde. Hieronder behoorde, bij voorbeeld, eene zoo wel geordende huisbediening, dat nimmer de stemmen, noch het geloop, noch zelfs de gewone bezigheden der bedienden, hinder of stoornis aanbragten. In een gebouw, dat soms achttien of twintig bewoners bevatte, zag men die bedienden werkelijk op wollen sokken vlug door de uitgestrekte galerijen zweven, en, zonder het teeken der kamerschel af te wachten, uwe wenschen voorkomen. Tot zelfs den ouden jan toe, den vertrouwde of liever den vriend van walter scott, een' onverbeterlijken dronkaard, zorgde, zich gedurende den diensttijd steeds nuchteren te houden, en wachtte, om zich aan zijn' geliefkoosden hartstogt over te geven, zijnen eenigen vrijen dag af, die eens om de veertien dagen terugkeerde.

{==412==} {>>pagina-aanduiding<<}

Het huis was met gas verlicht, dat men in de eetzaal zelfs nacht en dag liet branden. Eene eenige groote kagchel verwarmde, door middel van pijpen, het geheele gebouw, zoodat er des winters overal in hetzelve eene gelijkmatige temperatuur heerschte en er tevens veel tijd bespaard werd. De logeervertrekken waren niet alleen van al de vereischte meubelen voorzien, maar ook van al die kleine geriefelijkheden, die het zoo aangenaam is, maar zoo zelden gebeurt, te zijner dienste gereed te vinden. Eene dunne en sierlijke bronzen gasbuis liet een' sijnen straal brandend gas ontsnappen, die, bij dag voor het gezigt volstrekt onbemerkbaar, het lastige van vuurslag of zwavelstok bespaarde, en die zich, des avonds, door de bloote omdraaijing eener kraanschroef, in een helder stralend kamerlicht veranderde. Elk vertrek had een schrijfgarnituur met al het benoodigde, eene kleine boekerij, eene fonteinkraan, die van zuiver water voorzag, teeken-crayons, een klein antiek uurwerk, en groote portefeuilles met prenten. Menigmalen heb ik bij mijzelven die inwendige huisinrigting, het blijk der liefderijke zorgvuldigheid van den gastheer, vergeleken met de noodelooze en hinderlijke staatsie der Engelsche kasteelen, waar men, om een enkel woord te schrijven, drie malen schellen, en dan door een' lakkei, den inktkoker van Mylord, Mylady of van den onderwijzer der adellijke kinderen moet doen leenen. De onderscheidene, hierboven beschrevene inrigtingen, de vruchten van walter scott's vooruitziende zorg, hadden ook nog het onberekenbare voordeel, den tijd der bedienden te besparen, dus minder personen tot huisdienst noodig te maken, en aan die, welken dezelve toevertrouwd was, gelegenheid te laten, hunne vlijt aan gewigtiger bezigheden te besteden. Volgens hetzelfde grondbeginsel, had scott bij de versiering der vertrekken zich minder op praal en weelde toegelegd, dan op kieschen zwier, op eene coquetterie van goeden smaak, op eene
liefelijke overeenstemming van het geheel en de bijzonderheden. Alwat de verbeelding zijner bezoekers kon streelen en bekoren, was onder hunne oogen bijeengebragt.
Zoo men geen onwetend of ongevoelig bezoeker was, kon men zonder aandoening en zielsgenot die oude splenchans of musketten der Bergschotten niet aanschouwen, die als 't ware u de geheele geschiedenis der wilde clans voor oogen stelden; die overblijfsels van half verbrijzelde ridderrustingen;

{==413==} {>>pagina-aanduiding<<}
die Gothische portretten en borstbeelden; die naar het voorbeeld van oude klooster-paneelen met snijwerk versierde deuren; die wijde schoorsteenen, de naauwkeurige nabootsing der schoorsteenen van Schotlands oude paleizen, en die met wapenschilden uitgebeitelde kasten, van welken het zwarte eikenhout, door lang verloop van tijd eenen rossen weêrglans bekomende, eene zoo schilderachtige uitwerking te weeg brengt. Al deze wonderen, waarvan echter tot nog toe niemand eene volledige en beredeneerde beschrijving gegeven heeft, wil ik met stilzwijgen voorbijgaan. Liever zal ik eenige der kenmerkende trekken van den beroemden eigenaar verhalen. Het Gothische snijwerk, dat hij tot versiering van zijn kasteel behoefde, werd niet door kabinetwerkers van Edimburg, Dumfries of Glasgow vervaardigd, maar door zijne eigene vassalen, welke hij zelf behagen schiep te onderwijzen, en die, na korten leertijd, steeds onder het oog huns meesters doorgebragt, uitmuntende werklieden werden.
Hij kocht weinig schilderijen, en gaf, boven de meesterstukken der kunst, de voorkeur aan zeldzaamheden, die historische daadzaken herinnerden. Een portret, ten voeten uit, van Koningin elizabeth, afgebeeld zoo als zij den coranto (eenen dans der zestiende eeuw) danste, welk stuk de Heer kirkpatrick sharpe, een zeer bekwaam liefhebber, met de pen geteekend had, bezat het voorregt, om hem, op zijne ergste dagen, wanneer de slechte staat zijner gezondheid niet zonder invloed op zijne vrolijkheid was, te doen lagchen. Inderdaad was er iets uitnemend kluchtigs in dien breeden, strak gesteven halskraag, dat hoog opgestreken kapsel, dat onder parels en andere sieraden als verpletterd hoofd, die reusachtige oorhangers, dat voorkomen van eene Chinesche pop, en die geheele potsierlijke figuur, bezig met statige gratie te dansen! Inderdaad het was onmogelijk, zich bij dit gezigt van lagchen te onthouden. Walter scott had ook veel liefhebberij voor quaichs, waarvan hij eene talrijke en zeldzame verzameling bezat. Quaichs zijn kleine, ronde, tweeöorde koppen, die aan Schotland bijzonder eigen zijn, en nu eens uit zaamgevoegde stukken van verschillende kleuren bestaan, dan weder in agaat- of marmersteen, uit elpenbeen, ebben- of ander hout zijn uitgehoold. Merkwaardige overleveringen waren aan deze quaichs verbonden, welke men in een korfje binnenbragt, op het oogenblik dat de likeuren ter tafel verschenen. Een

{==414==} {>>pagina-aanduiding<<}
dier eerwaardige drinkbekers droeg den naam van Prins Karel, een andere dien van Rob Roy.
Laat ons hier nog eenige bijzonderheden bijvoegen, welke deze schets voltooijen zullen. Op het einde van zijn leven had scott een' afkeer van lezen. Gewoon om zelf te stellen, hadden de denkbeelden van anderen voor hem een te ondergeschikt belang, dat voor de werkzaamheid en levendigheid van eenen geest, als de zijne, niet voldoende was. De meeste oude lieden zoeken hunnen troost in lezen en lekker eten, scott was in zijne laatste jaren niets minder dan een liefhebber van smullen. Even als napoleon, kon hij niet verdragen lang aan tafel te zitten, en ten acht ure begaf hij zich naar zijne overheerlijke bibliotheek, waarheen zijne gasten hem volgden. Daar doorbladerde men de platen en prentwerken van eene der voortreffelijkste verzamelingen; men luisterde naar het harp- of pianospel van Mevrouw lockhart en Miss scott. Tegen tien ure werden er ververschingen rondgediend. Sir walter vroeg een glas porter, en verwijderde zich ten elf ure.
Ik heb reeds gezegd, hoe de al te onafgebroken vlijt, welke walter scott aan zijnen letterarbeid en aan zijne ambtsbezigheden besteedde, den weg tot zijnen te vroegtijdigen dood moest banen. Op zekeren dag berispte ik hem wegens die overmatige inspanning, en deed hem de gevolgen daarvan voorzien. ‘Een man,’ zeide ik, ‘die op zijne ambtelijke loopbaan langen tijd met vasten en eerlijken tred is voortgegaan, en die zijn vaderland diensten bewezen heeft, behoorde afscheid en pensioen te nemen, even als een Generaal zulks verkrijgt, en op zijne iauweren te rusten.’ - ‘Ik heb regten lust om op u te knorren,’ antwoordde hij mij. ‘Zijn wij niet bijna allen gedwongen, te doen, wat ons mishaagt, zonder te verkrijgen, wat wij wenschen? Wij moeten onze veroveringen met gelijke munt betalen, en verrigten, wat ons verveelt; eene waarheid, welke ik u raad op uw gemak te overwegen. Wat mij betreft, ik ben sedert lang aan arbeid gewoon; het meer of min hindert mij niet. Ik zie niet, waarom mijn land in mij eenen doodëter zou moeten voederen. Gij zegt, dat ik te veel tijd aan mijne letterkundige bezigheden besteed. Wat zou ik met dien tijd wel uitvoeren, bid ik u? Waar zou ik dien toe gebruiken? Zoudt gij dan willen, dat ik dien met whistspelen versleet, even als onze vriend hamilton? Ondersteld, men ver-
{==415==} {>>pagina-aanduiding<<}
oordeelde u om zeven uren achter elkander boston te spelen: gij zoudt de oogen ten hemel slaan, en smeeken van die foltering ontheven te worden! Geloof mij, alles ligt in de ziel; kracht van wil beslist alles. Onze pligten zouden ons niet zoo onaangenaam voorkomen, zoo onze verkeerde wijs van zien ze ons niet als onaangenaam voorstelde.’
Een stoïcismus, dat ik bewonderen moest, maar dat schipbreuk leed tegen de eeuwige wetten der natuur. Bekommering, altoosdurende gemoedsonrust verpletteren iemand wel niet met éénen slag, maar moorden hem langzaam, en verslinden hem door eene trapswijze wegknaging, door eene onmerkbare, maar onophoudelijke werking, die het zenuwstelsel aantast, ondermijnt, verzwakt en eindelijk geheel vernielt; en deze vernieling gaat voort met versnelde beweging, tot op het oogenblik, dat verlamming begint, en de bewerktuiging tukswijze hare veerkracht verliest en als verdooft. De zedelijke martelstraf van walter scott had zes jaren lang geduurd. Het geweldige van zulk eene worsteling moest eindelijk de vermogens van den sterksten geest krenken. Inderdaad bemerkte ik trapswijze gewigtige veranderingen in zijne geaardheid en gewoonten; de kleinste uitgaaf begon hem te ontrusten, hem, die te voren zoo weinig acht op ettelijke guinjes meer of min geslagen had. De springveren van zijn gestel verzwakten; zijne levenskrachten verminderden. Zijne luim werd ongelijk; en de vrees, dat hij zijne aangegane verbindtenissen niet in derzelver algeheele volheid zou kunnen nakomen, vervolgde hem als een spooksel. Het gevoel van eer, dat hij tot eene ridderlijke naauwgezetheid dreef, joeg hem met deszelfs prikkel aanhoudend voorwaarts, en ontwijfelbaar moet zijn gemoedslijden zeer groot geweest zijn, toen hij zich gedwongen zag, onteerende vermoedens, welke men tegen zijne eerlijkheid durfde opperen, te bestrijden. In zijne laatste jaren beheerschte zijne kiesche naauwgezetheid hem zoo geheel, dat, toen hij eindelijk aan de regering verzoeken moest op pensioen gesteld te worden, hij zijne volle wedde, welke Lord grey hem aanbood, niet behouden wilde. Den Minister voor dit aanbod bedankende, antwoordde hij, dat zijn wensch was, even als zijne voorgangers behandeld te worden, en dat hij niet geloofde eenige aanspraak op eene meer
bijzondere begunstiging te hebben. Misschien ook, dat het verschil zijner staatkundige denkwijs hem eene aan Lord grey verschuidigde

{==416==} {>>pagina-aanduiding<<}
dienstbetooning eer kwellend dan aangenaam gemaakt zou hebben.
Ieder had, gedurende zijn geheele leven, bij hem eene bijzondere zachtheid van aard en eene volkomene gelijkheid van humeur bewonderd; maar die gemoedsgesteldheid was veeleer een gewrocht van zijnen wil, dan eene gaaf der natuur. Walter wilde steeds kalm en rustig blijven. Langen tijd had hij die zenuwachtige prikkelbaarheid beheerscht, die het eigen is van ieder, welke levendig voelt en krachtig denkt. Met een sterk denkvermogen te kunnen ontwerpen en voor diepe gevoelsindrukken vatbaar te zijn, zonder eene prikkelbare ziel te bezitten, zou eene belagchelijke tegenstrijdigheid wezen; hoe meer genie men heeft, hoe zorgvuldiger men zijne heftigheid besturen moet, en haar door de kracht van zijnen wil in toom houden. Walter scott, oud geworden zijnde, had de werkzaamheid van zijnen geest in een verzwakt ligchaam behouden; de prikkelbaarheid van zijn gevoel met verminderde wilskracht. Hij werd zeer moeijelijk om mede om te gaan. Toen was het, dat het denkbeeld der staatkundige hervorming hem als een spooksel begon te vervolgen; dat hij de dreigende schim der Fransche revolutie tegen zijn vaderland verrijzen zag; dat hij van zijn ziekbed opstond, om zich naar eene club te begeven, en er met kracht van taal tegen Lord russel's hervormings-bill te protesteren. De redevoering, bij die gelegenheid door hem uitgesproken, was zeer opmerkelijk. Meer dan eens wekten zijne Tory-beginselen de gramschap der vergadering, en het gemor der aanwezigen ontnam den man van genie het woord. Zoo weinig eerbiedigt het opgewonden volk, zelfs dàn wanneer het voor de zaak der vrijheid meent te strijden, die vrijheid zelve, als ook verhevenheid van geestkracht en van roem. ‘Mijne Heeren,’ zeide scott ten slotte, ‘ik heb u mijnen afscheidsgroet gebragt, even als de Romeinsche zwaardvechter: Moriturus vos salutat. (Hij, die gaat sterven,
groet u.)’ Deze aandoenlijke slotrede ontwapende zijne vijanden niet: zij floten hem uit.
Weldra bemerkte men, dat zijne voorspelling maar al te zeker bewaarheid zou worden; dat de zorgen van den kundigsten geneesheer onvermogend waren, en dat zelfs zijn vriend, Doctor abercrombie, vruchteloos tegen een uitgeput gestel zou worstelen. Men sprak nog slechts van eene reis, in staat om hem aan zijnen arbeid te ontrukken,

{==417==} {>>pagina-aanduiding<<}
en door heilzame plaatsverandering de inspanning van geest te vervangen, welke hem zoo duur te staan gekomen was; hij kwam in den herfst van 1831 te Londen, en zijn oude hart verjongde zich nog min of meer onder den invloed van dien diepen eerbied, van die hem met zoo veel regt verschuldigde achtingblijken en die levendige bewondering, welke men hem allerwegen betoonde. Een schip der koninklijke zeemagt, de Barham, werd belast hem naar Malta te brengen; een bewijs van algemeene achting en dankbaarheid, waarvoor hij zeer gevoelig was. Napels zag ook nog eenige schemeringen zijner oude vrolijkheid en zijns verstandelijken levens. Hij beproefde weder met eigene hand te schrijven; maar de verlamming veroorloofde hem ter naauwernood, eenige onleesbare woorden op het papier te brengen. Zijne nieuwsgierigheid, zijne vatbaarheid voor belangstelling en genoegen verminderden met elken dag, en zijne wegkwijnende zintuigen weigerden den naar kennis dorstenden geest voedsel te leveren. Men herkende den man niet meer, die eertijds, toen hij den ouden put op het kasteel van Dunottar deed doorzoeken, een' vreugdekreet aanhief bij elk vermolmd overblijfsel, dat te voorschijn kwam. De puinhoopen van Pompeji, de aloude tempels te Rome wekten ter naauwernood zijne oplettendheid. In dien toestand van ziel en ligchaam, wanneer alwat er van geestvermogens over is zich zamentrekt om voor physiek behoud te waken, herleest de mensch alleen om het verval zijner bewerktuiging gade te slaan: dat verval was snel. Het levendigste gevoel, dat aan walter overbleef, was herinnering van en verlangen naar het hem zoo dierbare Schotland: niets vreesde hij zoo zeer, als te zullen sterven alvorens hij er terug was.
Ook haastte men zich, hem den weg naar Zwitserland en de Rijnoevers te doen inslaan, om hem alzoo naar zijn vaderland terug te brengen. Het was midden in den zomer; de hitte was brandend, en gedurende de reis had hij veel daarvan te lijden. Toen hij in Engeland terug was, bevond hij zich bijna van alle zielsvermogens ontbloot: de hand des doods was op hem!
Drie maanden lang was zijn toestand te pijnigend, dan dat wij beproeven zouden dien te beschrijven. De verlamming, tegen welke hij vruchteloos worstelde, had zijn sterk gestel geheel vermeesterd; niet dan met moeite en bij lange tusschenpoozen herkende hij zijne bloedverwanten, zijne bedien-
{==418==} {>>pagina-aanduiding<<}
den; zijne verstijfde tong kon zich ter naauwernood doen verstaan. Tien dagen was hij te Londen in een hotel in Jermyn-street gebleven, waar hij de ijverige zorgen van verscheidene Londensche Doctoren genoot, onder anderen van zijnen vriend Sir john halford; vervolgens gaf hij het verlangen te kennen, om weder in Schotland en te huis te zijn; men sloeg den weg naar Edimburg in, waar hij den 9den Julij 1832 aankwam: destijds herkende hij noch plaatsen noch personen meer. Maar toen Abbotsford, zijn geliefkoosd slot, het door hem als geschapen tooververblijf, zijn lust, zijn leven, zich weder voor zijne oogen opdeed, hief hij zich in zijn rijtuig op, strekte zijne handen naar de hem omringende vrienden uit, herkende hen volkomen, en, als door een wonder het gebruik der spraak terugkrijgende, bedankte hij hen, dat zij hem, vóór zijnen dood, veroorloofd hadden, het voorwerp zijner vurigste genegenheden nog eenmaal weder te zien. Het waren de laatste flonkeringen der lamp, die opflikkerde om uit te gaan. Scott kwam niet weder tot bewustheid, dan om nog eenmaal de hand van zijnen ouden rentmeester, william laidlaw, te drukken: verdooving, slaapzucht of ijlen verlieten hem niet meer tot op het oogenblik van zijn sterven, hetwelk eerst den 21sten September 1832 plaats had.
Dien dag, gelijk een zijner Levensbeschrijvers aanmerkt, scheen lucht en aarde, met eenen digten wolkensluijer overdekt en door eenen treurigen nevel gedrukt, den schilder der menschen en der natuur te beschreijen. Zijn stoffelijk overschot werd in de abdij van Dryburgh bijgezet. Al zijne verwanten verlieten Abbotsford, hetwelk, thans geheel verlaten, het zonderlinge contrast vertoont van een paleis uit de Middeleeuwen, door al het begoochelende van hedendaagsche kunst versierd; van een oud ridderslot, vol van het uitgelezenste, dat latere nijverheid kan opleveren; van den bloeijendsten plantengroei en de volslagenste eenzaamheid. Wat mij betreft, ik vermijd steeds, mij in het gezigt van die mij zoo wèl bekende torens en kanteelen te bevinden: het beeld, dat zij in mijnen geest oproepen, is het pijnlijkste van mijn leven!
Zal men het mij veelligt ten verwijt rekenen, dat ik geen woord van critiek of blaam onder de schetsen en herinneringen, welke ik hier zonder opzettelijke keus verzamelde, gemengd heb? Zulke blaam of critiek zijn niet eene enkele

{==419==} {>>pagina-aanduiding<<}
maal bij mij opgekomen. Wat vastheid van genegenheden, duurzaamheid van vriendschap, volkomene consequentheid van handelen betrof, ken ik niemand, die met scott gelijkgesteld kan worden: hij was de trouwste vriend, de opregtste ziel, die immer bestaan heeft. Deze hoedanigheden wonnen hem ook eenen kring van trouwe en onveranderlijke vrienden. De lijn van zijn karakter was zoo vrij van alle kromming, dat men, hem eenmaal kennende, in eene gegevene omstandigheid, gemakkelijk met zekerheid voorspellen kon, wat hij zou doen of zeggen. Het was moeijelijk, zelfs door losheid, misslagen of onvoorzigtigheden, zijne genegenheid te verbeuren; hadt gij hem, zoo hadt gij hem voor het leven. De beste raadsman ter wereld, zonder aanmatiging of heerschzucht, vergenoegde hij zich niet met zijne vrienden te berispen, maar hielp hen. Verder wil ik niet uitweiden in den lof van eenen man, die door allen, welke hem gekend hebben, bemind, door allen, die hem gelezen hebben, bewonderd geworden is; bij wien geleerdheid het dichterlijke vuur niet uitbluschte, en die, iets bijna ongehoords, aan het prikkelbare en ligtgeraakte temperament van het genie, aan deszelfs schitterendste werkingen, al de kalme en bescheidene, al de strenge en verhevene deugden paarde, waarvan hooge geestvlugt en roem de oefening zoo moeijelijk en de vereeniging zoo zeldzaam maken.




Het menschelijk leven.

De mannelijke leeftijd.

Derde Zang.


Den man, in 't hoog besef van 't zeedlijk vrij vermogen, 
Wordt alles stouter, breed, met meerder kracht omtogen; 
De weg, die voor hem ligt, moet zwaar zijn, onbegrensd; 
Eene onafzienbre taak is 't, waar zijn hart naar wenscht. 
 
b. klijn. 


De jonglingstijd vlood heen; de mannelijke jaren 
Doen 't oog op ruimer veld, op schooner werkkring staren; 
Wat lot ons van de wieg tot aan het graf verbeid', 
Het leefperk van den man eischt eedle werkzaamheid. 

{==420==} {>>pagina-aanduiding<<}

De plant is nu gerijpt en hoog in bloei gekomen: 
De man treedt ernstig op; de zinnelijke droomen 
Des jonglings zijn voorbij; op 't nieuwe schouwtooneel 
Is, ja, wel zwaarder rol, maar eedler taak zijn deel. 
Zijn geestontwikling biedt hem sterker schild en wapen, 
Om, waar verleiding loert, niet zorgloos in te slapen; 
Zijn rede en wil doen hem volhardend voorwaarts gaan, 
En wijzen 't rijkst tooneel ook hem tot handlen aan. 
 
Veel mogen volk en staat dan van zijn' invloed wachten. 
Belangrijk is zijn stand; door ijvrig pligtbetrachten 
Wordt hij den boom gelijk, die koestrend lommer biedt, 
En aan wiens voet een stroom van milden zegen vliet. 
Geen laakbare eerzucht doet zijn' boezem rustloos jagen; 
Geen nijd, geen afgunst, die aan 't heil van andren knagen; 
Geen trots, geen zelfbedrog bezielt, vermeestert hem; 
Hem is de stem des pligts een Goddelijke stem. 
Al zij de reeks dan groot der uit te voeren pligten, 
Veel goeds, der menschheid waard, poogt hij alom te stichten; 
Door Godsdienst voorgelicht, door zeedlijkheid geleid, 
Wordt door hem 't rijk van deugd en waarheid uitgebreid. 
 
't Is waar, ook voor den man is menig klip te ontvaren, 
Verderflijk, even zeer als voor de jonglingsjaren; 
Hij waan' de levenshulk nog aan geen veilge reê; 
Vaak voert der driften storm hem in zijn dwarling meê, 
Waar hij den mensch bedreigt, die, vreemdling in zichzelven, 
Het kwade zaad niet weet uit eigen hart te delven, 
Daar velt hij ook de plant, die vrucht kon geven, neêr, 
En niets spoort meer den man, dan gouddorst, roem en eer. 
Die zucht verkoopt den mensch aan 't laf gevlei der grooten, 
En rukt verbonden los, hoe krachtig eens gesloten; 
Zij schenkt vereerders aan geweld en heerschappij, 
En brengt den doodsteek toe aan 's menschen eerwaardij; 
Zij rooft den geest de kracht, die, op het pad des levens, 
De hefboom wezen moet tot deugd en handlen tevens, 
En die zich 't schoonst vertoont in 's levens wisselkans, 
En 't beeld ons treffend maalt des waarlijk grooten mans. 
Al moog' der zorgen last dan op zijn schouders wegen, 
Hij acht geen loon of dank in luiden lof gelegen; 
Neen! van dien wierook wars, werkt hij met stillen gang 
Voor waarheid, vrede en licht en algemeen belang. 

{==421==} {>>pagina-aanduiding<<}

Hij voelt zijn' adeldom, zijn hooge deugdverpligting; 
Zijn hand legt hier den grond van menig nutte stichting; 
Als mensch, de heilge zaak der menschheid toegedaan, 
Brengt eens hem 't nageslacht het dankbaar offer aan. 
 
Daar peinst hij, de eedle man! - Zijne overdierbre wenschen 
Slaakt hij voor 't waar geluk van zijne medemenschen. 
Om ze op te voeren tot beschaving, deugd en licht, 
Acht hij zijn zaligst werk, acht hij zijn' hoogsten pligt. 
Een land, nog onbebouwd, ligt voor zijn blikken open; 
Hij strooit een' zaadkorl uit; hij blijft op vruchten hopen; 
Zijn oog ziet d' akker vol met rijke halmen staan, 
En de oogst bekroont zijn hoop door 't ingezameld graan. 
Waar zeedlijk voedsel mist, hij poogt het rond te deelen; 
Waar 't oog slechts akkers ziet, die distlig onkruid telen, 
(Zijn taak reikt verder steeds dan 't voor hem liggend land) 
Alom roeit hij het uit. Door ijver, met verstand, 
Den nacht van domheid en vooroordeel op te klaren, 
Is hem een dure pligt; geen poging wil hij sparen, 
Om, daar hij 't sluw gewoel van 't rijk der dwaling tart, 
Deugd, waarheidsliefde en regt te ontvlammen in elks hart. 
Zoo poogde een Edele eens, bij 't heiligst pligtbeseffen, 
Geslachten uit het slijk der onkunde op te heffen; 
Een eeuwig frisch gebloemt' siert nog zijn grafgesteent'; 
Het dankbaar nageslacht, dat bij zijn tombe weent, 
Oogst nog de vrucht van 't veld, dat hij eens mogt ontginnen. 
Kroont, roemt zijn akkerwerk, wie deugd en Godsdienst minnen! 
Nog vloeit de bron des heils, die eens door hem ontsprong, 
En Nieuwenhuijzen's naam zweeft nog op aller tong. 
 
Zoo wordt de roem van hem door 't nageslacht gehuldigd, 
Aan wien het menschdom deugd en wijsheid is verschuldigd; 
Die, schoon hem 't wanbegrip onzinnig tegentreedt, 
Zichzelven kent en nooit zijn' rang als man vergeet; 
Ja! rijst zijn waarde en lof nog uit den nacht der graven. 
Hem, die onwankelbaar met zijn talent of gaven 
Voor andren leeft en werkt, gevaar en dood trotseert, 
En als een moedig held gekroond met lauwren keert; 
Hem wacht een heerlijk loon; hem wijdt de dichter zangen, 
Die, aan het hart ontvloeid, den lof hem doen ontvangen 
Voor moed en trouw en deugd, in hulpbetoon nooit moê: 
De menschheid brengt hem dank, de hemel juicht hem toe. 

{==422==} {>>pagina-aanduiding<<}

Ziet gij op gindsche klip dat tal schipbreukelingen, 
Die hulp- en radeloos de handen, kermend, wringen; 
Die, worstlend met den vloed, zich klemmen aan elkaar, 
Doch nergens uitkomst zien in 't nijpend doodsgevaar. 
Verbrijzeld ligt de kiel; wie nog ter hulp wil snellen, 
Voelt, aâmloos door den storm, zich 't hart van schrik beknellen; 
Maar wie, wie hoort den kreet des bangen jammers aan, 
Wie waagt zich naar het wrak, bij 't loeijen van d' orkaan? 
't Is Woltemade, die, niet peinzend op 't verwijlen, 
Als reddende engel Gods te hunner hulp zal ijlen; 
Hij telt, hoe reeds door 't wigt des ouderdoms bezwaard, 
Geen golfgebons of dood, met moed stijgt hij te paard, 
En zwalpt, op 't snuivend ros, door de opgestoven baren; 
Wat wemelt aan de kust, blijft op het waagstuk staren; 
Hij naakt de klip, besluit te redden wie hij kan; 
Zijn geestdrift en zijn moed zien reeds den laatsten man 
Gered; en, hoe de orkaan de golven ook doe koken, 
't Verlossingsuur schijnt nu voor allen aangebroken; 
Hij naakt; hij redt; elk bidt; hij gaat, hij landt, keert weêr, 
En luid klinkt van het strand de danktoon keer op keer. 
Juicht! achtmaal mogt de togt, het edel feit, gelukken; 
Maar de angst spoort elk om 't eerst, behouden 't strand te drukken, 
 
En ijlings klemt er een zich al te ontijdig vast 
Aan 't moedig dier, dat, weêr bevracht met kostbren last, 
Den hals nu vruchtloos poogt te heffen uit de baren; 
Nu baten toom noch spoor; de schrikbre doodsgevaren 
Vermeerdren; niemand redt, noch hoort geschrei of beê, 
En 't ros voert breidloos elk in 't hart des afgronds meê! 
Wie achterblijft, ziet nu de laatste hoop verloren; 
Het bangst gejammer doet voor 't vreugdgejuich zich hooren; 
Maar, wat menschlievendheid, wat pligt en deugd bestond, 
Vindt in den hemel loon en klinkt op aarde rond. 
 
Doen moed en vastheid zoo der mannen waarde pralen, 
Schoon kan ze op 't oorlogsveld ook elk in de oogen stralen, 
Waar de eedle held voor eer, en regt, en vrijheid strijdt, 
Waar de eerkrans van den roem zijn' moed wordt toegewijd, 
Waar, voor dien fieren moed, zijn land- en tijdgenooten 
Hem zeegnen voor de bron des heils door hem ontsloten, 
En heel het vaderland hem zijne erkentnis biedt, 
Als 't oog de vredeölijf weêr vrolijk groenen ziet, 

{==423==} {>>pagina-aanduiding<<}

Als geen geschrei meer klinkt bij 't woên der oorlogsdolken, 
En hij, door elk vereerd als redder van de volken, 
Geen dank of lof begeert, maar 't rijkst en waardigst loon 
In eigen boezem vindt voor trouw en pligtbetoon. 
Dus maalt Geschiednis ons, in hare gouden bladen, 
Zoo menig schouwspel af van grootsche heldendaden, 
En stelt ons mannen voor, wier wijdberoemde naam, 
Wier heldengrootheid zweeft op vleuglen van de Faam. 
Moog Griekenland een tal van eedle helden noemen, 
Moog Rome een Antonijn, Trajaan, Camillus roemen, 
Ook Neêrlands eeuwrol wijst, in onuitdoofbaar licht, 
Op wondren ons van moed, beleid en trouw en pligt; 
En Marnix, Breêro, Tromp, de Ruiter, Rijk, Oranje, 
Verbrekers van 't geweld en 't slavenjuk van Spanje, 
Zijn nog 's volks gidsen, om, trots list en dwinglandij, 
Te strijden voor 's lands eer, te spreken zoo als zij. 
 
God lof! hun evenbeeld, zoo waardig krans en kroonen, 
Kan nog het nageslacht aan de aard' met geestdrift toonen; 
Het volk, dat vrijheid mint, het volk van Nederland, 
Boogt ook op mannen, trouw aan 't heil des Staats verpand. 
Zag 't Frankrijks dwingeland het erfbezit der vaadren, 
Met benden, zijner waard, met tal van plondraars, naadren; 
Sloot hij in d' aadlaarsklaauw 't vernielende oorlogszwaard; 
Vlood, waar zijn adem ging, het volksgeluk van de aard': 
Hier wist beraden moed der heerschzucht perk te stellen; 
Hier durfde hij in nood den Staat ter hulpe snellen; 
Een driemanschap trad op, en stond in 't proefperk pal, 
En Neêrlands heilzon rees in 't uur van 's dwinglands val, 
Maar 't zag bij de eedle trits een' Edele zich scharen, 
Die, tartend dwinglandij, vervolging en gevaren, 
Met eigen hand de boei van 't dwanggeweld verbrak, 
Die als Demosthenes voor 't heil der burgren sprak, 
Wien nimmer eigenbaat voor 't gouden hoofd deed knielen, 
Wien slechts 't geluk des lands kon treffen en bezielen, 
Die ging, waar pligt gebood, waar 't volk zijn' bijstand vroeg, 
En juichte, toen het uur van Neêrlands redding sloeg! 
Met kracht, in keur van taal, voor trouw en regt te spreken, 
De heilge vrijheidsvaan met geestdrift op te steken, 
Dit was het doel alleen, waar hij zijne eer in zocht; 
Waar soms een duisterling, uit zijn gehate krocht, 

{==424==} {>>pagina-aanduiding<<}

Den zwadder op hem wierp, niets kon zijn' moed doen zinken; 
Hem bleef de vrijheidszon te schoon in de oogen blinken; 
Doof voor gevlei of hoon, ontgloeid voor Vorst en volk, 
Was hij der burgren eer, van 's lands belang de tolk. 
Ja, de adeldom der ziel, steeds vreemd van hoofsche treken, 
Gold bij hem meer, dan rang of schittrend ordeteeken; 
En, zoo in 't heiligdom des roems, met heldren glans, 
Het beeld ooit prijken moet eens waarlijk eedlen mans, 
Dan moet het zijne er wis in kostbaar marmer pralen: 
Maar neen! geen kunst behoeft zijn beeldtnis ons te malen; 
Waar 't oog alleen zijn' naam, den naam van Kemper, leest, 
Daar meldt die naam genoeg de grootheid van zijn' geest. 
Zoo voegt het ons, als man, met zielskracht op te treden; 
Zoo toont men zich getrouw aan pligt, aan regt en eeden; 
Zoo, als de zon, die licht en leven geeft en vreugd, 
Verspreidt men zegen rond, door wijsheid, moed en deugd! 
 
Maar, waar kan grootscher taak aan meer genot zich paren; 
Waar blijder 't oog des mans op rijker bloemveld staren; 
Waar is zijn werkkring 't schoonst; waar smaakt hij reiner vreugd, 
Dan daar, waar huislijk heil de gansche ziel verheugt? 
't Verlustigendst tooneel van aardsche zaligheden 
Blinkt hem al lagchend toe, als in een bloeijend Eden; 
En, hoe ook hier fortuin het wereldlot besliss', 
Den grootsten schat heeft hij, die man en vader is. 
 
Ja! sla den huiskring ga, waar echtelijke trouwe 
Den man verteedrend boeit aan de overdierbre vrouwe, 
Waar geemlijkheid en zucht tot twisten balling zijn, 
Waar vrede en liefde blinkt als aller oogelijn, 
Hoe zetelt daar de vreugd, bij 't zoet der zamenwoning! 
Geen schittrend gastmaal, neen! geen weidsche praalvertooning, 
Verblindend slechts voor 't oog, doen 't hart des mans zoo goed, 
Als vrouwelach en lonk, die vreugd schept in 't gemoed. 
Wat kwelt of blijdschap wekt, geen zucht blijst ooit verholen, 
Die hij der vrouw niet uit. De taak, hem aanbevolen, 
Vervult hij, met den blik op hooger hulp van God. 
De dagen snellen heen in werkzaam vreugdgenot. 
Voor hem is de echt een beemd van altijd frissche rozen. 
Na d' arbeid gaat hij zich er lustig in verpoozen; 

{==425==} {>>pagina-aanduiding<<}

Hij speelt den last van 't hart, de zorgen uit het hoofd; 
En Hymen's lustwarand' schenkt hem het heerlijkst ooft; 
Ja, welke wolken ook zijn levenszon omhullen, 
Het echtheil kan zijn ziel met kalmte en troost vervullen: 
Want waar, waar voelt de man meer laasnis voor zijn smart, 
Dan bij der vrouwe taal, dan aan het vrouwehart? 
De Groot, gij zaagt die trouw, hoe fel u de afgunst griefde! 
Uw Reigersbergen stortte, uit reine huwlijksliefde, 
De rijkste bron van troost u in het harte neêr, 
En Loevestein was u, met haar, geen kerker meer. 
 
't Is waar, ons wacht veel vreugd in Hymen's bloemendreven; 
Maar toch is aan den man een zware taak verbleven: 
Elk boompjen, in den hof des huwelijks geplant, 
Eischt kweeking van zijn zorg, wacht leiding van zijn hand; 
Hij moet de jonge loot, waar 't pas geeft, tijdig snoeijen, 
Elk rijsje buigen, waar 't te weeldrig op zou groeijen, 
En zorgen, dat elk plantje in dezen rozengaard, 
Een plaats bekleed', zijn stand, zijn doel en aanleg waard. 
Ja, mannen, vaders! zwaar, maar edel zijn de pligten, 
Waarop uw zorgend oog voor 't kroost zich heeft te rigten, 
Om, bij de ontwikkeling, op 's levens kronkelpaân, 
De neiging tot het goede of kwade na te gaan. 
Ja, moeders! voor uw kind moogt gij in liefde blaken; 
Gij moogt bij 't schommelbed uws zuiglings rustloos waken; 
Geheel uw leven zij aan gade en kroost gewijd; 
Volbrengt met liefde uw' pligt, al woekrend met den tijd; 
Strooit mild de zaden uit van Godsdienst, deugd en zeden; 
Stemt vroeg den kinderzin tot eedle bezigheden: 
Want, naar het jarental zich bij uw kroost vermeer', 
Zinkt ook een zwaarder last u op de schouders neêr. 
Gelijk Natuur ons nooit, in haar ontluikend leven, 
Van plotselijken groei een voorbeeld heeft gegeven, 
Daar eensslags nooit de plant in vollen wasdom praalt, 
Maar langzaam tiert en groeit, door zonnevuur bestraald; 
Zoo werkt niet ijlings ook het ouderlijke pogen; 
Neen! wat bij 't kroost den trap der kennis kan verhoogen, 
Houdt steeds gelijken tred met geestontwikkeling, 
Tot eens zich 't doel bekroon' voor verdren levenskring. 
Dat doel bekroont zich 't schoonst, als liefde voor elkander 
Den wil van d' een versterkt, de poging schraagt van d'ander, 

{==426==} {>>pagina-aanduiding<<}

Als vaderlijke pligt, als moederlijke trouw 
De gids is voor den man, het spoor wijst aan de vrouw. 
 
Rampzalig hij, die ooit den huispligt kon vergeten, 
Wiens hand het rozensnoer des echts heeft stuk gereten! 
O! waar, door woeste drift en twistzucht aangevuurd, 
De man de huwlijksboot ten wissen afgrond stuurt, 
Daar gaat de zorg voor kroost, voor huisbestuur verloren, 
Daar komt geen voorbeeld ooit tot pligt en orde sporen, 
Daar dringt de giftstof, die de boom in zich besluit, 
Tot blad en bloesem door en breidt in 't rond zich uit. 
 
Ja, zie de brave brouw, die tijd en kracht en leven 
Voor huisgezin en kroost steeds wil ten beste geven: 
Daar zit ze, in d' avondstond, met kindren om zich heen, 
Maar zit, van weemoed stom, verzonken in geween. 
De man vergeet zijn' pligt; de nacht, reeds ingetreden, 
Schijnt hem de morgenstond voor nieuwe schandlijkheden; 
Hij vindt zijn hoogst genot in 't geen zijn ziel verpest, 
En schreijen om haar lot is 't, wat der vrouwe rest. 
Zij weent, zij waakt, zij wacht; de man keert eindlijk weder: 
Geen kinderlijk gekoos, geen vrouwetaal, hoe teeder, 
Werkt op de ontaarde ziel; verhit, berooid is 't hoofd; 
't Getier en 't nachtgedruisch heeft zijn gevoel verdoofd. 
Al dringen vrouw en kroost ook om zijn zijde zamen, 
Hij kent van huislijkheid en pligt niets dan de namen; 
Hij werpt zich geemlijk neêr, slaapt in, ronkt beestlijk door, 
En treedt steeds, dag en nacht, op 't eigen afgrondsspoor. 
Hij kent geen huisbestuur; der kinderen belangen 
Zijn lasten, die zijn ziel als zware ketens prangen; 
Daar de armoede, in het eind, met uitgeteerd gelaat, 
Hem rillend tegengrijnst en voor zijne oogen staat. 
De band, hoe naauw gesnoerd, verwijdt zich langs hoe verder; 
De kindren dolen om, als schapen zonder herder; 
't Gebrek neemt nu de plaats van vroegre welvaart in, 
En 't beeld alleen blijft staan van een verwoest gezin. 
Zoo komt de man zichzelv' alle echtgeluk ontrooven; 
Zoo kan de huwlijkshof nooit knop of vrucht beloven; 
Vreugd, vrede en huislijk hell zien daar een open graf; 
Daar bouwt geen eendragt op, daar breekt verdeeldheid af. 
 
Hoog sta dan bij den man het tijdperk aangeschreven, 
Waarin de schoonste taak hem wacht in 't menschlijk leven; 

{==427==} {>>pagina-aanduiding<<}

Rein, onvervalscht genot biedt hem die kostbre tijd. 
Als 't huis een tempel is, der Godheid toegewijd; 
Als Godsdienst hoogen prijs op huislijkheid doet stellen; 
Als zij een vreugdebron voor allen op doet wellen; 
Als eigen voorbeeld wekt en andren spoort tot deugd, 
Ja zelfs ter baak verstrekt voor ouderdom en jeugd, - 
Of welvaart in 't gezin dan zij ten top gerezen, 
Of 't zuurgewonnen brood het karig deel moet wezen, 
Met volle korven toch wordt daar de vreugd gegaard, 
Waar Liefde als Schutsgodes zich in den huiskring schaart. 
Wie dan bij pligtbesef zijn' hoogen rang blijft voelen, 
Zal steeds, bij eigen heil, ook andrer heil bedoelen; 
Het heil van 't algemeen, van volk en vaderland 
Zal hem zoo dierbaar zijn, als 't heil van eigen stand. 
Gelijk ons, in de reeks en gang der jaargetijden, 
De zomer en de herfst door vruchten 't meest verblijden; 
Gelijk in 't middaguur de zon aan 's hemels trans 
Haar stralen 't schoonst verspreidt in schitterenden glans; 
Zoo moet het levensperk des mans steeds allerwegen 
Het vruchtbaarst tijdperk zijn, dat andren strekt ten zegen; 
Zoo spreidt, tot veler nut, die levensmiddagstond 
't Weldadig licht van deugd en geestbeschaving rond; 
Zoo blijft de man den naam van vriend der menschheid dragen; 
Zoo ziet hij 't schoonst verschiet voor zijne schreden dagen; 
Zoo smaakt hij 't heerlijkst loon, 't onschatbaarst zielgenot 
Van 't leven, toegewijd aan pligt, aan deugd en God. 
Ja, wij vlechten 
En wij hechten 
Kransen, rijk van geur en gloed, 
Om de kruin dier eedlen, braven, 
Die aan de aarde een voorbeeld gaven 
Van beschaving, deugd en moed. 
 
Neêrland toont ze, 
Neêrland kroont ze, 
En in onverganklijk schrift 
Staan in 's lands historiebladen 
Hun beroemde heldendaden 
Voor het nageslacht gegrift. 
 
Echtgenooten, 
Zaamgesloten 

{==428==} {>>pagina-aanduiding<<}

Door den reinsten huwlijksband; 
Vaders, waard dien naam te dragen; 
Moeders, die het echtheil schragen, 
Wonen nog in Nederland. 
 
Ja! van 't leven, 
Ons gegeven, 
Rijst het leefperk van den man 
Tot een hooge, onschatbre waarde. 
Tal van eedlen dezer aarde, 
Tal van braven, tuigt er van! 
 
Wél, voorzeker, 
Die den beker, 
't Zij van vreugde, 't zij van smart, 
Met een kalm gemoed blijft drinken; 
Die, wat om hem heen moog' zinken, 
Vrede ronddraagt in het hart! 
 
Lofbetooning, 
Deugdbelooning 
Daalt op 's braven schedel neêr, 
En de rijkste kroon van allen, 
De eerkroon van Gods welgevallen, 
Siert hem eens in hooger spheer. 
 
j. van harderwijk, rz. 






Brand door eene karaf.

Aan den Redacteur der Vaderlandsche Letteroefeningen.

Wel Edele Heer!

In de Amsterdamsche Courant van den 1 Junij dezes jaars, No. 127, vind ik, onder het artikel Duitschland, uit Berlijn, in dato 25 Mei j.l., gemeld, dat er, op den 28 April bevorens, te Koningsbergen brand ontdekt is, door eene met water gevulde karaf veroorzaakt; en dat men geenszins vreemd was, dat de groote brand van 14 Junij 1811 op dergelijke wijze ontstaan kan wezen. Daar nu het gegeven berigt, zoo wel als het op hetzelve gegrond vermoeden, bij sommigen

{==429==} {>>pagina-aanduiding<<}
zou kunnen worden betwijfeld, en deze twijfel aanleiding geven tot het verzuimen der noodige maatregelen van voorzorg, vind ik mij genoopt tot de mededeeling van het volgende voorval, door mijzelv' ondervonden, en hetwelk ter stellige bevestiging van het vermelde uit Berlijn strekken kan.
Vóór drle jaren bragt onze achtingwaardige vaderlandsche Dichteres en Schrijfster, Mejufvrouw petronella moens, eenige weken door op mijn Buitenverblijf Willemsoord, nabij Overveen gelegen. Hare logeerkamer was, aan de zuidzijde des gebouws, op de derde verdieping, aldaar met twee schuiframen voorzien; zijnde een derde dergelijk raam in den westelijken muur des gebouws geplaatst. Doorgaans begaf zich de altoos ijverige vrouw, des morgens na het ontbijt, vergezeld van hare schrijfster, naar hare kamer, ten einde aldaar, gedurende een paar uren, te arbeiden. Op zekeren morgen verschenen de beide Vriendinnen, na volbragten arbeid, weder in den huiselijken kring, het navolgende verhalende: Onder den arbeid hadden beiden, op eens, eene onaangename lucht, als van brandend lakwerk, vernomen; dan, in het vermoeden, dat dezelve van eene lagere verdieping kwam, had men daarop geen acht geslagen; tot dat de schrijvende Juffer, toevallig opziende, aan het einde der tafel, aan welke beide gezeten waren, rook zag opgaan. Thans werd alles op ééns duidelijk. De drie ramen waren van jalousiën voorzien, en, het vertrek daardoor duister zijnde, had men eene derzelven geopend, waardoor het einde der vrij groote tafel aan den invloed der zon werd blootgesteld. Toevallig bevond zich op dit gedeelte eene, met water gevulde, glazen karaf, die, bol van vorm, de zonnestralen opvangende en in zeker punt vereenigende, de uitwerking deed van een brandglas, waardoor het wasdoek, hetwelk de tafel bekleedde, werkelijk was in brand gestoken, en het daaronder zich bevindende hout bereids geschroeid was. Men had het bluschmiddel dadelijk bij de hand, en de geheele zaak bleef zonder eenig verder gevolg. Ware inmiddels de ontbranding na het vertrek der beide Vriendinnen voorgevallen, wie had dan de noodlottige gevolgen kunnen berekenen?
Met de bovenstaande mededeeling in dit algemeen geacht en veel gelezen Maandwerk vermeen ik de aandacht mijner Landgenooten te moeten bepalen bij het gevaarlijke, om, in vertrekken, die men, gelijk slaapkamers, gedurende den dag zelden bezoekt, karaffen of ander bolgevormd glaswerk, met

{==430==} {>>pagina-aanduiding<<}
water gevuld, aan den invloed en de werking der zonnestralen bloot te stellen. Immers kan daardoor een hevige brand ontstaan, waarvan de noodlottige oorzaak wel altijd in het duister moet verborgen blijven.
Ik heb de eer, mij, met hooge achting, te noemen,
Wel Edele Heer!

Uw Ed. dienstv. Dienaar w.h. warnsinck, bz.
Amsterdam, 2 Junij 1837.

Gieren-conversatie.

Vele beoefenaars der natuurlijke historie zijn van gevoelen, dat de dieren, welke wij gewoon zijn als stom of sprakeloos te beschouwen, inderdaad het vermogen bezitten, om elkander hunne gedachten mede te deelen. Dat zij in staat zijn, algemeene gewaarwordingen te kennen te geven, is onbetwistbaar; elk wezen, dat uit eigen wil geluid kan geven, heeft eene verschillende stembuiging voor genoegen en voor smart. De jagthond verwittigt zijne makkers wanneer hij het wild ruikt. De hen lokt hare kiekens door kloeken, en wanneer hun gevaar dreigt, waarschuwt zij hen door haar geschreeuw.
De vogelen hebben de grootste verscheidenheid van stemveranderingen; eene verscheidenheid, zoo rijk, dat zij bijna genoegzaam schijnt, om eene volledige spraak te vormen, toereikend voor al de behoeften van een leven, dat door het instinkt geregeld wordt en weinig vatbaar is voor verandering of verbetering. Op het gekweel en het geschreeuw der vogelen is de nieuwsgierigheid of het bijgeloof in alle-tijden oplettend geweest. Menigeen heeft de taal van het pluimgedierte bestudeerd, en sommigen hebben zich beroemd, haar te verstaan.
Bekwaamheid of zelfvertrouwen in het uitleggen dier boschgesprekken heeft men gewoonlijk het meest gevonden onder de wijsgeeren van het Oosten; een gedeelte der aarde, waar de kalmte der lucht en de zachtheid der saizoenen den beoefenaar dier studie veroorloven, een groot gedeelte van het jaar in bosschen en waranden door te brengen. Doch hetgeen in het eene land door begunstigende omstandigheden mogelijk wordt, kan misschien in een ander uitvoerlijk worden door bijzondere vlijt.
Een herder in Boheme had zich, door langdurig verblijf

{==431==} {>>pagina-aanduiding<<}
in de wouden, de kunst verworven, om de stemmen der vogelen te verstaan; althans hij vertelt met veel ernst en vertrouwen eene historie, over welker geloofwaardigheid wij de geleerden moeten laten beslissen.
‘Toen ik eens,’ dus spreekt hij, ‘in de holte eener rots mijne schapen zat gade te slaan, die in het dal graasden, hoorde ik twee gieren bij afwisseling op den top van den rotsheuvel schreeuwen. Beide stemmen klonken ernstig, en schenen als over het een of ander te raadplegen.
Mijne nieuwsgierigheid behield de overhand over mijne zorg voor de kudde. Langzaam en in het diepste stilzwijgen klouterde ik van rots op rots, tot dat ik eene kloof vond, waar ik zitten kon zonder te ontrusten of ontrust te worden.
Spoedig bemerkte ik, dat mijne moeite zich wel beloond zou zien, want op eene naakte uitstekende punt der rots zat eene oude gier met hare jongen bij zich, welke zij in de kunsten van het gierenleven onderwees, en bezig was door deze laatste les tot hun afscheid en vertrek naar afgelegene bergen en hemelstreken voor te bereiden.
“Mijne kinderen,” sprak de gier, “gij zult mijn onderrigt te minder behoeven, daar gij zoo lang mijn voorbeeld voor oogen gehad hebt; gij hebt mij het hoen van de hoeve, de lamprei uit het bosch en het geitebokje uit de weide zien wegvoeren; gij weet, hoe uwe klaauwen in uwe prooi te slaan, en, met dezelve beladen, uw evenwigt onder het vliegen te bewaren: maar gij herinnert u, dat er nog smakelijker spijs is, dan dit alles; menigmaal heb ik u op menschenvleesch onthaald.” - “Zeg ons, waar de mensch te vinden is, en waaraan wij hem kennen kunnen; zijn vleesch is zeker het voedsel, dat de natuur voor de gieren bestemd heeft. Waarom hebt gij nooit nog een mensch in uwe klaauwen naar ons nest gebragt?” - “Hij is ons te plomp en te zwaar,” zeî de moeder; “vinden wij een mensch, dan is al, wat wij doen kunnen, het vleesch van zijn ligchaam te scheuren en de beenderen op den grond te laten liggen.” - “Maar, als de mensch dan zoo groot is,” hernamen de jongen, “hoe doodt gij hem dan? Gij vreest voor wolf en beer, hoe komt het dan, dat de gieren sterker zijn dan de mensch? Kan hij zich nog minder verweren dan de schapen?” - “Wij zijn zoo sterk niet als de mensch, en nu en dan twijfel ik zelfs, of wij wel zoo verstandig zijn. Ook zouden de gieren zelden zijn vleesch tot hunne spijs kunnen maken, zoo niet de natuur, die hem tot ons gebruik bestemd heeft, hem eene zonderlinge woestheid had in het hart gestort, welke ik in geen ander wezen, dat op aarde zijn voedsel vindt, bemerkt heb. Menigmaal gebeurt het, dat twee kudden menschen elkander ontmoeten en de aarde van gedruisch doen daveren, terwijl zij de lucht met vuur en rook vervullen. Zoodra gij zulk een gebulder verneemt en vuur langs den grond ziet voortschieten, zoo haast u, zoo snel gij vliegen kunt, daarheen, want zeker zijn er de menschen

{==432==} {>>pagina-aanduiding<<}
bezig elkander te vernielen; gij zult alsdan den grond rookende van bloed en met lijken bedekt vinden, van welke vele reeds verminkt en vaneen gereten zijn, tot meerder gemak voor de gieren.” - “Maar, als de menschen dan hunne prooi gedood hebben,” zeî een der leerlingen, “waarom eten zij die dan niet op? Heeft de wolf een schaap gedood, dan duldt hij niet, dat de gier het aanroert, vóór hij zelf zijn bekomst heeft. De mensch is immers ook eene soort van wolf?” - “De mensch,” hernam de moeder, “is het eenige beest, hetgeen doodt, wat het niet verslindt; en het is juist deze hoedanigheid, die hem tot den weldoener van ons geslacht maakt.” - “Maar, zoo de mensch onze prooi voor ons slagt, en die voor ons gebruik laat liggen,” vroeg het jong, “wat behoeven wij ons dan moeite te geven, om zelven buit voor ons te vangen?” - “Omdat,” gaf de moeder ten antwoord, “de menschen somwijlen langen tijd stil in hunne holen blijven. Bejaarde gieren zullen u waarschuwen, wanneer gij hunne bewegingen moet gadeslaan. Zoodra gij menschen in eenen grooten hoop bij elkander ziet, zich bewegende gelijk eene vlugt ooijevaars of ganzen, dan kunt gij u verzekerd houden, dat zij op de jagt zijn, en dat gij u binnen kort op menschenbloed vergasten kunt.” - “Maar al evenwel,” hervatte het jong weder, “zou ik gaarne willen weten, waarom zij toch elkander om hals brengen; ik voor mij zou nooit kunnen dooden, wat ik niet eten kon.” - “Kind,” zeî de moeder, “dit is eene vraag, die ik u niet beantwoorden kan, schoon ik voor den schrandersten vogel van dit gebergte doorga. Toen ik nog jong was, bezocht ik menigmaal het nest van een' ouden gier, die op de Carpathische rotsen woonde; hij had veel in de wereld opgemerkt; hij kende rondom zijne woning, in alle rigtingen, de plaatsen, waar prooi te
vinden was, zoo ver als de sterkste wieken, tusschen het op- en ondergaan der zomerzon, eenen vogel dragen kunnen; jaar uit jaar in had hij zich met het ingewand der menschen gevoed. Zijne meening was, dat de menschen slechts den schijn van dierlijk leven hebben, maar dat het inderdaad planten zijn, die zich bewegen kunnen; en dat, even als de takken van de eikenboomen door den stormwind tegen elkander geslingerd worden, opdat de zwijnen zich met de vallende eikels zouden kunnen mesten, even zoo de menschen, door de eene of andere onbegrijpelijke magt, tegen elkander worden gedreven, tot dat zij hunne beweegkracht verliezen, opdat er spijs moge komen voor de gieren. Anderen meenen onder deze kwaadaardige schepselen iets bemerkt te hebben, dat naar kunst en orde gelijkt, en vogels, die naderbij hen zweven, willen weten, dat er onder elke kudde één is, die bevelen aan de overigen geeft, en die meer bijzonder zich verlustigt in een geweldig bloedbad. Wat het wezen mag, dat hem op zulk eenen voorrang regt geeft, weten wij niet: zelden is hij de grootste of de vlugste; maar door zijne drift en vlijt toont hij, meer dan eenig ander, een gierenvriend te zijn.”







{==433==} {>>pagina-aanduiding<<}

Mengelwerk.

Iets ter vereering van mijnen vriend Cornelis Willem Westerbaen,

door Mr. Jeronimo de Vries. (*)

Gelijk in de natuurlijke, stoffelijke en zigtbare wereld alles verscheidenheid is, geen blad aan een' boom, geene bloem op het veld, geen menschelijk gelaat gezegd wordt volstrekt gelijk aan een ander te zijn, en er toch, door eene grootsche en onbegrijpelijke overeenstemming van zoo veel verschillends, het Godewaardigst geheel wordt gezien en bewonderd, zoo ook is het in de onzigtbare, geestelijke wereld en in den zedelijken mensch; geen aard, geen vermogen, geene ziel, om zoo te spreken, aan een ander gelijk. Welk een rijkdom en verscheidenheid, welk een schat van opmerking, vergelijking en leering hierdoor ontstaat, laat zich ligt beseffen. Mogten wij slechts goede scholieren zijn in deze school onzer opleiding tot hoogere bestemming! Mogten wij dezen spiegel slechts gebruiken ter onzer verbetering en behoudenis! Dank zij ook daarvoor der Goddelijke Voorzienigheid, dat zij eene redelijke oordeelkunde ons niet onthield! Door haar leeren wij, van zoo veel verschillends,

{==434==} {>>pagina-aanduiding<<}
van zoo onderscheidene hoedanigheden en eigenschappen, het beste te kiezen en dat ten onzen nutte te bezigen. De beschouwing van ieders strekking, aard, aanleg, inborst en geestvermogens geeft een ruim veld, om vrucht tot eigene verbetering in te oogsten; maar vooraf moeten wij eenen vasten grond bij ons leggen van ootmoed, nederigheid en leerzaamheid. Bovenal moet liefde de hoeksteen zijn onzer beoordeeling. Zij toch vergeeft gaarne en veroordeelt niet; zij verheft het goede; zij bedekt hetgeen daarvan schijnt af te wijken; zij haat alle verkleining van anderen, om op dien valschen grondslag eigene verheffing en verhooging te bouwen. Integendeel, zij spoort het kenmerkend goede ijverig bij anderen op, toetst zich en het gebrekkige in zich daaraan, geniet dankbaar en roemt hoogelijk de groote, ruime en uitgestrekte gelegenheid van opmerking en keuze. Deze erkentelijkheid, deze opmerking, deze keus te openbaren en als met den vinger bij levenden aan te wijzen, zou den van nature hoogmoedigen mensch nog trotscher maken. Met hem te prijzen, doet men zijnen ijdelen waan klimmen.

‘Met den dwazen mensch te prijzen, 
Doet men zijnen hoogmoed rijzen, 
Moeder van zijn' droeven val.’ (*) 

Maar wanneer de zerk zijn gebeente dekt, wanneer hij van zijnen arbeid rust, en het loon van hetgeen hij gedaan heeft inwacht of geniet, dan staat de voorraadschuur zijner geopenbaarde werken voor ons open, en wij oogsten op den akker, waarin hij zaaide en ploegde; dan is het ons gegund, het goede van hem tot opwekking, spiegeling en verbetering na te gaan. Dit is - God te verheerlijken in den mensch, naar deszelfs beeld geschapen; dit is - ruimen adem en liefelijken geur op te halen in den lusthof van Gods liefde in en omtrent den mensch. Om duidelijker te spreken - eene oordeelkundige beschouwing van het prijzenswaardige, van het kenmerken-
{==435==} {>>pagina-aanduiding<<}
de goede, van het leerzame en toepasselijke in hen, die wij kenden, is, na hun verscheiden, goed en nuttig. Zoo dacht ik onlangs bij mijzelven, het afsterven van vele letterkundige vrienden nagaande. Het verschil inzonderheid van twee onder dezelve, bilderdijk en westerbaen, trof mij. De felle gloed des eenen overtreft zeker zeer het stille en zachte des anderen; zij verschilden in aard en gaven. Wie durft, om na te sporen, te leeren, te waarschuwen, te genieten, de schatkamer van kennis, wetenschap, vernuft en smaak van eenen bilderdijk opensluiten? Wie huivert niet, den sleutel op te vatten, ik laat staan binnen te treden, zonder vrees van door de uitstorting van zoo rijken hoorn van overvloed belet of overstelpt te worden? Mijne kennis en krachten althans zijn tot die stoutheid niet berekend. En toch ontzeg ik mijzelven den lust niet, om in zoo Oosterschen lusthof eenig bloempje van liefelijken geur en kleur eens op te zamelen, en dat te strooijen op het graf van dien wonderbaren en schier onverklaarbaren, die mij in zijn leven dierbaar was, en na zijnen dood in meer dan één opzigt roemwaardig voorkomt. Zekerder, liefelijker en stichtelijker is het intusschen, neder te zitten bij de stille, rustige grafplaats van eenen
westerbaen.
Gij allen, Toehoorders, hebt cornelis willem westerbaen gekend; gij allen weet, wat en wie hij voor u en voor uwe Maatschappij geweest is. Hij was Medelid en Bestuurder van uwe Afdeeling, Hoofdbestuurder, gemagtigde tot onderscheidene werkzaamheden, en driemaal uw algemeene Voorzitter. Hij was het, die uwentwege dit lokaal inwijdde, in alles goeds u voorging, en het doel uwer Maatschappij in het harte droeg, daarvoor leefde, en tot den laatsten ademtogt het nut van zijnen evenmensch, op alle hem gegunde wijze, met alle hem gegunde vermogens, bevorderde. Het laatst u medegedeeld algemeen verslag heeft hem u reeds eenigzins doen kennen. Zijn waardige Ambtgenoot en medestrijder bij u en elders in alwat edel, goed en nuttig is,

{==436==} {>>pagina-aanduiding<<}
nicolaas swart, heeft hem in eene treffende Leerrede inderdaad onverbeterlijk geschetst; en het zou dwaas en vermetel in mij zijn, iets te willen voegen bij een voor plaats en gelegenheid zoo goed geheel.
Gelijk Voorzitters der Leydsche en Utrechtsche Genootschappen, waarvan hij met regt Lid was, over hem redevoerden; gelijk een van der hoeven bij zijn graf sprak; gelijk een m.c. van hall bij zijn leven, een brester en anderen bij zijnen dood over hem hun gevoel in uitnemende dichttaal uitstorteden, vermag ik het niet: en echter sprak ik gaarne nog eens over hem, niet ter wijziging, veelmin ter verbetering van het reeds gesprokene, maar om mijn eigen hart lucht, u, Toehoorders, eenig genoegen te verschaffen, zijne waarde, als Mensch en zeer verdienstelijk Letterkundige, naar deze plaats en gelegenheid mij voegende, te staven, en alzoo het werk mijner voorgangers te ondersteunen. Verleent mij, niet om mij en het mijne, maar om mijn doel en onderwerp, u zeker lief en waard, eene toegenegene en inschikkelijke aandacht!

Onder zoo vele en zoo verschillende hoedanigheden bij den mensch is er ééne, die niets gemeen heeft met rijkdom, kunst of wetenschap, en echter meer schats bevat dan Peru's mijnen. Zij is het ware zout des levens; zij hecht, bindt, siert, verwarmt alles; den kundigsten en onkundigsten kan zij even eigen zijn; zij is geldig boven roem en eer, waarvan zij afkeerig is, en die zij als tegen wil en dank toch inoogst; zij is de ware aantrekkings- en zwaartekracht: zonder haar is kennis zelfs gevaarlijk, geleerdheid een werktuig niet zelden om te schaden, menschenkennis nadeelig. Lieden, van die eigenschap verstoken, moet men mijden; hen, die daarvan doortrokken zijn, zoekt, acht, eert en bemint men. Geen rang, geen stand is er van uitgesloten. Hare voortreffelijkheid is zoo groot, dat de booze zelfs haar kleed leenen wil en moet, om het dàn eerst weg te werpen en zich in zijne ware gedaante te vertoonen, wanneer hij zijne prooi meester is. De bedoelde eigen-
{==437==} {>>pagina-aanduiding<<}
schap geeft aan onszelven en anderen eene gemakkelijkheid, kalmte, eenvoud en genoegelijke gelijkheid, waarvan toenadering, vertrouwen, mededeeling en uitstorting de onafscheidbare gezellinnen zijn. Zonder haar is ook het grootste en verhevenste klein; met haar wordt het geringe zelfs veel en groot. Deze voortreffelijke en geprezene eigenschap zetelt in den Hemel in hare volmaaktheid.
Gij verwacht iets groots, iets verhevens, Toehoorders! Gij zult u bedrogen vinden. Maar neen - niets is groot, dat niet goed is tevens. Goedheid, M.H.! of wilt gij goedaardigheid, goedhartigheid, rekkelijkheid, gemakkelijkheid, zachtmoedigheid; dit alles toch begrijpen wij in hetgeen wij, in den dagelijkschen zin, door en bij een regt goed mensch verstaan; goedheid is de bedoelde eigenschap. Die goed, dat is die zacht, wèl en liefderijk gesteld is in zichzelven, is het ook jegens anderen. Voor allen wèl te willen, aan zoo velen mogelijk wèl te doen, belang te stellen in alles, wat ons omringt, daarvan bronnen tot mededeeling en hulpe af te leiden, hart en vermogens ruim en open te toonen en te hebben, mede te voelen en mede te lijden, balsem ter vertroosting, door woord en leer, van meewarige lippen in den boezem van den lijdenden over te storten - dit moge de wereld dagelijksch of zwak en gering noemen, het is de ware sterkte en kracht, die ons het hoofd fier ten hemel doet heffen. Met koorden der liefde, vrede en vreugde binden wij daardoor mensch aan mensch, hoeveel te meer vriend aan vriend, maagschap aan maagschap! Uit den rotssteen der ware goedheid, waarop men vast en rustig zich nederzet en vrede heeft met alwat ons omringt, ontspringen bronnen van deugden, die doorvloeijen ten eeuwigen leven. Is de goedhartige, de goedaardige rijk, zijn goud heeft dubbelen luister; de gift van zijne hand doet den gever meer goed dan den beweldadigde. Hij neemt, hij geeft toch niet van het zijne, maar van dat, wat hij van hooger Gever slechts leende en in deszelfs naam ter leen

{==438==} {>>pagina-aanduiding<<}
weder overgeeft. Is hij magtig, geleerd, kundig, bekwaam, niemand schijnt het minder te weten dan hij zelf, en men eert hem daarom te liever en te geruster, terwijl die bekwaamheden, ten behoeve van anderen uitgezet en besteed, met woeker terugkeeren. Goedheid is de ware grootheid, het ware sieraad van alle standen. Is de goede, liefderijke man Leeraar van de Godsdienst, zijn hart, zijn leven, zijn dagelijksche omgang zijn nog welsprekender dan de reine, onopgesmukte, hartelijke toespraak, aanmoediging, opbeuring, waarschuwing, die hem van de lippen vloeijen; zijn minzaam oog, zijn kalm gelaat, zijne hartelijke deelneming, zijn wèl denken en wèl doen spreken nog beter taal dan zijne beste Leerrede. Hoe kundig, geleerd, vol kennis en wetenschap hij zijn moge, zedigheid verbiedt hem, iets van het zijne eenen ander op te dringen; neen, hij verbergt liever zijn weten boven dat van anderen, om den schijn van eenige meerderheid en meesterschap te vermijden. Hij is kalm, inschikkelijk, zoo lang het geene beginsels van waarheid, regt of vrijheid geldt, maar als het die geldt, ook vurig en onverzettelijk. Goed te doen, nuttig te zijn in stilte, zonder opzien en schittering, nederig, weldadig, opbeurend, liefderijk, verdraagzaam, toegevend, Godvreezend, kalm van leven, rustig in zijn sterven, - zietdaar zijn doel en veelal zijn loon!
Ik beken het, mijne Vrienden, deze inleiding is wijdloopig, welligt naar het oordeel van sommigen te stout, te sterk, maar zeker is zij niet overtollig of zonder stellige toepassing op mijn onderwerp. Goedheid en kunde waren het inzonderheid, die mij steeds zoo zeer in onzen westerbaen troffen en bekoorden. Bij anderen vond ik welligt ruimer omvang van kennis, dieper inzigt, meer kracht en stoutheid, meer drift om het kwade en verkeerde met wortel en tak uit te roeijen, maar ook hun leven was woelig, zij zelve onrustig, onzeker, dikwerf terugstootend; westerbaen was en bleef steeds rustig, kalm en aantrekkelijk. Grondig was inderdaad zijne geleerdheid, veelvuldig zijne kennis en fijn zijn

{==439==} {>>pagina-aanduiding<<}
oordeel; smaak, stijl, schikking en wending, kieschheid, orde, schildering kenmerken zijne werken, gelijk ik u met proeven zal pogen aan te toonen; maar zijn hoogste doel was en bleef daarbij, zijnen natuurgenoot te verlichten, te beschaven, te veredelen, tot de echte en onloochenbare vrijheid van denken en braafheid van handelen te brengen, niet op meesterachtigen, maar op zachten, innemenden toon en wijze, echter ook niet zonder verheffing en stoutheid, waar het pas gaf. Zuiver van hart, vreedzaam van inborst, gehecht aan onopgesmukte Godsdienst en deugd, afkeerig van op eens anders vrijheid in te breken, wars van spitsvindigheid, wijsgeerige en godgeleerde twisten, zocht hij te regt te brengen in liefde. Daartoe was bijzonder bevorderlijk deze zijne goedaardigheid en zachtmoedigheid, geschraagd door geleerdheid en menschenkennis. Bescheiden en nederig, achtte hij een' ander hooger dan zichzelven; en echter verloor hij nimmer de achting voor de waarheid, die hem boven alles dierbaar was, en welke hij nooit ophield te verdedigen en te handhaven, noch ook de achting voor zichzelven, die hem zoo regtmatig toekwam, uit het oog. Zoo veel mogelijk toegevend, ja schijnbaar zwak, was hij slechts sterk en moedig, als het de verdediging van Godsdienst en deugd of de cer des naasten gold. Niet afkeerig van lof in te oogsten van hen, die hij zelf lofwaardig rekende, zocht hij nimmer dien van eene onkundige menigte, maar van de weinigen, in welke hij, en die in hem belang stelden. De edelste gevoelens blijken uit zijne werken, hetzij hij van anderen overbragt, of eigene gedachten ontwikkelde, of vrienden ter eere en tot lof sprak. Kieschheid en waarheid, hem uit het harte geweld, werden in zijne schriften als overgestort. Zijne vertalingen, (om van schröck's Algemeene Wereldgeschiedenis voor jonge lieden, in zes deelen, niet te spreken) inzonderheid die uit het Latijn, waaronder de Intreerede van zijnen
Vriend, den Hoogleeraar van der hoeven, over den echten Uitlegger der H. Schriften, den echten Godgeleerde, maar

{==440==} {>>pagina-aanduiding<<}
bovenal de Gedachtenisrede van den Hoogleeraar d.j. van lennep op mijnen onvergetelijken Oom jeronimo de bosch, durf ik meesterlijk, bijna onverbeterlijk noemen. Om mannen en vrienden als cornelis rogge, wiens nagelatene Leerredenen hij in 1807 uitgaf, te vereeren; om Lof- en Lijkredenen op den edelen johannes lublink den Jongen, op den braven en kundigen martinus stuart te schrijven, zoo als onze westerbaen, op den eersten in 1817, op den laatsten in 1827, gedaan heeft, moest men zoo vlijtig als hij hebben leeren doorgronden ieders bijzonderen goeden aard, kunde, hart, verstand en verdiensten. Wanneer hij het edele en goede van zoo edele en goede menschen, van brave Geleerden voordroeg, kon men aan toon, houding, stijl, voordragt, ja aan alles merken, hoe het hem een wellust was, over goeden vrij en ruim uit te weiden, van brave en verdienstelijke vrienden wèl en goed te spreken. Met edel vuur werd hij bezield, als hij den geschonden naam van een goed Dichter of beroemd Staatsman mogt verdedigen. Hiervan strekt zijne verdediging van pieter de groot in 1823 ten bewijze. De roem van het Vaderland was hem inzonderheid dierbaar. Wat hij schreef, is er vol van. Sprekende bewijzen vinden wij er van in alle zijne werken, in den ten jare 1816 uitgegeven Brief van de ruiter van van beuningen, en in de in 1806 gehoudene Lofrede op jacob simonszoon de rijk. Trouwens, zedekunde, Godsdienst en vaderlandsliefde zijn in al de schriften van westerbaen zoo verbonden en vermengd, dat men niet kan afzijn, den man en den burger tevens lief te hebben, in wien dit alles zoo uitnemend vereenigd was. Heldenmoed, Vrijheid, Vaderland,
Verlichting, Beschaving waren de woorden, die wij als opschriften en hoofdleering telkens, zelfs in sommige zijner leerredenen, ontmoeten. In alles, wat hij sprak of schreef, maakte dit de hoofdtoon uit. Het was hem bijna onmogelijk, bij eenig bijzonder voorval, niet van Vaderland, Vrijheid, Heldenmoed en Koning te

{==441==} {>>pagina-aanduiding<<}
gewagen; zijne ziel was er te vol van, en, schoon anders geen vriend van het uitgeven van leerredenen, beter geschikt om gehoord dan gelezen te worden, (de zijne maakten meestal eene uitzondering) moesten zulke, bij bepaalde gelegenheden, die hij nooit verzuimde, gemaakt, het licht zien, en zij vereerden hart, verstand, stijl en vaderlandliefde van den edelen westerbaen.
Het is iets kenmerkends in westerbaen's schriften, gelijk het ook in zijn verkeer was, en getuigenis gaf van de edelheid van zijn hart, hoe liefderijk hij alles als in de beste vouw poogde te slaan, en naar den gunstigsten kant, ter leering, ter bemoediging, ter opbeuring, te wenden. Zijn opmerkzame geest en lust, om iets ten goede bij te dragen, deed hem steeds spreken naar de behoefte van tijd en omstandigheden. Zoo verhandelde hij in 1818 over Verlichting en Beschaving des Volks, als de voorname waarborgen van den roem en de welvaart van ons Vaderland; gaf in 1821 eene Aanspraak op 's Konings Verjaardag in het licht; sprak in 1823 over eenige voordeelen van onzen tijd en ons Vaderland; in 1825 over den Invloed, dien de Rampen, inzonderheid die der natuur, kunnen hebben op de grootheid van den mensch; in 1830: Het Vaderland een heiligdom; in 1831 tegen de moedeloosheid ten aanzien van het behoud onzes Vaderlands, en: Leve de Koning! Vroeger, in 1814, deed hij openlijke en dankbare Hulde aan onze verlossing uit Fransche dwingelandij; gelijk hij in 1815 Moed en kracht tegen den man des bloeds aanprees, en Opwekking tot dankbare hulde aan God gaf. Alle deze uitgegevene schriften zijn vol van de edelste gevoelens, proefstukken van stijl en smaak. Het zijn bewijzen, hoe Godsdienst, Zeden, Vaderland en Vrijheid ten diepste den braven en edelen westerbaen in het gemoed gegrift waren. Zijne groote leer, door hemzelven beleefd en openlijk in den jare 1811 uitnemend in het helderst licht gesteld in eene opzettelijke Verhandeling, was, dat de mensch in zichzelven voornamelijk zijn geluk moet zoeken. Inderdaad,

{==442==} {>>pagina-aanduiding<<}
hij zocht en vond zijn geluk in zichzelven; hij dacht en schreef niet anders dan hij was en leefde. En ik schroom niet, hem, na mijnen Oom jeronimo de bosch en nieuwland, wiens Gedichten en Redevoeringen ik hem daarom in 1824 opdroeg, den zachtsten en beminnelijksten Geleerde te noemen, die mij immer ontmoet is. Opoffering was hem geene moeite, en aan deze vrucht is de liefde toch alleen te kennen. Van alle hardheid, van alle scherpte, geweld en partijdigheid had hij den beslissendsten afkeer.
Er leefde, M.T., in de meest brandende hitte en woede van het partijzieke Rome, in de dagen der opvolgende en zich verslindende Driemanschappen, een man van ridderlijk geslacht en, dat meer geldt, van ridderlijk gemoed, titus pomponius atticus. De beste lofspraak, die ik immer op hem hoorde, was eene schimprede tegen hem, omdat hij geen partij wilde kiezen. In de partijziekte van zijnen tijd bleef hij-alleen gezond en onbesmet. Onder de verslindende dieren te Rome, erger dan leeuwen of tijgers, die hunne gelijken nog ontzien, bleef hij-alleen mensch. Deze weldoener en helper van alle verdrukten was de man uit de oudheid, wien westerbaen den beminnelijksten keurde. Geen wonder - hier had overeenstemming van hart en gevoelen plaats. In 1807 sprak westerbaen over de onpartijdigheid, zachtaardigheid, liefdadigheid, over het kalm, vast, edel karakter en de bekwaamheden van dezen vriend van cicero, en sprak zóó, als een westerbaen over een' atticus spreken kon en moest. Hij schilderde hem, vrede predikende, helpende, weldoende, doch tevens zich van het staatstooneel, dat is destijds veelal van het tooneel van moord, muiterij, vervolging en roof, onthoudende, naauw gewikkeld in het kleed van zijne eigene deugd en bekwaamheden; een voorbeeld voor allen, zelfs in menig opzigt voor den Christen, wiens leer en leven liefde zijn moest, en het echter zoo zelden is, omdat het Christendom miskend of niet beleefd wordt.

{==443==} {>>pagina-aanduiding<<}

Den invloed van het gezegend Christendom op de ware verlichting van het menschdom verkondigde westerbaen openlijk en welsprekend, in den jare 1813, met diep en innig gevoel en met dien uiterlijken rijkdom van taal en uitdrukking, welke hem dàn vooral bezielde, als de kracht en invloed der Blijde-Boodschap hem hooger stemde, hem warmte, ruimte, heldenmoed en verheffing aanbragt.
De pogingen tot geestelijke en staatkundige onderdrukking in al hare zwartheid af te schilderen; vrede, verdraagzaamheid, goed onderwijs, redelijke volksverlichting, gepaste beschaving van den geest te bevorderen en te verspreiden: zietdaar wat westerbaen in zijnen beperkten kring beoogde en volvoerde! Ongaarne, ja onwillig trad hij buiten denzelven, en zijn geheele wezen en bestaan waren van dien aard, dat op den voorgrond te treden, vooral in eenige staatkundige loopbaan, geheel buiten de grenzen zijner roeping en wenschen lag. Het ligt echter in den aard der staatsomwentelingen, dat men hen, die men tot zeker bepaald doel geschikt acht, uit den stillen omvang hunner gewone en geliefde bezigheden roept. Zoo werd westerbaen in 1798 tot het Intermediair Stadsbestuur te Utrecht (waar hij destijds en wegens den aftogt der Engelschen en wegens de verjaring daarvan openlijk en welsprekend feestvierde) buiten zijnen kring geroepen. Buiten zijnen kring? - neen; want men wilde het Onderwijs verbeteren, eene Commissie of afdeeling van onderwijs afzonderen, en behoefde een gematigd man en bekwaam penvoerder; daarom werd hij gekozen, daarom onttrok hij zich niet, en werd zijne opoffering beloond met de edelste zelfvoldoening en vergelding. Naar aller uitspraak, zelfs van de voornaamsten en vermaardsten des tijds, waaronder een heringa, verwierf hij, door voorzigtigheid, onpartijdigheid, toegevendheid en vastheid, ja kracht en doorzetting, waar het pas gaf, de goedkeuring van allen.
Het is eene verkeerde opvatting, die menigeen bedriegt, dat de goedaardigste, zachtste, toegevendste men-
{==444==} {>>pagina-aanduiding<<}
schen zwak en ligt buigzaam zijn; neen, de meest mogelijke liefde en toegevendheid zijn met vasthouden aan pligt en waarheid ten naauwste verbonden, ja maken een deel der ware zelfstandigheid uit, gelijk nog onlangs de welsprekende Leeraar boeke te regt aantoonde. Zoo bedroog zich menigeen ook in onzen westerbaen, en meende hem overwonnen, tot dat hij met edele zelfopoffering, na al het mogelijke toegegeven te hebben, voor waarheid, den grond, den toetssteen der ware zelfstandigheid, zich gelden deed. De Wetten, Reglementen en Publicatiën over het Onderwijs, die westerbaen voor de Stad en Provincie Utrecht, en ook tot Onderzoek der Leermeesters ontwierp, zijn voor den grond en hoeksteen van het geheele gebouw van een verbeterd lager Onderwijs in Holland en elders welligt te houden. Zij werden niet alleen ontworpen, goedgekeurd en afgekondigd, maar des te vaster gehandhaafd, naar gelange de meestmogelijke toegevendheid, zachtheid en goedaardigheid het streng vasthouden van de weinige, maar onwankelbare, beginsels ondersteunden. Schoon dan ook de Fransche invloed veel nationaals toen verduisterde, de les van huig de groot, aan de Franschen in hun land gegeven, om toch bij zoo veel uitnemende voorschriften en wetten ééne te maken, die de andere deed houden en uitvoeren, was hier onnoodig; maar het hart, het verstand, de moed en goedheid van eenen westerbaen deden in Utrecht, wat een coenraad wertz, uit uw midden, hier deed. Die hetgeen westerbaen, tijdens zijn deelnemen aan het Stadsbestuur, vooral wat het Onderwijs aangaat, met mij
aandachtig heeft gadegeslagen, zal ook in dit opzigt, vrij van vooroordeel, zijne edele pogingen, zijne werkzaamheid zegenen. Met veel meer genoegen echter dan hij was opgetreden trad hij in 1803 uit het Stadsbestuur; doch was niet gewoon van zijn deelgenootschap daaraan in het vervolg te zwijgen, als had hij zich deswege te schamen. ‘Andere tijden,’ zeide hij, ‘andere zeden. Ik dank Gods hulp, dat ik door

{==445==} {>>pagina-aanduiding<<}
voorbeeld, door zachte teregtbrenging, ook in dezen kring, veel kwaads voorgekomen en welligt iets goeds gedaan heb.’
Meer nog in zijnen kring, meer goeds, meer eigenaardig nut stichtte westerbaen als Leeraar van de Godsdienst. Hij predikte die echter best door zijn leven en verkeer. De woorden, uit zijn zacht en teeder hart opgeweld, waren woorden van gematigdheid, liefde en vrede. Hij was niet anders in huis, in het gemeene leven, bij vrienden, dan op den leerstoel. In onstuimige vergaderingen zagen de twistenden op hem, lieten de meest verwijderde gemoederen en gevoelens zich dikwerf door hem tot elkander brengen. Bij ziekte, bij treffende verliezen of omstandigheden kwam de kalmte met hem als ter kamer, of bij de legerstede, in. Ook vóór hij nog gesproken had, scheen er reeds eenige leniging van de smart plaats te grijpen; de tranen, die hij zelf schreide, lokten die uit van het beklemde gemoed, dat hij troostte en lucht gaf. Een aanminnige blik, een handdruk vervingen niet zelden woorden, die, gebezigd, kort, krachtig, weloverdacht en juist gekozen waren. Hij was een ware Verkondiger van de Godsdienst, een bode des vredes, en scheen ook hierin, gelijk in alles, niets liever te willen, niets hartelijker te wenschen, dan, zoo veel mogelijk, als Mensch en Leeraar, het beeld te vertegenwoordigen van dien goeden en grooten Meester, dien hij boven alles liefhad, wien hij met ongekreukte trouw diende, voor wien hij leefde, en in wiens eeuwiggezegende Verlossing hij roemde, waar het pas gaf. Anderen tot het Christendom op te wekken, daarop was hij steeds bedacht; maar ontijdige bekeeringslust was verre van hem. ‘Door ons leven,’ zeide hij, ‘spreekt en wint men het best voor de Godsdienst, die men belijdt.’ Alle twistzucht, haarkloverij, en onnoodige afzondering der Christenen onderling, was hem ten eenemaal tegen de borst; en nog klinkt mij zijn woord in de ooren, toen hij aan iemand, die hem angstvallig onderhield, of niet, bij het gemis van Godgeleerde

{==446==} {>>pagina-aanduiding<<}
Studenten, de Kweekschool der Remonstranten, waarvan hij Curator was, en alzoo dat Kerkgenootschap, welligt zou kunnen vervallen, toevoegde: ‘Het zou bedroevend zijn; maar wat geef ik om eene zigtbare kerk, om kalk, hout of steen, om Societeit of kas, zoo de Vrijheid en zuivere Leer zijn behouden? De onzigtbare ineensmelting van harten en zinnen tot éénen Heer, Verlosser en Zaligmaker, in Geloof, Hoop en Liefde, is toch beter, dan de ophooping van vele menschen in één gebouw.’ Nooit hoorde ik hem van één eenig Kerkgenootschap, nooit van eenig mensch iets ten nadeele zeggen. ‘Liefde wekt liefde,’ was zijn woord; ‘om liefde te koopen, is liefde de beste munt.’
In kerk, in huis, in geleerde en andere Maatschappijen (van vele toch was hij lid), in iederen kring was hij welkom, geëerd en bemind, zoo om zijne toegevendheid en rekkelijkheid, als zuiverheid van zeden en kalme wijsheid. Van tijdelijke middelen eenigzins in ruime mate voorzien, en zonder kinderen, leefde hij met eene geliefde Gade stil voor zichzelven, hoogst nuttig en weldadig voor anderen. In huiselijk verkeer, en nog liever in eenzaamheid, oefende hij zichzelven, was liefst met weinigen, leefde voor zijne Gade en vrienden, ten goede van zijne Gemeente, ten beste van letteren, menschelijkheid en Godsdienst, in alle opregtheid en eenvoudigheid des harte. Niemand hinderde hij; niets dreef hij door; zijn omgang was als zijn stijl, gekuischt, gemakkelijk, eenvoudig, en toch vol belangwekking, nadruk en verheffing.

Het kan zijn, M.H., dat ik mij bedriege, en als keurmeester van stijl mij op te werpen, zou de dwaasheid en vermetelheid zelve zijn; maar ik mag toch hier wel in het openbaar erkennen, dat ik den stijl van westerbaen voor uitnemend, allerkeurigst, zuiver en treffend houde. De zinsneden zijn kort, welgerond, vloeijend, welluidend; de woorden eigenaardig, juist gekozen; de beeldspraak, tegenstellingen, vergelijkingen natuurlijk, eenvoudig en toch krachtig; de gang van het

{==447==} {>>pagina-aanduiding<<}
geheel is vol orde, ongedwongen, rustig bij den aanvang, toenemend bij den voortgang, vol klimmende verheffing aan het einde; de edelste zaken zijn op het keurigst voorgedragen. Het is waarlijk te bejammeren, dat veel van hem zoo in losse stukjes verspreid is, en het zou eene weldaad zijn, zoo mogelijk, die in éénen bundel te vereenigen.
Ik vroeg mij wel eens, waarom men zoo dikwerf uit Dichters en zoo zelden uit Prozaschrijvers proeven aan anderen mededeelt. Is dan alle stijl niet in zeker opzigt gebonden? Zijn gehoor, maat, gang, welluidend verband ook niet hier geldig? Is het geven van proeven en voorbeelden niet hier nog nuttiger en van meer bruikbare en bepaalde toepassing? Ik waag het, onder bepaalde opschriften, korte en weinige proeven mede te deelen van westerbaen's stijl, die, hoezeer uit zamenhang en verband gerukt, toch beter en warmer overtuiging zullen aanbrengen, dan mijne koele en ongestaafde lofspraak. Ziethier dezelve!

Verlichting en Beschaving, met name bij ons.

Een verlicht en beschaafd volk kan voor de rust en veiligheid van zichzelf en anderen, dat is voor den Staat, niet gevaarlijk zijn. Uit den aard der zake bemint het den vrede, de deugd, de wetten. - Neen, het verstand, de kroon van onze vermogens, kan even min te veel ontwikkeld, als de hand te wèl geoefend, de voet te rap en te vaardig zijn. Neen, domheid en woestheid geven geene vastheid. Ons is gegund, wat anderen is geweigerd, en waarvan het gemis elders misnoegen, gemor, opstand, burgerkrijg, duisternis en ellende baart. Het licht heeft bij ons zijne natuurlijke streek genomen, daalt van den troon op het volk af, en keert van het volk tot den troon terug. Door dit licht bestraald, bloeijen in ons vaderland meer dan elders allerlei maatschappijen, inrigtingen van wetenschap en kunst, van Godsdienst, opvoeding en weldadigheid. Waar zijn de oproeren, uit vrijheid en verlichting geboren? Men zoeke ze bij verduisterde en verslaafde natiën, niet bij ons. Zonder verlichting en beschaving, zonder groote bekwaamheden en

{==448==} {>>pagina-aanduiding<<}
groote deugden, ontwoekert men geen land aan de zee, schept men geen paradijzen uit moerassen, betwist men ze niet aan de woede der golven, die hare oude regten immer willen hernemen. Landgenooten! het is misschien een gevolg mijner nationale fierheid, maar misschien ook waarheid, wanneer ik zeg, dat de Algoede dit land, zoo belangrijk voor de verheffing van den menschelijken geest en voor de uitbreiding van nuttige kennis, blijkbaar beschermd en gezegend heeft, om het eene leerschool te doen zijn voor het overige menschdom. Neen, een volk behoeft geen vijfentwintig millioenen menschen te bevatten, om eene groote natie te zijn: de onze, hoe klein, was het reeds vóór eeuwen.

Franschen.

Een volk, dikwerf onbeschaamd zonder voorbeeld, met de eer in den mond, zonder haar te kennen, welks gematigdheid niet langer duurt dan zijne onmagt. O! wij kennen den Franschen Adelaar, die ons dwong, om over het vergieten van het bloed der volken, die voor ons streden, over het vermoorden der jongelingen, die hij ons van het hart scheurde, Godslasterlijke feesten te vieren! Vernedering en schande, hoon en verguizing, bederf en verwoesting schudde het roofdier onophoudelijk van de uitgespreide wieken. Doch de Almagtige heeft onze schande in eer, onzen dood in het schoonste leven herschapen. Onze zegezangen vereenigen zich met die, welke van de oevers der Wolga weêrgalmen, tot daar de Taag zich in den Oceaan verliest. De vlammen van Moskou hebben den fieren moed van alle verdrukte volken ontstoken.

Engelschen.

Het blijft waarheid, onloochenbare waarheid, dat het trotsche Engeland, sedert den oorsprong van ons Gemeenebest tot heden toe, onze grootheid benijd heeft. Wat heeft men ook anders te wachten van een volk, dat niemand dan alleen zichzelven bemint, en welks vaderlandsliefde onbepaalde afkeer van vreemden is? Wie telt al de schatten, door Engelsche schraapzucht aan onze handeldrijvende medeburgers, onder allerlei voorwendsels, ontroofd? wie, onze schepen, door die zeeschuimers weggesleept? ‘Dat nieuw Karthago,’ zeide van ons vaderland een Lord Kanselier van Enge-
{==449==} {>>pagina-aanduiding<<}
land, in eene vereenigde vergadering van de twee Kamers van het Parlement, ‘dat nieuw Karthago moet omgekeerd!’ De daden van leycester, van de jacobs, van cromwell, van de karels, van de georges spreken nog dezelfde taal.

Heldenmoed.

Dapperheid is op zichzelve geene deugd. Lauwerkransen, bevlekt met roof en moord, bloeddorst, onverzadelijke eergierigheid, doen den grootsten held dalen verre beneden de waardigheid van een braaf man. Doch wanneer belangelooze liefde voor eene edele zaak, voor vaderland, burgerof menschenbelang den held verheft, de moed van eenen de ruiter hem bezielt, dan wordt zijne grootheid tot goedheid veradeld, en onze oogen storten dankbare tranen.

Het Vaderland. Belastingen.

Ons vaderland was steeds een tempel, en is het nog heden, van ware burgerlijke en godsdienstige vrijheid, het heiligdom van orde, wet en ware vrijheid. Men omringe het met een' ondoordringbaren muur, met een' welgewapenden kring van rijk en arm. Geen verdenking, geen wantrouwen, geen waanwijze berisping, geen misnoegdheid over bijzondere bezwaren meer! De kring niet geopend, dan waar lijken vallen, en door braafheid en trouw op nieuw de kring aangevuld en gesloten! God in het oog, Vorst en vaderland in het hart, het geweer in de hand, en het vaderland is zoo zeker gered als ik tot u spreek. Wie regtop staat, kan nooit vertreden worden. Vertrouwt niet op anderen, maar op uzelven, of gij zijt verloren! Verijdelt het werk Gods niet door bekrompenheid, kleinmoedigheid, schraapzuchtige berekening! Opofferen, om niet alles te verliezen, moet het woord zijn. Vaderlandsliefde moet geen woord, maar zaak zijn. Naast de Godsdienst is zij het grootste en belangrijkste. Zij doe in huisgezinnen dien geest van orde en heuschheid, die eenvoudigheid en spaarzaamheid leven, welke voor nuttige werkzaamheid naar buiten zoo gunstig is. Nooit moet een looze sluikhandel, onttrekking aan algemeene belastingen, om die van zijnen medeburger gewetenloos te bezwaren, ons onze aanspraak doen verliezen op de bescherming der wetten. Hij, die zich hieraan schuldig maakt, is even-
{==450==} {>>pagina-aanduiding<<}
min eerlijk man als eerlijk burger. Hij is een roover van de kas van allen, gelijk een huisbreker het is van die van weinigen.

Koning; onze Koning; Inleiding tot Bede voor Hem.

Wat toch is een schepter in de hand van een kind of dwaas? Wat de luisterrijkste kroon dáár, waar eigen luister gemist wordt? Wat, grootheid in pracht en aanzien, door geene grootheid van ziel gehandhaafd? Hij, hij alleen kan Koning zijn, die Koning van zichzelven, meester van zijne hartstogten is; wien geen vrees beroert, geen haat verbittert; die meer verstand heeft om het goede te onderscheiden, meer deugd om het te willen, meer kracht om het te handhaven. Groote gaven voorwaar, die alleen van den Schepper des lichts, van den Gever van alle goede gaven kunnen verworven worden!
Ook onze Koning behoeft ze. Leeft Hij niet in eenen tijd, waarin de volken meer dan ooit deugden en gaven in hunne Vorsten vereischen, terwijl zij zelve intusschen nog maar al te wars zijn, zelfs van billijke, wetten? In eenen tijd van algemeene gisting en onrust? Heeft Hij daarom niet honderd oogen noodig om te waken, en eenen onwrikbaren moed om te strijden tegen list, baatzucht en vieijerij?
Waarvoor bidt onze Koning, wanneer Hij voor zich en de zijnen bidt? Is het niet voor ons, aan wie zijn geheel leven gewijd is? Is het niet voor Nederland, waarmede zijn Huis staat of valt? Is het niet voor het land, waarin zijne Vaderen rusten, waarin ook hij eenmaal rustig wenscht te sterven? Van den luister des vaderlands kan alleen de zijne afstralen. - Ja, ik zie het, Landgenooten! gij hebt behoefte, om voor en met Hem, op dezen zijnen verjaardag, te bidden. - Welaan dan, geen oogenblik verzuimd! -

Voor- en Tegenspoed der Tijden.

Voorbijgegaan zijn de dagen van onzen ouden voorspoed, toen honderden van schepen, zoo vele eereteekens van de kunst en vlijt onzer vaderen, de zeeën bedekten, en de schatten van al de werelddeelen in onze havens stroomden. Helaas! zij zijn voorbijgegaan als eene schaduw, en wie durft hunne wederkomst voorspellen? Voor het tegenwoordige althans is geen menschelijk vermogen in staat, de tooneelen van overvloed te vernieuwen, waarop de rijkdommen verga-
{==451==} {>>pagina-aanduiding<<}
derd zijn, welke zelfs de roofzucht van onze trouwelooze en trotsche overwinnaars niet geheel heeft kunnen uitputten.
Maar is overvloed van vergankelijk stof dan alleen een wenschelijk goed? Maakt het ons in alle opzigten wel zoo gelukkig als men waant? Heeft het gemis bij ons niet bekwaamheden ontwikkeld en deugden geleerd, die wij anders niet zouden bezitten? Heeft ook 's menschen geest niet even zulke dringende behoeften als zijn ligchaam? en is de vervulling der eerste niet zoo onvergelijkelijk belangrijker, dan die van de laatste, als beide met elkander onvergelijkbaar in waarde zijn? Wanneer het ons nu blijken mogt, dat wij voor onzen geest rijkelijk hebben gewonnen, wat wij voor ons ligchaam verloren, waar blijft dan de grond van ons beklag over den tegenspoed des tijds, dien wij beleven?

Vrijheid en Gelijkheid.

Ja, zij hebben ons bloed en tranen gekost, die schoone woorden van Vrijheid en Gelijkheid, wier onvoorzigtige toepassing vele verwarringen gesticht, en de roofzucht en verwatenheid der armen op de trotschheid der rijken en aanzienlijken heeft doen zegepralen. Maar is het daarom niet waarachtig, dat ieder mensch, wie hij ook zij, zijne natuurregten heeft, waarover niemand, dan hij zelf, vrij beschikken mag; dat op de schaal der eeuwige regtvaardigheid geboorte en stand, rijkdom en aanzien op zichzelve geen gewigt hebben, en dat op deze schaal alleen die waarachtige adel der menschheid en der ware verdiensten geldt, welke van geene uitwendigheden, en dus van geene ouders, tijdelijk vermogen, landstreek of kleur van gelaat ontleend kan worden? Gelijk niemand van u dit loochent, zoo komt ook aan onzen tijd de eer toe van deze denkbeelden wel niet uitgevonden, maar uit de scholen der wijsgeeren en uit den geest van het Evangelie der waarheid in het gemeene leven overgebragt te hebben. Vanhier die wedijver van talenten, nadat het strijdperk der eere voor allen geopend is. Vanhier die uitbreiding van allerlei, den mensch en den burger noodige kundigheden, nadat de weldaad eener goede opvoeding ook aan de laagste standen onder ons verzekerd is. Vanhier die opwekking van het gevoel van menschenwaarde, en de afschaffing van den, in alle omstandigheden, en om welke reden ook, voor God altijd onverantwoordelijken slavenhan-
{==452==} {>>pagina-aanduiding<<}
del, die verkrachting der menschheid en verloochening des Christendoms. Vanhier die aanmoediging tot het onderzoek der waarheid, bij het algemeen gevoel, dat de overtuiging zich niet laat gebieden, noch de geest zich boeijen. gelijk het ligchaam, en dat geen mensch heeft of kan hebben het allerminste regt op het geweten en verstand van iemand zijner natuurgenooten, hetwelk zich moet kunnen mededeelen en openbaren naar eigen goedvinden, zoo lang het de rust van den Staat en de regten van anderen evenzeer als heilig eerbiedigt. Vanhier,
eindelijk, die menschelijkheid, welke mede tot het doel der verlichting zoo ontwijfelbaar behoort, als zij daarvan de maatstaf is.

Kerkelijke Onlusten.

Zij geheugen mij nog, helaas! die duistere, die ongelukkige dagen, toen onverzoenlijke partijschappen en hatelijke namen den geest onzer landgenooten steeds verbitterden, de maatschappij jammerlijk verdeelden en schokten, het gezellige leven vergalden, en de weêrkeerige wraakgierigheid burgeroorlog dreigde. Gij herinnert ze u, Landgenooten, uit de vroegere en latere geschiedenissen, die allergevaarlijkste twisten over godgeleerde verborgenheden, waarvan de kansels dreunden, de tempels weêrgalmden, die der Godsdienst meer nadeel toebragten, dan al de ongeloovigen te zamen, die de bezadigden en wijzen bedroefden, de onkundige waanwijzen vermetel maakten, van zoo vele heethoofden zoo vele tirannen schiepen, en den eenvoudigen, zuiveren, liefderijken en zaligenden geest des Christendoms verlamden! Wie weet niet, hoe listig en kwaadaardig de helsche boosheid deze godgeleerde met gene staatkundige hatelijkheden in een naauw en allergevaarlijkst verband heeft weten te brengen; hoe veel zij onze vaderen deed lijden; hoe zij steeds een kanker bleef in het hart van onzen Staat, zelfs te midden van deszelfs schitterenden overvloed en uitwendigen luister, en hoe zij den grond gelegd heeft voor onze diepste vernedering en ellende, zoodat wij eindelijk een voetschop zijn geworden voor onze overweldigers, zoodat zelfs onze naam is uitgewischt op de lijst der natiën, en onze oude glorievlag op geene zeeën meer wapperde, ja zelfs op onze binnenwateren vruchteloos gezocht zou zijn geworden? En nu - waar zijn zij gebleven? Zij zijn ver-
{==453==} {>>pagina-aanduiding<<}
geten, die ellendige verouderde namen en scheuringen! De eene en andere onverlaat mogen ze nog eens willen vernieuwen; maar vruchteloos zal de verderfelijke poging der nieuwe twiststokers blijven. Al wie nog eer en Godsdienst bezit, ja de geheele natie veracht ze. Neen, zij bevindt zich te wèl bij hare rust en vrede; zij verheugt er zich te hartelijk in, en zij is te wijs geworden, om het oor te leenen
aan den kreet des oproers in Kerk en Staat. Zij ziet te duidelijk in, welk een lot ons daardoor gedreigd wordt, om het niet met vereende krachten te keeren.

Rampen.

Gelijk geene schilderij zonder eene mengeling van licht en schaduw in schoonheid uitmunt, zoo bereikt ook geen mensch eenigen aanmerkelijken graad zijner volmaakbaarheid zonder die weldadige afwisseling van 't geen wij voor- en tegenspoed noemen, welke zijne krachten inspant, zijne vermogens ontwikkelt, zijnen geest verheft. Uitstekende bedrijven, buitengewone moed, groote mannen zijn zelden vruchten van vreedzame tijden. Rampen zijn scherpe prikkels tot arbeidzaamheid, uitvinding, ontwikkeling en grootheid.

Geluk.

Het eenvoudige is het kenmerk van het ware schoone en edele. Vereenvoudigen wij onze denk- en leefwijze. Met mindere behoeften zullen wij meer oorspronkelijk, min afhankelijk zijn. Zoeken wij het geluk in het zedelijk beheer van onzen wil, in de verlichting van ons verstand, de zuivering van onzen smaak, de eerlijke en vlijtige waarneming van ons beroep. Zoekt het in de liefde uwer gade, in de opkweeking en leiding uwer kinderen met eigene hand, in zachtmoedigheid, edelaardigheid, minzaamheid en weldadigheid jegens alle menschen! Zoekt het in het rein genot der Natuur, in de beoefening van eene of andere schoone kunst, in eene nuttige, aangename en onkostbare verkeering met uwe vrienden; doch bovenal in het licht, den troost en de hoop des Christendoms!

Ware Christelijke Verlichting.

Al wie het menschelijk verstand verlichten wil, moet

{==454==} {>>pagina-aanduiding<<}
vooral den mensch zelven leeren denken, het redelijk vermogen door aanhoudend gebruik versterken, en in staat stellen, om, door eigene kracht, tot ware en vaste besluiten te komen; anders toch is alle onderwijs meer eene oefening van het geheugen, dan van het verstand, en kan hetzelve geene van de blijvende indrukken achterlaten, welke alleen de vruchten zijn van nadenken en overtuiging. Jezus wijst den waren weg naar Gods heiligdom aan, opent den toegang tot den Allerhoogste voor alle menschen, erkent in elken eenen priester van God, in elk menschelijk hart deszelfs altaar, in iedere zelfverloochening deszelfs aangenaamste offerande, in de geheele natuur deszelfs tempel, in de schoonste ziel den besten Godsvereerder. Welk eene vrijheid verkreeg daardoor het menschelijk verstand niet! Nu mogt een ieder over de volmaaktheden van zijnen Schepper vrijelijk denken, zoo vele lichtstralen opvangen als hij slechts konde, zijnen God aanbidden, danken en vereeren in geest en in waarheid, dat is, volgens eigene bevatting en overtuiging, en, alle dingen beproevende, het goede behouden. Inderdaad, Christenen, al had onze Zaligmaker niets meer gedaan, dan het menschelijk denkvermogen ontwikkeld, en de kluisters, die het boeide, verbroken; of al hadden wij ook alles, wat wij van Hem geleerd hebben, ganschelijk kunnen vergeten, met behoud echter van het vermogen en regt van eigen nadenken en vrije Godsvereering, - dan nog zou zijn licht voor de verloste menschheid hoogst dierbaar zijn. Ja, dierbaar, onschatbaar is ons dat licht, waardoor ons de Godsdienst eene zuivere bron van vreugde en gelukzaligheid geworden is; dat licht, hetwelk ons in God een' hoogst volmaakten en eindeloos liefhebbenden Vader ontdekt, die ons alles, zonder uitzondering, ten beste dienstbaar maakt, die het meest vereerd wordt door den onderlingen vrede en de broederliefde zijner kinderen, en door het nuttigst gebruik hunner groote voorregten, en die door ons geheele verstand
en hart gedankt en bemind, in plaats van gevreesd wil zijn! Ja, eeuwig blijve ons dat licht gezegend, hetwelk ons in de gansche Natuur, in alle hare krachten, wetten, verordeningen, en in den geheelen zamenhang der menschelijke en ondermaansche gebeurtenissen, loutere wijsheid en goedheid, orde en volmaking vertoont, en waardoor dus noodlot, toeval en blinde werktuigelijkheid, met al hare verschrikkingen, voor eeuwig uit ons gezigt verdwijnen!

{==455==} {>>pagina-aanduiding<<}

Zietdaar dan, Toehoorders, eenige proeven van westerbaen's stijl, welke ik met vele, bij mij voorhanden, zou kunnen vermeerderen. Wat zeg ik, - van westerbaen's stijl? neen, van zijn hart en verstand. Bij hem althans stroomden uit de zuivere bron des gemoeds goede stijl en goede taal. Mogt dat verband nooit ergens elders ontbreken! Mogt het voorbeeld van westerbaen's zijn en spreken ons allen meer en meer opwekken en bezielen ten goede!
Onder de uitgegevene schriften van westerbaen is er één, de zekerheid des doods geene reden tot beklag. Voorzeker, hem, die reeds hier den Hemel in zijn hart draagt, is die zekerheid geene reden tot beklag, wel tot dankzegging! Zij was en kon het ten minste niet zijn voor eenen westerbaen, wiens leven was vol leering, wijsheid en goedheid. Gelijk hij leefde, zoo stierf hij, door niemand benijd, belaagd of vervolgd, (niemand, zegt men, is hem ooit vijandig geweest) door allen bemind en betreurd. Zijn sterven was zoo kalm, zoo gelaten, zoo rustig, zoo godsdienstig als zijn leven. Dat leven was voor hem het voorgevoel tot beteren toestand, een door- of ingang, een voorportaal tot de onvergankelijke, eeuwige woning. Dáár onze vrienden, onze bloedverwanten, onze geliefden weder te ontmoeten, en in die verwachting hier waardiglijk te leven, tot die hoop ons te stemmen, als geroepenen door en in jezus onzen Heer, - dit zij ook ons doel, Toehoorders, dit ons vaste voornemen! Zoo vereeren wij toch ook best, niet met woorden, maar met daden, onze dierbare afgestorvenen, onze vrienden en voorgangers, ook onzen westerbaen!
Hij gebood, zijne overgeblevene schriften te vernietigen, en deze nederigheid onthield ons menig belangrijk stuk. Hij verzocht mij, in het Genootschap tot Nut en Beschaving, waarvan ook hij Honorair Lid was, en waar ik hem het laatst sprak, na zijnen dood niet openlijk over hem te spreken; ‘want,’ voegde hij er bij, ‘bilderdijk had toch geen ongelijk, wanneer hij

{==456==} {>>pagina-aanduiding<<}
zeide: ‘De loftuiters dezer Eeuw laten ons in het graf zelfs geen rust.’ - Ik gaf u mijn woord niet, edele westerbaen! Integendeel - uw verzoek, uit nederigheid en kleingevoeligheid gesproten, was mij veeleer een spoorslag tot deze Redevoering. Ik heb ook niet tot uwen lof, maar tot verheffing van kunde met ware goedheid in u, en tot voldoening aan de inspraak van mijn eigen hart, en dus voor mij en deze uwe vereerders gesproken! Mogt die liefderijke geest, die vereeniging van kunde en goedheid, die afkeer van alle staatkundige en kerkelijke partijdigheid, die u bezielden, algemeener worden! ‘Mogten (om uwe eigene woorden over te nemen) wij u als uit uw graf kunnen oproepen, om getuige te zijn van onze broederlijke eendragt en liefde!’ Dan juicht gij gewis ons ook nu toe; dan verheerlijkt gij den Algoede zeker te vuriger; dan gevoelt gij welligt uwe zaligheid verhoogd!





Een bezoek in het gesticht voor krankzinnigen te Utrecht.


Von der Menschheit - du kannst von ihr nie gross genug denken. 
Wie du im Busen sie trägst, prägst du in Thaten sie aus. 
 
schiller. 

Het behoort tot de zegenrijke verschijnselen dezer eeuw, dat de regeringen van bijna alle Europesche Staten zich bevlijtigen, het lot dier leden der maatschappij, zoo veel mogelijk, te verbeteren, welke men, in het algemeen, krankzinnigen noemt. Frankrijk heeft zijne Salpetrière en Bicètre, Engeland zijn Bedlam; in de voornaamste steden van Italië en door geheel Duitschland zijn groote en uitgebreide gestichten, wier strekking is, de, van de vrije werking hunner verstandelijke vermogens beroofde, natuurgenooten door eene doelmatige physische en psychische behandeling aan de maatschappij terug te geven. In vroegere eeuwen werden deze ongelukkigen als van den Duivel bezeten beschouwd, in

{==457==} {>>pagina-aanduiding<<}
duistere hokken, aan kettingen gekluisterd, opgesloten, en waren aan de schromelijkste behandeling ter prooije. Eerst in de zestiende eeuw, nadat de, gedurende verscheidene eeuwen, als in eenen winterslaap liggende vrijheid van denken, met eene onweêrstaanbare kracht, zich openbaarde, en in alle wetenschappen de geest van onderzoek doordrong, - eerst van dien tijd af begint de geschiedenis der gestichten voor krankzinnigen, en heeft thans een standpunt bereikt, hetwelk, de te overwinnen moeijelijkheden in de behandeling dezer lieden in aanmerking genomen zijnde, verre gevorderd mag genoemd worden.
Ook ons Vaderland verheugt zich één gesticht te bezitten, hetwelk, alhoewel nog in deszelfs kindschheid, reeds de schoonste vruchten gedragen heeft, en, naar den ijver der Directie te oordeelen, tot eene nog hoogere volkomenheid zal gebragt worden. Ik bedoel het gesticht voor krankzinnigen, onder de leiding van Professor schröder van der kolk, te Utrecht.
In de maand Mei j.l. te Utrecht mij bevindende, was het een hoofdwensch, dit gesticht te bezoeken, waartoe ik, door de zoo bijzondere vriendelijkheid van genoemden Hoogleeraar, ruimschoots in de gelegenheid gesteld werd, wordende door Z. Hooggel. zelven in het gesticht rondgeleid, en mij de meest naauwkeurige inlichtingen, over het huishoudelijke en het geneeskundige der krankzinnigen, gegeven. Schrijver dezes was meermalen in de gelegenheid, dusdanige inrigtingen, zoowel binnens- als buitenslands, te bezoeken, maar was getroffen van den eersten indruk, welken hier het geheel op hem maakte; groote zindelijkheid, orde, rust en stilte zijn de vier hoofdkenmerken, welke dit gesticht van vele andere onderscheiden. Alhoewel er drok gebouwd werd, en men tevens in sommige gedeelten van het huis met schoonmaken bezig was, zoo was er niettemin op alle kamers eene netheid en order, die onwillekeurig aan een militair gezag herinneren. De lucht is zuiver; nergens ontdekt men de verpestende uitwasemingen, aan krankzinnigenhuizen eigen; geen gehuil uit donkere hokken wordt vernomen, hetwelk den bezoeker zoo diep schokt, en het hart met medelijden voor deze ongelukkigen vervult; overal heerscht de diepste stilte.
Ten einde een, zoo veel mogelijk, naauwkeurig overzigt van het geheel te kunnen geven, zal ik in die opvolging het

{==458==} {>>pagina-aanduiding<<}
gesticht beschrijven, als het mij door Prof. schröder van der kolk is aangewezen. (*)
Het geheel vertoont tot dusverre een centrum met twee zijdelingsche vleugels, waarbij later nog eene andere zijde zal komen, zoodat het gesticht met der tijd een geregeld vierkant zal vormen, hetwelk binnen deszelfs muren de tuinen en wandelplaatsen der krankzinnigen bevat. Het centrum is eigenlijk de basis van het geheele huis, of het oorspronkelijke gesticht, bestaande uit acht of tien cellen, welke vroeger de verblijfplaats der krankzinnigen waren. Eerst sedert vijf jaren mogt het den onvermoeiden ijver van den geachten Hoogleeraar gelukken, aan het huis eene grootere uitbreiding te geven. De pensionnaires worden in drie klassen verdeeld, naarmate dezelve meer- of minder bemiddeld zijn. Men geloove evenwel niet, dat aan de derde of laatste klasse, omdat zij minder betalen, eene minder menschlievende of verzorgende behandeling dan aan de twee opvolgende ten deel valt. Het eenigste onderscheid is, dat die van de tweede en eerste klasse ieder eene kamer op zichzelve bewonen; voedsels gebruiken, welke eenigzins uitgezochter zijn, en uitspanningen genieten, welke met hunne vroegere leefwijze en opvoeding meer overeenstemmen. Het aantal der pensionnaires beloopt tegenwoordig vijf-en-negentig, waarvan iets meer dan twee derden tot de derde klasse behooren. Schrijver dezes vermeent vernomen te hebben, dat het getal vrouwen voor het oogenblik dat der mannen te boven gaat. Beide de kunnen zijn, zoowel bij deze als bij de overige klassen, zoodanig gescheiden, dat nimmer eenige aanraking mogelijk is, en zij zelfs elkander niet kunnen zien. De derde klasse heeft eene groote, ruime, luchtige eetzaal, die ook te gelijker tijd tot kamer van bijeenkomst dient. Bijzonder aangenaam was de indruk, welken het algemeene slaapvertrek der mannen op mij maakte. Omtrent dertig bedden bevinden zich in eene lange zaal op twee rijen gerangschikt. De kribben zijn van hout. Elk bed bestaat uit eene matras, lakens, hoofdpeluw en dekens. Alle bedden waren zindelijk, en worden door de
krankzinnigen zelven opge-
{==459==} {>>pagina-aanduiding<<}
maakt. De blaauwe slaapmutsen lagen op eene lijn geschaard op de hoofdpeluwen. De vloer was zuiver geschrobd, en nergens een spoor van onreinheid te bespeuren. De oppassers slapen niet in, maar voor het vertrek, en eene, in het houten beschot aangebragte, schuif behoeft slechts geopend te worden, om met éénen oogopslag een overzigt over de geheele zaal te hebben. Schrijver dezes is het wenschelijk voorgekomen, dat, bij de vergrooting van het gebouw, een ander lokaal voor het slaapvertrek der derde klasse ingerigt wierde, daar hetzelve, onder de pannen, en slechts met hout beschoten zijnde, 's winters door koude en 's zomers door warmte hinderlijk zijn moet. Dezelfde orde, zindelijkheid en inrigting heerscht ook in de slaapzaal van de vrouwen dezer klasse. Daar ik 's middags tusschen 1 en 3 ure het gesticht bezocht, zoo was ik tevens in de gelegenheid, de derde klasse aan tafel te zien. Men kan zich geen denkbeeld vormen, met welke stilte en orde het eten plaats had. Een ieder had een groot, tinnen bord met goede soep met groenten, een stuk brood, en een stuk vleesch; degene, die het verlangt, kan eene tweede portie verkrijgen. Ook bij de vrouwen dezer klasse was het vrij stil; en alhoewel ik er verscheidene zag, wier schedel en gezigtsvorming meer tot het dier, dan tot den mensch overhelden, zoo kon ik toch niet de geringste ongeregeldheid bemerken, en alles liep in de beste orde af. In het algemeen hebben de krankzinnigen in dit gesticht niet die zoo eigenaardige neerslagtigheid, welke men elders zoo dikwijls vindt, hetgene vooral aan de zoo buitengewoon menschlievende behandeling moet toegeschreven worden, welke deze ongelukkigen hier ondervinden. De mannen en vrouwen der eerste klasse hebben eene soort van uniform; de mannen eene grijze broek en vest van laken en eene donkerkleurige muts; de vrouwen een groen jak en rok en eene witte nachtmuts. Men vindt hier geene
Ophelia's van shakespeare, met eene strookroon op het hoofd, geene versierselen van hanevederen, geene colliers van wit papier, gelijk ik elders zoo dikwijls gezien heb; het dwalende menschelijke verstand is hier niet belagchelijk, maar verwekt medelijden. Het behoort onder de voorname hulpmiddelen tot eene gelukkige behandeling van krankzinnigen, om dezelve, zoo veel mogelijk, van hunne bijzondere denkbeelden af te leiden, door hun eenen bepaalden werkkring te geven, en hunne geestvermogens op andere voorwerpen te

{==460==} {>>pagina-aanduiding<<}
rigten. Dit stelsel van bezighouden is hier treffelijk uitgevoerd. Men heeft werkplaatsen voor kleermakers, schoenmakers, schrijnwerkers, timmerlieden, verwers enz.; ook worden de verschillende tuinen door hen zelve onderhouden. Wanneer het weêr gunstig is, wandelen zij in dezelve onder behoorlijk opzigt, en in het nieuwe gebouw voor de derde klasse, hetwelk nog niet voltooid is, bevindt zich eene galerij, ten einde ook bij slecht weêr de versche lucht te kunnen genieten. Er is ook eene inrigting voor warme baden en douches, welke, bij eene groote eenvoudigheid, de meestmogelijke bezuiniging in het stoken beoogt. Een ketel, welke 80 emmers bevatten kan, levert het water voor 13 baden. In iedere badkamer is naast de badkuip eene kraan voor het koude water. Naast dit lokaal is er een klein kamertje met een bed, ten einde, uit het bad komende, te kunnen rusten. De badkamers voldeden mij evenwel niet bijzonder, en schenen mij te klein en te bekrompen te zijn; het laat zich ook verwachten, dat in de behoefte aan eene grootere uitbreiding van het badlokaal, met der tijd, zal voorzien worden.
De verwarming der vertrekken geschiedt met kagchels. Twee kamers (zoo ik geloof bij de eerste klasse) kunnen door eene eigenaardige inrigting door heete dampen verwarmd worden. Het ware wenschelijk, dat zulks door het geheele gebouw konde geschieden, daar de mogelijkheid van branden enz. alsdan geheel ophield. Er moeten evenwel nooit ongelukken dienaangaande plaats gehad hebben. De tweede en eerste klasse hebben, gelijk reeds boven vermeld is, eigene kamers, eene gezelschapszaal, voor de mannen eene biljartkamer, voor de vrouwen een piano, en voor beide de klassen eene uitgezochte boekerij, van welke een der krankzinnigen bibliothecaris is. De mannen en vrouwen der beide eerste klassen hebben afzonderlijke tuinen, en naar den tuin opene galerijen voor slecht weêr. De slaapkamers der eerste klasse bevatten een bed, bedtafel, stoelen en eene tafel, secretaire of chifonière, en zijn niet zonder élégance ingerigt; die der tweede klasse zijn eenvoudiger. De onaangename gewaarwording voor vele krankzinnigen, van in kamers met ijzeren traliën te slapen, waardoor de pijnlijke vergelijking met eene gevangenis ontstaat en het verblijf voor hen somwijlen ondragelijk wordt, is hier geheel verwijderd, doordien de ramen zelve, voorzien met kleine ruiten, van ijzer zijn, en op de gewone wijze geverwd, zoodat het door

{==461==} {>>pagina-aanduiding<<}
dengenen, die zulks niet weet, (gelijk mij, alvorens daarop opmerkzaam gemaakt te zijn, zelven geschied is) geheel onopgemerkt blijft. Deze ramen kunnen niet opgeschoven, maar wel van boven naar onderen neêrgeschoven worden, zoodat genoegzame versche lucht ter zuivering in kan dringen, en het uitspringen door de ramen tevens ondoenlijk wordt.
Ik moet hier nog melding maken van de middelen van bedwang, waarvan in dit voorbeeldige gesticht gebruik gemaakt wordt. Deze bestaan uit niets dan uit het vest met mouwen, of enkel uit een paar mouwen met handschoenen zonder vingers, welke den meer onrustigen aangedaan wordt, ten einde de vrije beweging der handen te beletten; voor die in eenen hoogeren graad, eenen lederen stoel, met een' riem om het lijf, twee riemen voor de handen en twee voor de voeten. Tot mijn innig genoegen was deze stoel niet bezet; ook was er niet één opgesloten; allen, ja allen (en dit zegt bij een getal van 95 zeer veel) waren aanwezig, en wandelden in de tuinen, eenigen slechts met verzekerde handen. Als eene reliquie, uit eene barbaarsche eeuw, wordt in het huis nog bewaard een zoogenaamde vangstok. Dit bestaat uit eenen zes voet langen stok, van voren met een halfcirkelvormig ijzer, hetwelk zeer naauwkeurig om den hals sluit. Met dit belangrijke werktuig werd de woedende tegen eenen muur gedrukt, en hem de verdere lust tot kwaaddoen voor een' korten tijd benomen. Dit instrument bewijst de oudheid van het gesticht.
Zoo veel over het huishoudelijke dezer weldadige en op het grondbeginsel van verhevene menschlievendheid gebouwde inrigting. Nu nog eenige woorden aan mijne kunstgenooten over de geneeskundige behandeling, welke de lijders, onder het toezigt van Prof. schröder van der kolk, ondergaan.
Van alle, in het gesticht opgenomene, pensionnaires worden, van het begin af, naauwkeurige geneeskundige aanteekeningen gehouden. Men verlangt derhalve ook eene, zoo duidelijk mogelijke, beschrijving der krankzinnigheid, hare waarschijnlijke oorzaken, en de middelen, welke vroeger, ten aanzien der lijders, gebezigd zijn; in één woord, al hetgeen de physische en psychische gesteldheid, van de vroegste jeugd af, bevat. Dit is van het hoogste gewigt voor de goede uitkomst der behandeling, daar men slechts op deze wijze tot eene juiste diagnosis, en een, daaruit volgend, ge-
{==462==} {>>pagina-aanduiding<<}
lukkig geneesplan komen kan. De hooggeachte Professor gaat, met de meeste nieuwe Schrijvers, van het denkbeeld uit, dat elke krankzinnigheid of oorspronkelijk in een somatisch lijden gegrond is, of dat, wanneer de eerste oorzaak ook eene zuiver psychische was, zich na verloop van korteren of langeren tijd een materieel lijden in het eene of andere orgaan of stelsel opdoet, waardoor de krankzinnigheid onderhouden wordt. De hersenen zijn steeds in hare natuurlijke verrigting gestoord, en zulks of idiopathisch of sympathisch. Op deze theoretische beschouwing berust dan ook voornamelijk het geheele geneesplan. De idiopathische aandoening der hersenen kan wederom van verschillenden aard zijn, en wel dynamisch of organisch. Tusschen de congestio sanguinea en de verharding van een klein of groot gedeelte der hersenen zijn veelvuldige, trapswijze overgangen, welke allen hunne meer- of minder duidelijke en karakteristieke kenteekenen hebben, en die zich in de gestoorde verrigtingen van het intellectuele leven, in de beweging, de stem en de spraak openbaren. Dit is vooral het veld der psychische Semiotiek, een der moeijelijkste takken van de geheele Geneeskunde, waar men zich vooral wachten moet, aan alombekende natuur - philosophische
droombeelden van polariteit en differenzen, en anderen dergelijken supernaturalistischen onzin, bot te vieren, dien wij aan hegel c.s. te danken hebben, maar zich geheel aan organen en aan niets dan organen te houden, om, door eene naauwkeurige physiologische kennis der hersenen, een grondig inzigt te verkrijgen in de afwijkingen van den natuurlijken toestand derzelve, en in de verschijnselen, waardoor dezelve zich aan ons openbaren.
De sympathische aandoening der hersenen geschiedt of door het bloedvaten- of door het zenuwenstelsel, doordien vooral der organen der borst en van het onderlijf hunne behoorlijke verrigtingen niet volbrengen. Hartziekten disponeren ligtelijk tot krankzinnigheid, door eenen gestoorden omloop van het bloed. Ziekelijke gesteldheid der ademhalingswerktuigen kan verschillende soorten van krankzinnigheid verwekken. (*)

{==463==} {>>pagina-aanduiding<<}
Menstruatio anomala, retenta, suppressa, verwekken Nymphomanie; graviditas en partus, obstructiones viscerum, haemorrhoides, voorts stoornissen der circulatio sanguinis in het poortaderlijke stelsel, huidziekten, vooral chronische, ziekelijke aandoeningen van het ruggemerg en deszelfs peripherische zenuwen, en van het knoopzenuwen-stelsel - alle deze en vele andere somatische aandoeningen zijn, in verre de meeste gevallen, de ware oorzaken der bestaande krankzinnigheid. Deze aetiologische beschouwing wordt door Prof. schröder van der kolk voor rationeler en practischer gehouden dan die van Mania, Melancholia, Monomania, enz. die slechts symptomatisch is. De uitkomsten der behandeling van genoemden Hoogleeraar mogen dan ook zeer gunstig genoemd worden, daar van de 100 krankzinnigen gewoonlijk 40 genezen, en de recidiven zelden zijn. De somatische behandeling gaat hier steeds met de psychische, door afleiding, mechanische werkzaamheden, muzijk, lectuur, enz. gepaard, en slechts langs dien dubbelen weg is eene volkomene genezing mogelijk.
Dit zijn, in het algemeen, de denkbeelden van den geachten Hoogleeraar over dit onderwerp. Mogen zij als wenken dienen voor vele Geneesheeren, die met de behandeling van krankzinnigen in verscheidene gestichten van ons Vaderland belast zijn, opdat zij zich met de meeste vlijt en de grootste inspanning op de studie der psychische geneeskunde toeleggen, en het, aan hen toevertrouwde, gesticht niet als eene bijzaak beschouwen, die men zoo ligt waarnemen kan! Mogen deze wenken ook door Heeren Regenten van krankzinnigenhuizen behartigd worden, ten einde hen opmerkzaam te maken, dat het niet voldoende is, wanneer de behandelende Geneesheer slechts ééns in de veertien dagen het gesticht bezoekt, of er niet dan ter loops aangaat; ook kunnen hun deze weinige regelen tot vergelijking dienen tusschen de behandeling van hier en elders! Dat hij, die geene roeping tot de behandeling dezer lieden in zich gevoelt, vrij en zonder schroom er voor uitkome, en zich van het tooneel verwijdere; want op hem rust de zware verantwoording, van welligt door onwetendheid of nalatigheid er toe bijgedragen

{==464==} {>>pagina-aanduiding<<}
te hebben, het edelste goed des menschen - zijne zedelijke vrijheid - die door eene ligchamelijke kwaal misschien slechts tijdelijk onderdrukt was, voor het geheele leven te vernielen. Het ware wenschelijk, dat alle Nederlandsche Geneesheeren, met het toezigt over krankzinnigenhuizen belast, een reisje naar Utrecht ondernamen, en in persoon kennis zochten te maken met den geachten Hoogleeraar. Men moet denzelven in de tuinen en kamers der krankzinnigen volgen, ten einde het vertrouwen en de liefde dezer ongelukkigen tot hem te zien; men moet het geduld bewonderen, waarmede dezelve zich met allen in gesprek inlaat, tot den eenen het woord rigt, aan den anderen op zijne vragen, hoe ongerijmd ook, antwoordt, eenen derden de hand drukt, enz. Schrijver dezes rekent het zich ten pligt, openlijk hulde te doen aan den Heer schröder van der kolk, die, zonder de geringste geldelijke voordeelen, alleen door de zuiverste menschlievendheid geleid, en door eene hooge belangstelling in dezen tak der Geneeskunde aangedreven, zich aan het gesticht toewijdt. Moge deze inrigting dan ook aan vele andere in ons Vaderland ten voorbeeld strekken, en eene wijze Regering vooral zich er aan gelegen laten zijn, het lot der krankzinnigen, welke zich in de onderscheidene gestichten bevinden te verbeteren! Waakt toch de Staat voor het welzijn van misdadigers in gevangenhuizen, met hoe veel meer billijkheid mag deszelfs krachtdadige hulp en toezigt niet gevergd worden ten aanzien van hen, welke, zonder hun eigen toedoen, van hunne zedelijke en burgerlijke vrijheid beroofd zijn! Wij twijfelen dan ook niet, en hebben zelfs gegronde redenen van te kunnen vertrouwen, dat weldra deze vurige wensch zal vervuld worden.

Dr. gobée.
's Hertogenbosch, den 1 Junij 1837.




De Noord-Amerikaansche stelsels van verbetering voorgesteld en vergeleken, door doctor N.F. Julius, te Hamburg.

(Vervolg van bl. 409.)

IV. Vermits het geheele stelsel van het stilzwijgend bijeenzijn der gevangenen, gedurende den dag, op eene algemeene en oogenblikkelijke bestraffing van elke overtreding, door

{==465==} {>>pagina-aanduiding<<}
middel van slaan, berust, zoo behoort de bevoegdheid en magt daartoe aan elken ondergeschikten opziener of sluiter te worden opgedragen. En hier wordt het volkomen bewaarheid, hetgeen de Heer livingston opmerkt: ‘De minste beambte kan elken veroordeelde onverhinderd tuchtigen. Hij behoeft slechts een' oneerbiedigen blik of een teeken van verstandhouding te vermoeden, en nu is het zijn pligt, de zweep te gebruiken, zonder dat aan die kastijding een grens gezet is. Hij zegt slechts, hoe hij gezien heeft, dat de eene veroordeelde aan den andere een teeken gaf; de gevangene ontkent dit, en wordt echter geslagen, niet alleen om hem voor zijne overtreding te straffen, maar tot zoo lang hij bekent, dat hij het teeken werkelijk gaf. Dit is geenszins hetgeen kan plaats hebben, maar hetgeen werkelijk plaats heeft, en hetgeen door zeker Geregtshof is bevestigd, als eene noodwendige en wettige oefening van gezag, die niet slechts bij Bestuurders en Inspecteuren, maar ook bij de gevangenbewaarders moet berusten. En wie zal nu willen beweren, dat dit, aan ondergeschikte handen toevertrouwd, gezag niet misbruikt, en, daar het van willekeur afhangt, ongestraft misbruikt kan worden? of dat eene inrigting, die slechts door het verleenen van zoodanig gezag kan blijven bestaan, als een voorbeeld ter navolging behoort gesteld te worden?’ (*) In wat werelddeel zullen wij echter kariglijk beloonde, en, even hierom, uit de lagere standen genomene, onderbeambten zoeken en vinden, aan wien een zoodanig willekeurig gezag, bij hetwelk gebruik en misbruik zoo naauw aan elkander verbonden zijn, en het misbruik schier onvermijdelijk is, met gerustheid kan worden toevertrouwd? Teregt zeggen wij hier met bentham:
Quis custodiet ipsos custodes?
Dan, ondanks dit onbetamelijk overdragen van een gezag, dat den geringsten beambte eener gevangenis de bevoegdheid geeft, krachtens zijnen wil alleen, de wettelijk bepaalde tuchtiging te veranderen in eene straf, die, van wege hare ongelijkmatigheid, onzedelijkheid en onwaardigheid, is afgeschaft, - ondanks deze handelwijze kunnen in geen geval de gevangenen verhinderd worden, elkander mededeelingen te doen. De, in den jare 1827, door de Wetgevende Ver-
{==466==} {>>pagina-aanduiding<<}
gadering der Staten van Nieuwyork, benoemde Commissie tot onderzoek van de gevangenis te Auburn verklaart in derzelver berigt aan den Senaat: (*) ‘Wij hebben, ondanks het bewonderenswaardig toezigt, in het gesticht te Auburn heerschende, briefjes gezien, op stukjes leder geschreven, en eene aansporing tot opstand inhoudende. Men ziet de gevangenen, zoodra zij gelooven onbemerkt te zijn, praten, lagchen, zingen, fluiten, redeneren en kibbelen, en dit zoo wel onder elkander, als met de opzigters. Zij dooden den tijd met niets te verrigten, terwijl zij den bezoeker der gevangenis aangapen en de stoffen, die zij bearbeiden, in het ongereede brengen of bederven.’
De Heer samuel wood, de voorbeeldige Opziener van het verbeterhuis te Philadelphia, deelde mij de bekentenis mede van eenen misdadiger, vroeger te Auburn opgesloten, inhoudende: dat, toen genoemde Heer, eenige jaren bevorens, de laatstgezegde gevangenis bezocht, alwaar hij door één eenige der aldaar aanwezige misdadigers werd herkend, dit nieuws, in weinige oogenblikken, door de geheele gevangenis verbreid was geworden.
V. Bij het stelsel van afscheiding der veroordeelden, gedurende dag en nacht, zijn de cellen van toereikende grootte, om den gevangene ook in geval van ziekte te kunnen dienen, en hem alsdan geheel ongestoord en onder vier oogen dien geestelijken troost te doen genieten, waarvoor de mensch nimmer toegankelijker is, dan wanneer hij gelooft zich in het voorhof of aan den oever eener andere wereld te bevinden. Op deze wijze kunnen, bij het Philadelphische stelsel, ziekenkamers, of afdeelingen voor kranken, gemist worden. Dit is niet alleen betrekkelijk tot het besparen van kosten, maar levert ook een groot, niet te miskennen voordeel op, door het volkomen afsnijden van elken weg tot mededeeling, en den wederkeerigen verderfelijken invloed der misdadigers, die derzelver lievelingsplaats in de algemeene ziekenkamer, het gewone hoofdkwartier van alle veroordeelden, zoo gaarne opslaan, alwaar zij, door het af- en toegaan van niet bedlegerigen, al de onreinheid der gezonden deelachtig worden, zoodat zij, om daarheen te geraken, zoo wel tot voeding der traagheid, als tot het vlieden der eenzaamheid in

{==467==} {>>pagina-aanduiding<<}
de slaapcel, allerlei ongesteldheden en gebreken voorwenden, of wel dezelve kunstiglijk weten te verwekken, te verergeren en duurzaam te maken.
VI. Eene volkomene scheiding der geslachten, wanneer deze, zij het ook in geheel afgezonderde deelen, maar dan toch in hetzelfde gesticht zijn opgesloten, is een onderwerp, dat tot hiertoe in al deszelfs gewigt nimmer is voorgesteld en nog veel minder voldoende is opgelost. Bij het stelsel der eenzame opsluiting, dag en nacht, wordt deze oplossing zeer gemakkelijk. De ondervinding getuigt dit te Philadelphia, waar de beide seksen met goed gevolg bewaard worden, en waar twee medepligtigen aan hetzelfde misdrijf reeds twee jaren, in aan elkander grenzende cellen, zaten opgesloten, toen een hunner aan den Hoofdopziener, den Heer wood, demoedig verzocht te mogen weten, of zijn medeschuldige zich mede in handen van het geregt bevond; waaromtrent hem echter, natuurlijkerwijze, niets te kennen werd gegeven. (*)
VII. Al de tot hiertoe opgetelde voordeelen van het stelsel van Philadelphia boven dat van Auburn zijn betrekkelijk tot de tijdruimte, die door den misdadiger te zijner straffe en, indien mogelijk, te zijner verbetering wordt doorgebragt. Maar na den voleindigden straftijd, en wanneer de ontslagene weder in het burgerlijke leven terugkeert, om andermaal tusschen het volgen van deugd of ondeugd te beslissen, vertoont zich een nieuw en allerbelangrijkst voordeel van het eerstgenoemde stelsel, hetwelk alleen de dikwerf onoverkomelijke hindernissen in het volgen der deugd en de gevaarvolle verzoekingen tot de ondeugd uit den weg ruimt, of wel doet verdwijnen. Wij bedoelen hier de kennismaking der misdadigers onderling. Deze kennismaking, door zien

{==468==} {>>pagina-aanduiding<<}
verwekt, is, bij de bedoelde individu's, een zoo groot kwaad, dat het alleen door dat der mondelinge kan overtroffen worden. De eerste is, voor 't minst, onvermijdelijk bij het stelsel van Auburn, maar bij dat van Philadelphia geheel onmogelijk; terwijl ook ontslagenen zelden nalaten, de in de gevangenis aangeknoopte bekendschap later te vernieuwen, en, wanneer een voormalige medegevangene het plaats gehad hebbend deelgenootschap mogt ontkennen, er een schandelijk vermaak in vinden hem daartoe te noodzaken, om alzoo met hem eene vernieuwde verbindtenis te sluiten. Een voorbeeld hiervan deelen de Heeren beaumont en tocqueville mede uit derzelver gesprekken met de veroordeelden te Philadelphia; en het is zoo merkwaardig, en een zoo afdoend bewijs voor het zoo aanstonds beweerde, dat ik hetzelve hier gaarne eene plaats inruime. (*)
‘Een gevangene, 40 jaren oud, verhaalt zijne levensgeschiedenis op deze wijze: Ik was 14 of 15 jaren oud, toen ik te Philadelphia aankwam. Als de zoon eens armen landbouwers uit het Westen, wenschte ik door arbeid, in deze groote stad, mijn onderhoud te vinden. Niemand aanbevolen zijnde, vond ik geen werk, en, bij gebrek aan huisvesting, zag ik mij, reeds op den eersten dag mijner aankomst, genoodzaakt, het verdek van een schip, dat in de haven lag, tot mijn nachtverblijf te kiezen. Hier werd ik den volgenden morgen gevonden, door de Policie in hechtenis genomen, en door den Burgemeester veroordeeld, om, als landlooper, eene maand te worden opgesloten. Gedurende deze maand bevond ik mij onder misdadigers van elken leeftijd, die de goede beginsels, mij door mijnen vader ingeprent, ondermijnden. Mijne eerste daad, na mijn ontslag, was eene verbindtenis met eenige jeugdige misdadigers van mijne jaren, en de medehulp aan onderscheidene diefstallen. Ik werd gevangen, verhoord en vrijgesproken, en van nu aan geloofde ik de geregtigheid te kunnen ontwijken; in het vertrouwen op mijne handigheid misdrijven plegende, die mij andermaal voor de Assises bragten. Ditmaal werd ik, voor negen jaren, naar het oude Tuchthuis verwezen. Ik erken, dat ik, gedurende mijn verblijf aldaar, nimmer eenig leedwezen over mijne misdrijven gevoelde, noch tot eenig berouw geko-
{==469==} {>>pagina-aanduiding<<}
men ben. Spoedig bespeurde ik echter, dat dezelfde personen gedurig terugkeerden, en dat, hoe groot de bekwaamheid, de kracht of het moedbetoon der dieven ook schijnen mogt, zij toch allen eindelijk weder in hechtenis kwamen. Deze waarneming deed mij, met ernst, op mijzelven denken, en ik vormde het vaste voornemen, om, bij mijn ontslag, eene zoo gevaarvolle leefwijze voor altijd vaarwel te zeggen. Na het nemen van dit besluit, werd mijn gedrag beter, en, na eene gevangenschap van zeven jaren, werd ik in vrijheid gesteld.
In de gevangenis het kleedermaken geleerd hebbende, vond ik spoedig gelegenheid om goed geplaatst te worden. Ik trad in het huwelijk, en begon allengs mijn onderhoud te verdienen; dan Philadelphia omvatte een aantal lieden, die ik in het Huis gekend had, en bestendig sidderde ik, om door hen verraden te worden. Werkelijk kwamen, op zekeren dag, twee mijner oude kennissen aan mijnen winkel, verlangende mij te spreken. Aanvankelijk hield ik mij, als kende ik hen niet; dan zij noodzaakten mij alras, alles te bekennen. Daarna verlangden zij van mij eene beduidende som ter leen, met bedreiging, om, indien ik weigerig bleef, aan mijnen Meester alles te zullen openbaren. Ik beloofde nu hun te wille te zullen zijn, voorslaande, dat zij des anderen daags aan mijne woning zouden komen. Maar naauwelijks waren zij verdwenen, toen ik den winkel verliet, en, met mijne vrouw, naar Baltimore scheep ging. Dáár ter plaats vond ik, met geringe moeite, werk, en leefde zelfs onder gunstige omstandigheden, toen mijn Meester, op zekeren dag, namens de Policie te Philadelphia, de kennisgeving ontving, dat hij onder zijne werklieden iemand telde, die uit het oude Tuchthuis was ontslagen. Het is mij onbekend, wat tot dezen maatregel aanleiding mag gegeven hebben; maar wel weet ik, dat ik het aan denzelven moet dankweten, dat ik thans hier ben! Naauwelijks had mijn Meester het bedoelde schrijven ontvangen, toen ik smadelijk werd weggezonden. Wel liep ik, in Baltimore, bij alle Bazen rond; dan zij waren van het gebeurde onderrigt, en een ieder weigerde mij aan te nemen. Thans drong mij de nood, aan den ijzeren spoorweg te arbeiden, die destijds tusschen laatstgenoemde stad en de Ohio werd aangelegd. De kommer en verdrietelijkheden, aan mijne leefwijze verbonden, haalden mij eene

{==470==} {>>pagina-aanduiding<<}
hevige koorts op den hals; lang bleef ik ziekelijk, en inmiddels versmolt mijn gering vermogen. Ter naauwernood hersteld, liet ik mij naar Philadelphia voeren, waar de koorts terugkeerde. Weder herstellende, en mij zonder middelen, zonder brood voor mij en de mijnen ziende, en aan alle hindernissen denkende, die zich aan mijne eerlijke pogingen hadden in den weg gelegd, gelijk ook aan de onregtvaardige vervolgingen, die ik had moeten dulden, verviel ik in een' staat van onuitsprekelijke verbittering, en ik sprak tot mijzelven: Welaan! daar men er mij toe dwingt, wil ik anderwerf een dief worden; ja, ware er in de Vereenigde Staten slechts één enkele dollar te vinden, ik wil dien bemagtigen, al bevond hij zich ook in den zak van den President van 't Congres! Nu riep ik mijne vrouw, en beval haar, al onze minnoodzakelijke kleedingstukken te verhandelen en daarvoor een pistool te koopen. Hiermede gewapend, begaf ik mij, op krukken, daar ik van zwakte alleen niet gaan kon, in den omtrek der stad, hield den eersten voorbijganger aan, en noodzaakte hem, mij zijne brieventasch af te geven. Maar reeds op den avond van denzelfden dag werd ik ontdekt, daar de beroofde mij in de verte gevolgd was, en men mij, vermits mijne zwakte, die mij belette mij spoedig te verwijderen, terstond op het spoor kwam; ik bekende aanstonds mijne misdaad, en werd herwaarts gezonden.
Wanneer ik nu, na negen jaren, ontslagen word, zal niemand mij meer kennen - niemand weten, dat ik gevangen zat - men kan niemand vinden, met wien ik eene gevaarlijke kennismaking aanging. Ik zal de vrijheid hebben, mijne nooddruft in vrede te verdienen. Dit zijn de grootste voordeelen, die ik in dit verbeterhuis heb gevonden, en waarom ik, ondanks de hier heerschende strenge tucht, liever honderdwerf hier ben opgesloten, dan op nieuw in een' mijner vorige kerkers.’

Laat mij thans, en zonder mij te beroepen op de Fransche onderzoekers - die, ondanks hunne overhelling tot het stelsel van Pensylvanië, hetwelk, toen zij zich in Amerika ophielden, slechts korteling ontstaan was, zich, vermoedelijk kieschheidshalve, onthouden hebben, omtrent de betrekkelijke waarde der beide stelsels eene beslissende uitspraak te doen, - laat mij thans gadeslaan, wat door andere bevoegde

{==471==} {>>pagina-aanduiding<<}
bezoekers van het Verbeterhuis te Philadelphia en gelijksoortige gevangenissen, gelijk ook van het vroeger gevestigd Tuchthuis te Glasgow, over dit onderwerp is opgemerkt en geoordeeld.
De Heeren mondelet en neilson, die in de lente des jaars 1834, namens het Bewind van Neder-Canada, naar de Vereenigde Staten werden gezonden, om den toestand der Gevangenissen aldaar te onderzoeken en omtrent derzelver inrigting verslag te doen, opdat de wetgevende vergadering van elke Provincie in de gelegenheid mogt gesteld worden, een der Noord-Amerikaansche plans voor een nieuw op te rigten Verbeterhuis in Canada te kiezen, drukken zich op de volgende wijze uit, in derzelver ambtshalve opgemaakt berigt: ‘De grondslag van het stelsel ter verbetering bestaat in de afzonderlijke opsluiting van elken veroordeelde. Dat van Auburn vereenigt de afzondering bij nacht, bij gemeenschappelijken arbeid, in verband met een gedwongen stilzwijgen en het verhinderen van elke mededeeling. Dat van Philadelphia vereenigt, daarentegen, eene volkomene afscheiding met den arbeid van elken gevangene in zijne cel. De meest in het oog vallende uitkomsten der twee stelsels, of veeleer de onderscheidene manieren, om hetzelfde stelsel van verbetering te handhaven, bestaan, bij dat van Auburn, in de meerdere overwinst, die de gevangenen door handenarbeid verwerven - bij dat van Philadelphia in eene onderworpene gemoedsstemming van den misdadiger, en, voor het uiterlijke, in eene doorgaande verbetering van zijne neigingen en gezindheden, bij geringere geldelijke verdiensten. Het naaste doelwit bij het ontnemen der vrijheid aan een individu, te weten de beveiliging der maatschappij voor wandaden, wordt door beide stelsels bereikt. Maar datgene, hetwelk, naar eigen aard, het meest bijdraagt tot verbetering van den misdadiger en tot het verwekken van afschrik bij anderen, als voorbeeld te nemen en te volgen, zal toch wel in het einde het doeltreffendste zijn. Wanneer een
kerker eene school voor de misdadigers wordt, en deze zich, na hun ontslag zich over het land verspreidende, door vorige bekendschap aan elkander hechten; zich door een gemeenschappelijk gevoel, gewekt bij het aandenken aan gemeenschappelijk gedragen leed, aaneensleiten, en dan, door hunne bedrevenheid in

{==472==} {>>pagina-aanduiding<<}
de kunst van misdrijven te begaan, en tevens de ontdekking voor te komen, zich verbreiden en verrijken, - dan zal het nadeel aan de zijde van het algemeen, zoo wel door de verliezen van diesstal en roof, als door de kosten van het opsporen en veroordeelen der schuldigen, spoedig onmetelijk zijn. In het hart des lands zal zich dan eene welafgerigte en georganiseerde bende Roovers vormen, wier aantal steeds zal toenemen, en alle bemoeijingen van burgers en regenten verijdelen. De oudere gevangenisstelsels hebben nagenoeg dergelijke gevolgen opgeleverd. Nu werd het stelsel van verbetering in Engeland uitgedacht, en in Pensylvanië en de verdere Vereenigde Staten volkomener toegepast, alwaar men begreep, eene mildere toepassing der strafwetten te moeten verbinden aan de poging, om de gebrekkige wijze van opsluiting in de gewone gevangenissen, en gelijk die in de meest beschaafde landen werd aangetroffen, tot geneesmiddel te doen dienen tegen de vermenigvuldiging der wanbedrijven. - Deze overwegingen hebben ons overgehaald, aan het stelsel van Philadelphia de voorkeur te geven, ofschoon hetzelve minder geldelijk voordeel aanbiedt, en welligt, gedurende eenig tijdsverloop, aanmerkelijke uitgaven moge vorderen. Daarenboven heeft het stelsel van Auburn, onder de handwerkers en handeldrijvende personen, bereids algemeene klagten over mededinging doen ontstaan, in zoodanige vakken van arbeid, die in de Tuchthuizen worden geoefend, en die met de door hen verhandelde waren, als gelijksoortig mogen beschouwd worden.
Te Philadelphia bekomen de veroordeelden boeken en arbeid: arbeidt hij niet, in dit geval ontvangt hij ook niet meer voedsel, dan noodig is voor levensonderhoud. In ieder opzigt wordt hij menschlievend behandeld, en met hem wordt als met een redelijk en door verstand te leiden schepsel gesproken. Hij bevindt zich niet onder de heerschappij van louter gezag of eene willekeurige toepassing van straf; hij wordt slechts, volgens een onpartijdig oordeel, en overeenkomstig de door hem overtredene voorschriften der wet, aan bepaalde tuchtigingen onderworpen. Niets ontdekt men, dat naar wraakneming gelijkt; maar, in stede daarvan, leedwezen over het noodzakelijke van dwangmiddelen, wier toepassing de misdadiger zelf ver-
{==473==} {>>pagina-aanduiding<<}
oorzaakte; een leedwezen, waarin hij, bij gezet nadenken, zonder afleidende omstandigheden of bijkomende verzoekingen, naauwelijks kan nalaten te deelen; terwijl hij tevens, voor de toekomst, het besluit opvat, om zich voor een' dieperen val te hoeden. Bezit nu zoodanig mensch geestkracht genoeg, om bij zulk een besluit te blijven volharden, zoo kan men schier geen' twijfel koesteren omtrent den veelvermogenden invloed van het stelsel tot het bereiken der voorgestelde bedoelingen.’
Dit waren de beweeggronden, die de afgezondene gelastigden van Neder-Canada bewogen, aan het Bestuur dezer Provincie voor te slaan, om het stelsel van Pensylvanië te volgen. Overeenkomstig hiermede werd dan ook besloten, en het door den Heer haviland, volgens de beginselen van het door hem te Philadelphia gevestigde Verbeterhuis, ingeleverd ontwerp gekozen tot de daarstelling van een Canadaasch Verbeterhuis.
Wilde ik thans gewagen van hen, die de Amerikaansche gevangenissen ambtshalve bezochten, zoo zou ik van dezen en ook van mijzelven moeten spreken. Eerstbedoelden hebben bereids, in derzelver, op last van het Lagerhuis, uitgegeven verslag over dit onderwerp, een schitterend getuigenis omtrent het stelsel van Philadelphia en ten voordeele van hetzelve afgelegd. (*) Volkomen moet ik bevestigen, wat daarbij wordt opgemerkt, dat, alhoewel in geene gevangenis ter wereld de voordeelen van het Auburnsche stelsel in een gunstiger licht kunnen verschijnen, dan in die te Wethersfield, desonaangezien, bij hunne reize door de Vereenigde Staten, hun niemand is voorgekomen, die zich op eene beslissender wijze voor de eenzame opsluiting gedurende nacht en dag, in tegenstelling van een stilzwijgend bijeenzijn, heeft uitgelaten, dan de Hoofddirecteur dezer gevangenis. Ja, ik kan hier bijvoegen, dat ik, buiten hem, nog andere opzieners van gevangenissen, naar het stelsel van Auburn beheerd wordende, heb aangetroffen, die, met eene edele vrijmoedigheid, erkenden, dat, wanneer zij hunne eigene Inrigting vermogten te veranderen, zij aan het stelsel van Pensylvanië de voorkeuze zouden schenken.

{==474==} {>>pagina-aanduiding<<}

En indien ik nu, eindelijk, van mijzelven zal spreken; zoo verklaar ik rondborstig, dat, naar mijn beste weten en gewisse, van al de mij bekende in Europa of Amerika beproefde stelsels, niet één, ik wil niet zeggen grootere, maar eene voor 't minst gelijkstaande mate van billijkheid en regtvaardigheid in het toepassen der straf, en zoo vele mogelijkheden ter verbetering aanbiedt, als de eenzame opsluiting, verbonden met het regelmatig bezoek der beambten en Inspecteuren, den Leeraar en den Geneesheer. Ik herhaal de woorden mogelijkheden ter verbetering; immers verder reikt de kracht des menschen niet! Hij vermag alleen datgene uit den weg te ruimen, wat de inwendige werking der Goddelijke genade hinderlijk is, die als de éénige hoofdbron van het goede in den mensch behoort aangemerkt te worden.

(Het vervolg en slot hierna.)

Walter Scott's kinderlijke leeftijd door hemzelven verhaald.

(Vervolg van bl. 380)

Mijn vader en mijne moeder hebben bij elkander twaalf kinderen gehad. Mijn oudste broeder, robert, was in krijgsdienst ter zee geweest; sedert deed hij twee reizen naar de Oost, op schepen der Compagnie. John, mijn tweede broeder, die drie jaren ouder was dan ik, is als Majoor van het 73ste regement gestorven. Ik heb slechts ééne zuster gehad, anna scott, van hare wieg af een ware speelbal van het lot. Toen zij vier jaren oud was, werd haar handje tusschen een ijzeren hek verpletterd; eenigen tijd daarna viel zij in een' modderpoel, waarin zij bijna verstikte, en op haar zesde jaar ware zij bijna levend verbrand, doordien hare muts in vlam geraakte; al haar haar brandde haar van het hoofd, en haar geheele leven lang bleef zij lijdende en ziekelijk, met eene zonderlingheid van karakter, voor welke hare zwakke gezondheid verontschuldiging opleverde. Overigens was het een goed meisje, dat noch vernuft noch achtingwaardige hoedanigheden ontbeerde, ofschoon zij in eene wereld van hersenschimmen leefde, welke hare verbeelding haar geschapen had. Mijn jongste broeder, daniel,

{==475==} {>>pagina-aanduiding<<}
is de ongelukkigste van ons allen geweest: hij heeft alles ondernomen, zonder in iets te slagen.
Doch laat ons van mijzelven spreken. Ik ben den 15den Augustus van het jaar 1771 geboren, en was, toen ik ter wereld kwam, de gezondste en sterkste van geheel het gezin; maar die uitmuntende gezondheid werd zeer benadeeld door de keus mijner eerste minne, welke eene borstziekte had en dezelve verzweeg, met gevaar om haar eigen leven en dat van haar zoogkind te verkorten. Toen men haar, op raad van Doctor black, had laten gaan, werd ik aan eene dikke boerin vertrouwd, die tot in 1810 geleefd heeft, zich steeds beroemende, dat zij mij tot een great gentleman gemaakt had. Mijn gestel bleef goed tot op den ouderdom van achttien maanden. Op zekeren avond, gelijk men mij menigmaal verteld heeft, wilde ik volstrekt niet naar bed, en men moest mij wel een half uur achterna loopen, eer men mij krijgen en in de wieg leggen kon. Helaas! dit was de laatste maal, dat ik mij zoo vlug ter been toonde. Den volgenden morgen vond men mij in eene zware tandkoorts. Drie dagen moest ik te bed blijven, en toen men mij den vierden ochtend opnam, om mij te wasschen en te baden, bemerkte men, dat ik net gebruik van het regterbeen verloren had. Doctor rutherford, mijn grootvader, een bekwaam ontleedkundige, wijlen alexander wood, en verscheidene vermaarde Edimburgsche Professoren, werden geraadpleegd. Aan het zieke lid was noch ontwrichting noch verrekking te zien; vruchteloos legde men aan hetzelve spaanschevliegen en andere plaatselijke middelen; later raadpleegde men, doch evenzeer te vergeefs, verscheidene kwakzalvers; eindelijk zond men mij, op raad van Doctor rutherford, naar Sandy-Knowe, om te beproeven, wat vrije lucht en beweging zouden vermogen.
Daar wachtte mij een nieuw ongeluk. Eene meid, welke mijne moeder met mij naar buiten gezonden had, uit vrees dat mijne oppassing aan het huisgezin mijns grootvaders te zeer tot last mogt zijn, had te Edimburg een' vrijer moeten achterlaten, en vatte tegen mij, de onschuldige oorzaak harer verbanning naar de hoeve, een' geweldigen haat op. Haar verstand raakte zelfs op hol, en zij vertrouwde aan oude aaltje, de hoofdbediende van het gezin, dat zij op zekeren dag, toen zij mij naar de heide van Craigs gebragt had, met moeite eene verzoeking van den Duivel had weêr-
{==476==} {>>pagina-aanduiding<<}
staan, die haar aanspoorde om mij met hare schaar te vermoorden en vervolgens onder het heimos te begraven. Het oude aaltje, verschrikt over zulk eene biecht, maakte zich van den armen kleinen kreupele meester, en zond oogenblikkelijk de meid naar huis, die ook in een gesticht voor krankzinnigen overleden is.
Tot dit mijn verblijf te Sandy-Knowe klimmen de eerste herinneringen uit mijne kindschheid op. Ik kan mij nog zeer wel te binnen brengen, hoe ik er als kind heb uitgezien, en dit was niet weinig kluchtig. Onder de zonderlinge geneesmiddelen, welke de menigvuldige raadgeefsters hadden aangeprezen, was er een, dat bestond om mij moedernaakt in eene versch afgehaalde schapenvacht te wikkelen: telken male er een schaap geslagt werd, verzuimde men dit ook niet. Nog zie ik mij, in mijn Tartaarsch bekleedsel, op den grond van het kleine zaaltje der hoeve uitgestrekt, waar mijn grootvader, een grijsaard met witte haren, mij, zoo goed het gaan wilde, hielp kruipen. Een onzer neven, Sir george macdougal, een oude invalide in montering, schoof mij met zijne kruk voorwaarts, of lokte mij tot zich, door mij van verre zijn dik ouderwetsch horologie voor te houden, en met ons drieën vormden wij eene groep, die eenen kunstenaar zou hebben kunnen verlokken om haar af te beelden. Destijds moet ik drie jaren oud geweest zijn; want Sir george en mijn grootvader zijn beide gestorven kort nadat ik dien leeftijd bereikt had.
Mijne grootmoeder bleef nog eenigen tijd de hoeve besturen, met hulp van haren schoonbroeder thomas scott, die te Crailing woonde. Het was de tijd van den Amerikaanschen oorlog, en ik herinner mij, met hoeveel ongeduld ik de bezoeken van mijnen oom verwachtte, omdat hij de eenige was, door wien wij berigt van de gebeurtenissen kregen, en met drift haakte ik te vernemen, dat washington geslagen was, even alsof ik tegen dien grooten man eenigen persoonlijken grond van verbittering gehad had. Ik weet niet, hoe ik dit gevoel overeenbragt met eene sterke partijdigheid voor het geslacht der stuarts, welke ik uit de liederen en overleveringen der Jacobieten geput had. Deze laatste staatkundige vooringenomenheid versterkte zich nog door bijzonderheden, welke ik hoorde verhalen van de wreedaardige doodstraffen, die na den slag van Culloden te Carlisle en in het gebergte geoefend geworden waren; een of twee leden

{==477==} {>>pagina-aanduiding<<}
onzer familie hadden er het leven verloren. Eindelijk sprak ook nog de Heer curle, een hoevenaar uit Yethyre en man van eene mijner tantes, mij dikwijls over de treurtooneelen, van welke hij in 1746 getuige geweest was. Dit alles maakte op mij zulk eenen indruk, dat ik tegen den naam des Hertogs van cumberland eenen haat had opgevat, sterker dan anders een kind gewoonlijk ondervindt, en die aan mijzelven nu nog de uitlegging geeft van den onwillekeurigen toon en geest, welke in sommige mijner werken heerschen. De oude balladen, waarin de stoute verrigtingen der stroopers uit onze grenslanden bezongen werden, hebben op mijne denkbeelden geenen minderen invloed geoefend. Mijne grootmoeder kende vele derzelven van buiten, en evenzeer schiep zij behagen, mij van de togten te spreken, waarbij wat van Harden, wellis van Aikwood, james telfer, maar vooral een minder oude, doch niet min vermaarde held, diel van Littledean, had uitgemunt, dien zij gekend had, alzoo hij met eene der zusters van hare moeder gehuwd was geweest. Het was een eerste plunderaar, wiens onversaagde ondernemingen en boertige streken zij mij met welgevallen vertelde. Men nam ook, om mij gedurende de lange winteravonden bezig te houden, eenige oude boeken te baat, die de bibliotheek der hoeve uitmaakten, onder anderen de Lotgevallen van Automathes, en een oneffen deel der Joodsche Oorlogen van flavius josephus: dit laatste boek was hetgeen ik het liefst hoorde. Mijne goede tante jansje scott las en herlas het mij met een voorbeeldig geduld, tot dat ik in staat was er geheele bladzijden van op te zeggen. Almede leerde ik de oude ballade van Hardy-Knute van buiten, tot groot verdriet van den kerspels-predikant, den
goeden Dr. duncan, want ik werd nimmer moede, telkens wanneer hij ons kwam bezoeken, haar voor hem op te dreunen. Nog verbeeld ik mij hem te zien, met zijne lange lenden en zijn mager aangezigt, een waar beeld van den Ridder de la Mancha, hoe hij vol ongeduld uitriep: ‘Waar dat kind is, kan men zichzelven noch anderen verstaan; even zoo goed kon men aan den mond van een stuk kanon zitten praten!’
Ik was in mijn vierde jaar, toen mijn vader op het denkbeeld kwam, dat de wateren van Bath voor mijn kranke been heilzaam zouden kunnen zijn. Ofschoon nog altijd kreupel, had mijne gezondheid over het algemeen zich in de

{==478==} {>>pagina-aanduiding<<}
vrije buitenlucht versterkt; want telkenmale het weder goed was, bragt men mij bij den ouden herder, die onze kudden op de rotsen en steile plaatsen in den omtrek hoedde. Mijn kinderlijk ongeduld beproefde weldra tegen mijn ligchaamsgebrek te worstelen; allengskens geraakte ik in staat om regtop te staan, te gaan, te loopen; ik begon zelfs in kracht en vlugheid uit te munten, non sine diis animosus infans, ik, die, in eene stad gebleven, tot eene vroegtijdige gebrekkelijkheid gedoemd zou geweest zijn.
Mijne goede tante, voor mij al hare gewoonten verzakende, bewilligde om mij naar Bath te verzellen. Op de reis derwaarts namen wij den weg over Londen, waar men mij de merkwaardigste gebouwen liet bezigtigen. Toen ik, vijfentwintig jaren later, den Tower en de Abdij van Westmunster bezocht, stond ik verbaasd over de juistheid mijner kindsche herinneringen. Te Bath mogten mij noch dompel- noch druipbaden genezen; maar ik werd er bij eene oude dame, die niet ver van ons logement woonde, op school gezonden; ik had er ook gelegenheid, den eerwaardigen john horne, schrijver van den Douglas, te leeren kennen; zijne ziekelijke vrouw nam mij met zich in haar rijtuig, wanneer zij een toertje naar de duinen ging doen. Eenigen tijd daarna kwam mijn oom, Kapitein robert scott, bij ons, en van zijne komst dagteekenen de aangenaamste oogenblikken, welke ik mij van mijn verblijf te Bath herinneren kan; hij verschafte mij alle vermaken, die mij op mijnen ouderdom aangenaam konden zijn, en bragt mij, onder anderen, voor de eerste maal in den schouwburg, waar men shakespeare's As you like it vertoonde. Nog tegenwoordig ben ik onder de toovermagt dier voorstelling. Ik maakte er meer gedruisch, dan wel voegzaam was, en werd, bij voorbeeld, zoo hoogelijk geërgerd over den twist tusschen Orlando en deszelfs broeder, in het eerste tooneel, dat ik overluid uitriep: ‘Zijn het dan geene broeders?’ Helaas! veertien dagen verblijfs in het vaderlijke huis bewezen mij, die bij mijnen grootvader het geliefkoosde kindje geweest was, dat twist tusschen broeders niets zoo ongewoons is. Ik herinner mij ook nog mijne krijgsdrift op het zien der parade, en de bijgeloovige vrees, welke mij overviel, zoo dikwijls ik eenigerlei standbeeld gewaar werd. Een
beeldstormer uit de tijden van het Grieksche Keizerrijk, of een hedendaagsche Calvinist, kon met niet grooter' afschuw, dan ik, de Jacobs-
{==479==} {>>pagina-aanduiding<<}
ladder met al derzelver op- en afklimmende Engelen, die de hoofdkerk van Bath versiert, beschouwd hebben. Mijn oom bestreed dien kinderachtigen schrik niet zonder vrucht, en vóór ons vertrek stelde hij mij met alle statelijkheid aan een Nepthunusbeeld voor, dat misschien nog tegenwoordig op den oever van de Unn schildwacht houdt.
Toen ik te Bath een jaar had doorgebragt, keerde ik eerst naar Edimburg, vervolgens naar Sandy-Knowe terug, en bereikte op deze wijs mijn achtste jaar. Alstoen dacht men, dat zeebaden mij goed zouden doen: hierom was het, dat ik, steeds onder bescherming mijner tante, zes weken te Prestonpans ging doorbrengen, alwaar ik een gepensioneerd officier leerde kennen, dalgety genaamd, die op dit dorp, in afzondering, van zijne halve soldij leefde. Al de oorlogen in Duitschland bijgewoond hebbende, en iemand behoevende, aan welken hij dezelve verhalen kon, vond hij in mij den bereidvaardigsten aller toehoorders. Wanneer hij mij dan den een' of anderen nieuwen trek uit zijnen avontuurlijken levensloop verhaald had, gingen wij over tot het kapittel van den oorlog in Amerika, die nog altijd voortduurde, en wij spraken te zamen over den togt van Generaal burgoyne, waarmede iedereen zich destijds bezig hield; doch dalgety en ik waren het niet eens in ons vertrouwen op het welslagen der onderneming van dien rampspoedigen Generaal. Iemand had mij eene kaart van Noord-Amerika laten zien, en ik was door het berg- en boschrijk voorkomen des lands en door deszelfs menigvuldige meren getroffen geworden. Deze grondgesteldheid deed mij vreezen, dat de veldtogt misschien niet tot ons voordeel zou uitvallen. Mijn vriend, de oude officier, weêrsprak mij hierin met verontwaardiging. Eindelijk kwam de tijding der ramp te Saratoga, en ik genoot eene kleine zegepraal, welke dalgety mij niet vergaf. Onze vriendschappelijke omgang leed er door. Gelukkiglijk had ik te Prestonpans een' tweeden bondgenoot gevonden, den Heer george constable, wiens zonderlinge eigenheden ik sedert, bijna zonder het te weten, in mijnen
Oudheidkenner heb afgeschetst. Dit afbeeldsel was zoo treffend, dat, na mijnen roman gelezen te hebben, een andere oude vriend mijns vaders, de Heer chalmers, uitriep, dat niemand anders, dan ik, de schrijver wezen kon. Evenwel george constable was geen zoo uitgemaakte vrouwenhater als de Heer monkbarns, en ik vermoed, dat hij in het

{==480==} {>>pagina-aanduiding<<}
geheim zijn hof maakte bij tante jansje, die, hoezeer niet meer jong, er nog zeer wel uitzag, en die tot de laatste dagen haars levens de fraaiste tanden en schoonste oogen behouden heeft, welke ik immer gezien heb; hij zocht ten minste haar gezelschap zeer ijverig, en liefkoosde, denk ik, den neef, om een' witten voet te krijgen bij de tante.
Van Prestonpans bragt men mij naar het huis mijns vaders in Georges-Square terug; van toen af hield ik aldaar vrij regelmatig mijn verblijf tot op mijn huwelijk in 1797. Spoedig bemerkte ik, hoe zeer mijn lot veranderd was: na al de vrijheden van een eenig kind genoten te hebben, ging ik over onder de tucht van een talrijk gezin; nog onlangs door grootmoeder en tante om het zeerst verwend, moest ik mij eensklaps aan de strenge regelmaat onderwerpen, welke mijn vader aan zijn geheele huis had opgelegd. Ik kan niet beschrijven, hoeveel het mij kostte, al mijne kleine grillen en eigenzinnigheden, waaraan ik tot nog toe zonder eenig bedwang had mogen toegeven, te doen zwijgen: ik werd meer vertroost dan verdedigd door mijne moeder, welke ongelijk minder huisgezag oefende dan haar man, die met het klimmen zijner jaren een strenge Calvinist geworden was, in zeden zoo wel als in godsdienst. Gelukkig was zij eene vrouw van verstand, die smaak had voor letter- en dichtkunde: zij begreep volkomen, dat een jeugdige geest zich niet altijd met godsdienstige boeken kon bezig houden, en nu en dan las zij zelve mij voor uit pope's overzetting van homerus. Met kiesch gevoel begaafd, deed zij mij inzonderheid alle trekken des dichters opmerken, die grootsche en edele gevoelens uitdrukten; maar mijne geestdrift liet zich noch veel gemakkelijker opwekken door de beschrijving der veldslagen. Het wonderbare, het verschrikkelijke, ziedaar hetgeen aan kinderen boven alles bevalt, en ik moet erkennen, dat ik in dit opzigt nog steeds een kind ben. Spoedig kende ik, hetgeen mijne verbeelding getroffen had, van buiten, en veel hield ik er van, het aldus geleerde op te zeggen; maar, toen ik bemerkte, dat mijn declameren somwijlen mijne toehoorders deed glimlagchen, vergenoegde ik mij, met mijne verzen, in mijne uren van eenzaamheid, voor mij zelven alleen op te snijden; want, op dat tijdstip mijns
levens, was ik banger voor spot, dan ik sedert geweest ben.
In 1779 zond mijn vader mij als dagscholier naar de Edimburger hoogere school, in de tweede klasse der eerstbeginnen-
{==481==} {>>pagina-aanduiding<<}
den, alwaar ik het onderwijs genoot van den Heer lucas fraser, een goed Latinist en een waardig man. Daar ik in mijn Latijn juist niet zeer gevorderd was, schitterde ik hier niet, en ging zelfs voor een onoplettend en speelziek scholier door, hoezeer ik somwijlen den Professor door onverwachte trekken van geest en schranderheid deed versteld staan. Onder mijne makkers maakten goede luim en vindingrijkheid mij zeer geliefd. Kinderen zijn in hunne genegenheden meestal regtvaardig en niet minder edelmoedig. Mijn manke been, en de pogingen, welke ik deed, om door behendigheid te vergoeden hetgeen mij aan vlugheid ontbrak, boezemden aan de overigen deelneming voor mij in; en in de winter-speeluren, wanneer wij ons in de open lucht niet vermaken konden, verzamelden mijne vertellingen een' drom van bewonderende toehoorders rondom den haard van moeder brown: gelukkig alsdan de geen, die nevens den onuitputtelijken verteller een plaatsje kon erlangen! Eindelijk, hoezeer mijne eigene schooltaak maar al te dikwijls verzuimende, was ik steeds bereid om die van anderen te verrigten; eene dienstvaardigheid, welke mij een klein legertje van aanhangers verworven had, met goede knuisten en eerlijke harten, misschien wat hardhoofdig, maar daarom des te beter geschikt om een' held te verheffen. Alles zaamgenomen maakte ik een beter figuur op de speelplaats dan in de schoolkamer, bij de straatgevechten dan bij het kampen om den eereprijs. Mijn vader woonde (gelijk boven gezegd is) op het Georges-Square, in het zuidelijk gedeelte van Edimburg, en de kinderen van het huis, met die van het plein vereenigd, vormden eene soort van compagnie, aan welke eene voorname dame een fraai vaandel geschonken had. Deze onze compagnie nu leverde menigvuldige veldslagen tegen de
kinderen van Cross-Causeway, Bristolstreet, Potter-Row en de naburige voorsteden. Onze tegenstanders behoorden over het algemeen tot de arbeidende klasse; het waren sterke knapen, die met een' steen op een haar troffen, en niet minder geducht waren in het handgevecht.
Niet zelden duurden onze schermutselingen geheele avonden lang, tot dat eene der benden overwinnaar bleef; en was dit de onze, dan dreven wij den vijand naar zijne wijken terug, van waar wij zelven vervolgens menigmaal teruggejaagd werden door eene versterking van grootere jongens, welke hunne jongere broeders te hulp kwamen. Dolven wij

{==482==} {>>pagina-aanduiding<<}
daarentegen het onderspit, hetgeen meest het geval was, en werden tot binnen den omkring van ons plein vervolgd, alsdan werden wij op onze beurt door onze oudere broeders, door de bedienden onzer ouders en andere hulpbenden ondersteund.
Onze gedurige vijandelijke ontmoetingen hadden het gevolg, dat wij, zonder de namen onzer tegenstanders te weten, hen zoo goed aan hun voorkomen en kleeding herkenden, dat wij voor de opmerkelijksten onder hen bijnamen uitgedacht hadden. Onder anderen was er een uiterst levendige en moedige jongen, die als het voornaamste hoofd der bende uit de voorsteden beschouwd kon worden; hij was, geloof ik, dertien of veertien jaar oud, welgemaakt, groot, met blaauwe oogen en lange blonde haarlokken, kortom het volkomen beeld van een' jeugdigen Goth. Steeds de eerste bij den aanval en de laatste bij den aftogt, tegelijk en de achilles en de ajax van Cross-Causeway, was hij een te geduchte tegenstander, dan dat wij hem niet met eenen bijnaam vereerd zouden hebben, en, even als een oud ridder, had hij dien naam aan het meest in het oog vallende deel van zijn gewaad te danken, hetwelk eene oude groene broek was; want, gelijk pantapolin, volgens het verhaal van Don quichot, vocht Groenbroek, zooals wij hem noemden, steeds met naakte armen en bloote beenen.
Eens gebeurde het, dat, in het heetst van den strijd, die Plebeïsche kampvechter een' zoo plotselingen en zoo geweldigen aanval tegen ons deed uitvoeren, dat geheel ons legertje begon te vlugten; hij was zijne medgezellen verscheidene schreden vooruit, en legde reeds eene zegevierende hand aan het Patricische vaandel, toen een der onzen, dien een onvoorzigtige vriend met een hartsvanger gewapend had, plotseling, voor de eer van het korps, eene geestdrift opvattende, die Majoor steur zelven (*) waardig geweest zou zijn, den dapperen Groenbroek met zijn zijdgeweer trof en hem voor zijne voeten nedervelde. Zulk een voorval was iets zoo ongehoords, dat op dit gezigt beide de troepen uiteenliepen, den armen Groenbroek, met zijne schoone haren vol bloed, aan de zorgen van den watchman overlatende. Die hupsche man paste wel op, niet te

{==483==} {>>pagina-aanduiding<<}
weten, wie den noodlottigen slag had toegebragt: het bebloede jagtmes werd in eene naburige sloot geworpen; en wij deden elkander de plegtige gelofte, het geheim niet te zullen verraden, terwijl de schuldige middelerwijl vreeselijk en door berouw en door vrees voor ontdekking gefolterd werd.
Gelukkig kwam de gekwetste held er af met eenige dagen in het gasthuis te liggen; maar vruchteloos bestormde men hem met vragen; geene drangreden, van welken aard ook, kon hem bewegen, om den geen, die hem de wond had toegebragt, te verraden, hoezeer het onmogelijk was, dat hij hem niet gekend zou hebben. Toen hij hersteld was, openden mijne broeders en ik met hem eene verstandhouding, door tusschenkomst van eenen koekebakker, die gewoon was zijne waar zonder onderscheid bij beide de partijen af te zetten, en deden hem eene soort van geldelijke vergoeding aanbieden. Het bedrag daarvan, zoo ik het hier noemde, zou doen lagchen; maar wel weet ik, dat Groenbroek's zakken nimmer zooveel gelds bevat zouden hebben. Hij weigerde met de woorden, dat hij zijn bloed niet verkocht; maar ter zelfder tijd verwierp hij verre het denkdeeld van immer of ooit een aangever te kunnen worden, hetgeen, volgens hem, clam zou geweest zijn, dat is laag of laf. Door lang aanhouden deden wij hem eindelijk een pond snuif aannemen, ten behoeve van de eene of andere oude vrouw, tante of grootmoeder, bij welke hij woonde. Hierna werden wij wel geene vrienden, want onze gevechten waren voor beide partijen eene veel aangenamer verlustiging dan ieder ander, meer vreedzaam spel; maar wij zetteden den krijg voort met de verzekering van weêrkeerige achting.
Mijn broeder thomas, een zeer bekwaam man, wien slechts de gewoonte van schrijven ontbroken heeft om een beroemd schrijver te worden, had het denkbeeld gehad eenen roman op te stellen, van welken Groenbroek de held zou geweest zijn. Misschien zal de edelmoedigheid van den jongen knaap mijnen lezeren niet zoo groot voorkomen als aan kinderen, die door dezelve aan eene gestrenge straf ontkwamen; wat ons betreft, wij vonden daarin de kenmerken van eene ongemeene grootmoedigheid. Hoe onbekend en nederig het leven van den armen Groenbroek ook geweest mag zijn, kan ik mij niet onthouden de meening te uiten, dat, zoo de fortuin het gewild had, hij de heldenbedrijven van zijne eerste jeugd geene onëer gedaan zou hebben. Lang daarna, toen wij

{==484==} {>>pagina-aanduiding<<}
mijnen vader de ware toedragt der zake vertelden, bekeef hij ons zeer, dat wij hem die niet vroeger geopenbaard hadden, omdat hij in dit geval getracht zou hebben onzen Groenbroek van dienst te zijn; maar zoo groot was onze vrees voor de gevolgen, die eene met een mes toegebragte wond kon hebben, dat wij het in allen gevalle niet zouden gewaagd hebben, het geheim onzer makkers te verraden.
Misschien zal deze anecdote aan menigeen zeer kinderachtig voorkomen; maar behalve den levendigen indruk, dien het gebeurde in der tijd op mij maakte, is het voor mij eene bron van droevige en ernstige overdenkingen geworden. Van den geheelen troep, die aan deze gevechten deel nam, hoe weinigen zou ik er kunnen noemen, die thans nog in leven zijn! Sommigen zijn uit dien kinderkrijg in de krijgsdienst van hun land overgegaan en er in omgekomen; anderen zijn naar afgelegene landen vertrokken, van waar zij niet meer terugkeeren zullen; de overigen, eindelijk, zijn mij in onderscheidene loopbanen uit het oog geraakt. De onbeduidendste omstandigheden verkrijgen een wezenlijk gewigt, wanneer zij zich hechten aan de nagedachtenis van hen, die wij beminden en verloren hebben.
(Het vervolg en slot hierna.)






Aan mr. C.H. Perk, na de lezing zijner pleitrede voor eenen vadermoorder.


‘Σὺ τίς εἶ, δς κρίνεις τὸν ἕτερον;’ 
 
jacobus. 


Daar stondt gij voor uw' God - daar gold het dood of leven - 
Één uur nog, en de schuld of de onschuld heeft haar loon; 
Wat u doorgloeide, hebt ge ons in het woord gegeven; 
Uw taak was, spreker! groot; uw doel, o mensch! was schoon. 
 
Gij hebt vergeefs den strijd, met heldenmoed gestreden; 
Gij zwijgt - de regter spreekt - uw taak is afgedaan. 
Toen zijt ge in 't kerkerhol, een boô des doods, getreden; 
Welsprekend was uw woord - welsprekend dáár uw traan. 
 
Daar stond hij, stil en doodsch - het kind lag in zijne armen - 
De moeder schreide en sprak: ‘Is dat nu vader niet?’ (*) 

{==485==} {>>pagina-aanduiding<<}

Toen hadt gij en met haar en ook met hem erbarmen; 
Wat toen uw hart doorsneed - dat, spreker, schets ik niet! 
 
Zijn schuld? God weet het, maar de mensch staat in een duister, 
Waar zelfs het schranderst brein geen' straal van licht ontdekt; 
Maar menschlijkheid - zij houdt in eeuwigheid haar' luister'; 
Zij is de stem van God, in 't hart met kracht gewekt. 
 
Gij hebt uw taak volbragt. Één woord nog - 't heet: genade! 
Dat zij de kroon van 't werk, in liefde en trouw volbragt; 
Klinkt u dat woord eens toe uit 's Vorsten hoogen rade, 
Dan, spreker! vindt gij 't loon, waarnaar gij vurig tracht. 
 
lublink weddik. 
16 Junij, 1837. 


Het vloo-proces. (*)


'k Las onlangs in een deftig blad, 
Gazett' des Tribunaux, 
Een pleit, dat niets tot schering had 
En inslag, dan - de vloo! 
 
Twee kunst'naars - neen! dat klinkt commun; 
Artistes is het woord - 
Beî lievelingen der fortuin, 
Het puik van Seines boord; 
 
Twee groote mannen, wier genie 
Op 't eind'loos kleine viel, 
Naijv'rig op hunn' roem, als spie 
Van de ed'le vlooijenziel; 
 
Twee siere geesten daagden thans 
Elkaêr voor Themis' regt; 
Reeds trokken ze een papieren lans, 
Maar - 't pleit bleef onbeslecht. 
 
De een had zijn' kunstvriend diep gehoond, 
Hem charlatan genoemd, 
En dus aan heel 't publiek getoond, 
Wat elk zoo graag verbloemt! 
 
't Was jalousie de métier, 
Die hier ten grondslag lag, 
De bron van zoo veel ach en wee 
En eindeloos beklag. 
 
Zij boden aan 't verbaasd heelal, 
Op wond'ren altijd fel, 
Een vloo-spektakel; en de val 
Van beiden stond op 't spel. 

{==486==} {>>pagina-aanduiding<<}

Parijs schonk dezen goed onthaal, 
Die kwam uit Londen pas; 
Deez' vlooijen waren nationaal, 
En diens van Engelsch ras. 
 
Maar beiden, als door tooverkunst, 
Bezielden 't klein gespuis, 
En dongen naar dezelfde gunst, 
Van vorsten zelfs incluis! 
 
Men zag ze walsen op bevel; 
Weêr and'ren sloegen maat; 
Een paar te zamen in duël, 
Uit amoureuzen haat, 
 
Die putten water, vlug en net, 
Dees vingen ballen op, 
Of speelden een partij piquet, 
Of reden in galop. 
 
Men zag er grooten Wellington, 
Die hier een vloo bereed; 
Den Dey, die tijgers temmen kon, 
En 't nu zoo'n beestje deed. 
 
Een oorlogschip, geheel getuigd, 
Ruim honderd stukken zwaar, 
Door één' getrokken van dat ruigt', 
Of 't Belgies zeemagt waar'! 
 
In 't eind', de zaak vond haar beslag: 
Dees had en kreeg ook regt, 
En die betaalde 't duur gelag; 
Dus werd dit pleit beslecht. 
 
Hier eindigt dit proces-verbaal, 
Voor 't nageslacht gepend: 
Mijne aandacht trok de zegepraal, 
Den Franschman (†) toegekend. 
 
Bestaat er, dacht ik, sympathie, 
Die hier haar kracht verleent, 
En 't Fransche met het vloo-genie, 
Door wrijving, dus vereent? 
 
Ik zocht en vond weldra 't verband, 
En vloo en Franschman zaam, 
In aard en wezen, ingeplant, 
Tot zelfs in beider faam. 

{==487==} {>>pagina-aanduiding<<}

Wanneer ik dus den Franschman noem, 
Men denk' de vloo er bij; 
Terwijl ik 't eene insekt verbloem, 
Dient weêr het and're mij! 
 
't Gerucht, waarin ze alomme staan, 
Is niet van 't beste slag; 
Die kwelt ons, als wij slapen gaan, 
En deze nacht en dag. 
 
't Zijn beide springers van natuur, 
Een ligt en luchtig ras; 
En, staat hun soms dat springen duur, 
Het hupp'len blijft hun pas. 
 
De groote natie, heet zich de een. 
Ja, groot; maar steeds in 't klein': 
Het groote is hier 't getal alleen; 
Het kleine, zelden rein. 
 
Doch vruchtbaar zijn ze buiten kijf, 
Ja beide legio, 
Maar steeds tot 's werelds ongerijf; 
Een ieder huist hen noô. 
 
En beiden, echt kosmopoliet, 
Zijn glad van buitenkant; 
Waar 't oord slechts mensch of dier verried, 
Is ook hun vaderland. 
 
Meest onderling vol nijd en haat, 
Breidt zich het volkjen uit; 
Maar wee het huis en wee den staat, 
Die niet terstond het stuit! 
 
Want, eens gehuisd en eens geduld, 
(En gaauw zijn beide en taai) 
Wordt huis en staat er meê vervuld, 
Alsof 't zichzelve zaaij'! 
 
Dán, schoon ook de oudheid, met haar pracht 
En wond'ren, ging voorbij, 
Streeft, in getal en magt en last, 
't Egyptes plaag op zij'! 
 
Ook beide (want ze zijn galant) 
Beminnen 't schoon geslacht, 
Dat, immers in ons Nederland, 
Hun stout bestaan veracht. 

{==488==} {>>pagina-aanduiding<<}

Want beide, wuft en los van zin, 
Liefkozen bruin en blond, 
En dragen hun geveinsde min 
Gelijk de vlinder rond. 
 
Ofschoon men arg'loos slapen ga, 
En van geen kwaad bewust; 
Sluipt heimelijk 't gespuis u na, 
't Is uit met uwe rust! 
 
En vrucht'loos oefent men, helaas! 
Eene exemplare straf; 
Geen vorst, hoe groot, zijn ze eenmaal baas, 
Weert hunne beten af. 
 
Ja! propaganda is het woord, 
Dat d' een en d' ander past: 
Zij gaan, plant hunne teelt zich voort, 
Op Hollandsch bloed te gast. 
 
Maar beide, kou'lijk van natuur, 
Zijn huiv'rig voor moeras; 
En daarom tierden ze, op den duur, 
Ook nooit in Hollands plas. 
 
Wordt alles, wat hun spoor verraadt, 
Bezoedeld en besmet, 
O! zij dan aan het heilloos kwaad 
Eens paal en perk gezet! 
 
Vervolge men bestendig d' een, 
En zette d' ander pal; 
Want rust en welvaart zijn alleen 
Bereikbaar door hunn' val. 
 
Zoo ijvere elk, in staat en huis, 
Voor 't algemeene best! 
Ja, eeuwige oorlog aan 't gespuis, 
Dat beider rust verpest! 






{==489==} {>>pagina-aanduiding<<}

Mengelwerk.

Over de volstrekte afschaffing der doodstraf.

Door A. Goedkoop, Predikant te Gent.

Dit onderwerp is thans aan de orde van den dag, en men ziet menschen van tegengestelde begrippen in het godsdienstige zich vereenigen in dit punt, inzonderheid in Frankrijk, dat land van mode-begrippen. Zij, die den Semeur en de Archives du Christianisme lezen, welke als tegenvoeters beschouwd kunnen worden der overige zoo zedekundige, godsdienstige als letterkundige dagbladen, weten het, dat ook de ernstig denkenden in dat land zich in dit punt vereenigen met de wijsgeeren van den dag; en voorwaar er behoort eenige moed toe, om tegen deze verdubbelde stemmen zich te verheffen, en door hen met medelijden als een obscurant aangezien te worden.
Voor het gevoelig hart, ik beken het, is het wenschelijk, dat de doodstraf volstrekt afgeschaft kon worden, en voor hen, die het Contrat Social voor Bijbel aannemen en geenen hoogeren gids ook in staats- en burgerlijke aangelegenheden willen laten gelden, dan hunne rede, is er zeer veel, hetwelk voor hun gevoelen pleit, vooral als men die straf enkel beschouwt als een middel van afschrik voor de misdaden, op welker pleging dezelve bedreigd is, terwijl zij tevens geene plaats voor verbetering overlaat. Maar voor hem, die het woord van God, vervat in de Schriften des O. en N. Verbonds, belijdt te zijn de regel van ons geloof en van ons gedrag, moeten alle die redeneringen, welke zelfs schijn

{==490==} {>>pagina-aanduiding<<}
kunnen hebben, achterstaan voor de duidelijke uitspraken van 's Heeren woord te dezen, en den zoodanigen is Gen. IX:6 overbekend: ‘wie des menschen bloed vergiet, zijn bloed zal door den mensch vergoten worden, want God heeft den mensch naar zijn beeld gemaakt.’ En echter schijnt deze plaats geen voortdurend beslissend bewijs te behelzen voor zulke eerbiedigers der Goddelijke openbaring, die de mode-leer der volstrekte afschaffing van de doodstraf in bescherming nemen; ofschoon zij niet kunnen ontkennen, dat een commentarie, die tot den tekst staat als neen tot ja, geen gezag kan hebben tegen den duidelijken tekst, en dat de considerans (vergeef mij de mode-uitdrukking) van een' voortdurenden aard is: ‘God heeft den mensch naar zijn beeld gemaakt.’ (Zie ook Jac. III:9.)
Men tracht echter de kracht van dit bewijs te ontzenuwen, door er mede te vergelijken het 4de vers van Gen. IX, alwaar verboden wordt: ‘doch het vleesch met zijne ziele [dat is zijn bloed] zult gij niet eten,’ en daar soortgelijk verbod in de Mozaïsche spijswetten voorkomt, die voorzeker door Christus opgeheven zijn, Matth. XV:11, 17, en vooral Hand. X:11-16 en XI:2-17, zoo trekt men hieruit dit gevolg, dat ook Gen. IX:6 voor diegenen, welke onder het N.V. leven, van geene verbindende kracht meer is. Zonderlinge gevolgtrekking! want hierdoor maakt men het N.V. zelf in tegenspraak met zichzelf, daar wij zien, hoe, ongeacht de opheffing der spijswetten van de Israëlitische Godsdienst, het verbod van bloed te eten door de Apostelen onder de uitzonderingen geplaatst is, Hand. XV:20 en 29, hetwelk doet zien, dat er eene andere dan Levitische reden alleen bestond voor dat verbod.
Wij moeten daartoe acht geven op het verbod zelf, en op den tijd waarop, en de omstandigheden in welke hetzelve oorspronkelijk gegeven is. Was de rede van bloed, dierenbloed te drinken, wij zouden aan niets anders denken dan aan hetgene die uitdrukking voor den geest brengt; maar bloed te eten doet denken aan bloe-
{==491==} {>>pagina-aanduiding<<}
dig raauw vleesch te eten, en als wij zien, dat dit verbod gegeven wordt na den zondvloed, dan doet dit zien, welke de smaak van het verdronken menschdom is geweest, en welligt de oorzaak van die wreedheden, welke het menschdom vóór den vloed kenmerkten, en in weinige doch veelbeteekenende woorden Gen. VI:11, 12 worden uitgedrukt.
Wij kunnen ons moeijelijk zulk een' smaak of wansmaak verbeelden, als het eten van raauw dierenvleesch vooronderstelt; maar indien ongelukkig zulk een smaak zich vertoonde, en slechts zoo algemeen werd, als, helaas, nu het misbruik van sterken drank, ook bij beschaafde en in naam Christelijke volken, is, zouden, ongeacht de afschaffing der Mozaïsche spijswetten, Noachitische Genootschappen zoo noodzakelijk worden als thans Genootschappen van Matigheid, (Sociétés de Tempérance) waarvan de meesten zelfs het matig genot van geestrijke dranken aan hunne leden volstrekt ontzeggen. Wat heeft dus het verbod Gen. IX:4 gemeen met de latere Mozaïsche spijswetten, om daardoor krachteloos te maken de instelling der doodstraf, gegrond in de waarde van den mensch, als beeld Gods? (*)

{==492==} {>>pagina-aanduiding<<}

Hoe meer men nadenkt over den toestand der eerste wereld, zoo veel de weinige fragmenten, door Mozes bewaard, zulks veroorloven, en als men het verbod Gen. IX:6 beschouwt in betrekking tot het verhaal Gen. X:9, 10, dan ziet men duidelijk in, 1o. dat er in de eerste wereld geene burgerlijke inrigtingen bestaan hebben, maar alles Patriarchaal was ingerigt. Deze staat van zaken kon dan ook maar op zijn hoogst 16 eeuwen duren, zoo als de ondervinding geleerd heeft; en bij de Patriarchale inrigtingen kon de invoering der doodstraf geene plaats hebben: wie toch had dezelve moeten uitvoeren? de vader? of de eerstgeborene der broeders? Zou men in den beschaafden staat zulken toelaten tot de uitvoering van een doodvonnis? en waar was de magt, die eene vaderlijke uitspraak ten doode zou uitvoeren? Het laat zich dus verklaren, 2o. dat na den vloed de doodstraf werd ingevoerd, en ingevoerd in het uitzigt op de vestiging van Burgermaatschappijen, die, ofschoon door geweld daargesteld, noodzakelijk zijn, zou het menschdom langer dan 16 eeuwen blijven bestaan, en zich onderling niet als wilde dieren verslinden, zelfs door honger, als zoo vele middelen van bestaan ontbraken, die nu de beschaving, in den natuurstaat onmogelijk, verschaft. Het is niet vreemd, dat vóór de inrigting van

{==493==} {>>pagina-aanduiding<<}
zekeren staat, of form, reeds van Godswege verordeningen voorgeschreven worden, die later te pas komen en uitvoerlijk worden, ook wanneer die verordeningen zelfs uitwerksels zijn van menschelijke dwaasheid, maar welke dienstbaar zijn of worden aan het plan des Opperregeerders. Immers spreekt Mozes reeds, Deut. XXVIII:36, van den Koning, dien de Israëllers eenmaal zouden verkiezen.
Uit dit oogpunt de zaak beschouwd zijnde, wordt Gen. IX:6 hoogstgewigtig, en voorzeker zal de eerbiediger der Goddelijke openbaring zich wel wachten, - hoezeer zijn gevoelig hart de afschaffing der doodstraf zou wenschen, en hij zich verzetten moet tegen alle toepassing dier straf tegen andere misdaden dan die door den Goddelijken Wetgever bepaald zijn, en dan nog in het geval van doodslag of moord met voorbedachten rade, - om zich te verzetten tegen eene Goddelijke verordening, gegrond in de behoeften der tweede wereld of van het menschdom na den vloed, vereenigd in Burgermaatschappijen; en waarvan het Goddelijke en hoogstwijze welligt zich noodlottig mogt openbaren, als die afschaffing gelukken mogt. Deze Goddelijke verordening is geenszins in tweestrijd met de Koninklijke magt, om gratie van die straf te verleenen; maar deze is zelfs behoefte, om misbruik voor te komen, als wet en geweten somtijds in tweestrijd met elkander komen, of menschelijke feilbaarheid of onvolkomenheid van wettelijke bepalingen te dezen duisterheid of onzekerheid overlaten over de gegrondheid der toepassing van de straf op den beschuldigde. Dat regt toch mag niet uitwerksel zijn van luim of caprice, zonder de hoogste onregtvaardigheid te worden.
Welligt voldoet bovenstaande uitlegging geenszins aan den eerbiediger der Goddelijke openbaring, die, geloovende aan de uitspraak des Apostels, Gal. VI, dat de mensch maaijen zal na den dood wat hij hier gezaaid heeft, dus, uit liefde voor de behoudenis eener menschelijke ziel voor de eeuwigheid, den tijd der voor-
{==494==} {>>pagina-aanduiding<<}
bereiding niet door eene doodstraf wil verkort hebben, maar deze veranderd in eene zoodanige, die nog aan bekeering naar het Evangelie mogelijkheid overlaat; en die daarenboven beweert, dat Jezus Christus niets te dien opzigte bepaald heeft. Doch, behalve dat Christus geen aardsch koningrijk kwam stichten, en geene burgerlijke bepalingen te geven had, heeft Hij echter Gen. IX:6 bevestigd, in plaats van afgeschaft, en zelfs op een geval toepasselijk gemaakt, waarin ware Christenen zich aan die misdaad konden schuldig maken, door hunne hooge roeping slechts een oogenblik uit het oog te verliezen, of het gevoel van regtvaardigheid verkeerd toe te passen. Wilt ge bewijs, Lezer? zie dan Matth. XXVI:52 in, alwaar Jezus tot Petrus zegt: ‘Keer uw zwaard weder in zijne plaatse; want allen, die het zwaard nemen, zullen door het zwaard vergaan.’ Zijn deze laatste woorden geschiedkundige of profetische waarheid? of eene erkentenis van een maatschappelijk regt? Immers het laatste; want het is er verre af, dat of vóór of na Jezus uitspraak allen, welke het zwaard genomen, en zich tegen de burgerlijke magt verzet hebben, door het zwaard gestraft zijn. Deze plaats is zeer gewigtig, als men die in verband beschouwt. Was er goddeloozer aanval tegen de onschuld, dan die, waartegen Petrus zich verzette, en kon men ooit met zuiverder bedoelingen het zwaard trekken voor eene goede zaak, dan Petrus deed? en echter keurt Jezus zijne daad af, erkent den regel,
dat hij, die zich gewapenderhand tegen de vastgestelde magten verzet, zich doodschuldig maakt, en voorkomt de noodlottige gevolgen voor Petrus, door wonderdadig het bewijs te vernietigen, waarop hij regtvaardig had kunnen veroordeeld worden. Maar als Jezus, die geen aardsch rijk kwam stichten, het regt van doodstraf erkende in gevallen gelijksoortig aan die van Petrus, zou Hij dan de Goddelijke wet Gen. IX:6 voor moedwillige moordenaren opgeheven hebben? Ik verlang te weten, wat voorstanders van de volstrekte afschaffing der doodstraf hierop hebben te antwoorden: de

{==495==} {>>pagina-aanduiding<<}
Redactie van den Semeur, wie ik ook deze bedenkingen toezond om er op te antwoorden, heeft er zich niet aan gewaagd, en is er over heen gegleden, toen zij zich nog verwaardigd heeft eenige bedenkingen te beantwoorden; doch men vergeeft dit gaarne aan mannen, die de revolutie van 1830 in bescherming nemen, en waarbij zij zeker voor de godsdienstige vrijheid in Frankrijk hebben gewonnen.

Eijerland.

Na de geweldige en langdurige oorlogen, gevolgen der Fransche omwenteling in het laatst der vorige eeuw, heeft Europa nu meer dan twintig jaren lang eenen algemeenen vrede mogen genieten, slechts hier en daar, in de afgelegener oorden van dat werelddeel, door afzonderlijke krijgvoeringen gestoord. Door dezen staat van rust, en door het bijna te boven komen van algemeene krankheden, die vroeger zulk eenen moorddadigen invloed op de bevolking oefenden, (thans, helaas, schoon in mindere mate, door de noodlottige Cholera vervangen) is de volkrijkheid, blijkens de statistieke opgaven uit alle landen, toegenomen op eene wijze, welke men inderdaad schrikwekkend zou moeten noemen, zoo niet de verhuizing naar andere wereldstreken voor dien overvloed eenen weldadigen uitweg opende. Gelukkig echter het land, dat, door inwendige verbetering zijner gronden, aan dien volksovervloed, op den vaderlandschen bodem zelven, nieuwe woonplaatsen kan aanbieden en nieuwe bronnen van bestaan kan openen; dat niet genoodzaakt is, als 't ware, door eigene bloedaftapping den aanwas zijner krachten te keer te gaan! Dit denkbeeld was een der gene, die het heilrijke plan der Koloniën van Weldadigheid deden vormen, en de oplettendheid vestigden op het ontginnen en vruchtbaar maken van andere woeste streken, welke Noord-Nederland, zelfs in de nabijheid van des-
{==496==} {>>pagina-aanduiding<<}
zelfs sterkst bevolkte steden, bevat. Eene onderneming van dezen aard was ook de bedijking van het Eijerland in 1835. Ongetwijfeld zal het onzen lezeren niet ongevallig zijn, wanneer wij, door eene kundige hand daartoe in staat gesteld, hier eenige nadere bijzonderheden omtrent deze merkwaardige bedijking en ontginning laten volgen.

Eijerland maakt met Texel, waaraan het gehecht is, het grootste der keten eilanden uit, welke zich van den noordelijken hoek van Holland tot naar den mond der Elve uitstrekken, en de overblijfsels vormen van den doorgaanden duinzoom, die in vroegere tijden ook aan onze noordkust de binnenlanden gedekt heeft. Het werd Eijerland geheeten, naar de veelvuldige eijeren, vooral van zeemeeuwen, welke hier jaarlijks in de maand Mei gevonden werden, en welker inzameling, aan de daartoe geregtigden, tot den 24sten Junij vrijstond. Vroeger bestond het Eijerland uit de van ouds bekende Duinkom, gevormd door diluvische of oorspronkelijke gronden, (waarop het geheel op zichzelf staande Eijerlandshuis gevonden wordt) en het tusschen dit Eijerland en Texel gelegene Buitenveld, een' alluvium of aangespoelden grond. Dit buitenveld was zaamgesteld uit begroesde kweldergronden en onbegroesde zandvlakten, uit welke laatsten zich oostwaarts eene menigte natuurlijke kreken (hier ook zwennen en slufters genaamd) ontlasteden, waarvan de Roggesloot, de noordelijkste, en de Hoogezandskil, de zuidelijkste, de voornaamste waren.
Tot vóór ruim twee eeuwen spoelde het water uit de Noordzee, bij spring- en stormvloeden, over deze door de zee verhoogde tusschenvlakte, naar den boezem van de Zuiderzee; doch in de jaren 1629 en 1630 werd Oud-Eijerland, door het leggen van eenen zanddijk over gemelde vlakte, met Texel vereenigd; welke nog als Zanddijk bekende zanddam zich thans als eene keten duinen

{==497==} {>>pagina-aanduiding<<}
voordoet, die, 10 à 20, enkele 25 ellen hoog, in eene regte lijn voortloopen, van Maikeduin (ten noorden der Koogerduinen) tot voorbij Zanddijkshuis aan Oosterduin, eene lengte van ongeveer 4700 ellen. Hoe hoog men oorspronkelijk den zanddijk gemaakt mag hebben, is ons niet bekend; doch zijne tegenwoordige hoogte heeft hij door natuurlijke opstuiving en kunstmatige helmbeplanting bekomen, hetwelk nog jaarlijks, van wege de provincie, met zorg wordt onderhouden.
Eijerland (onder welke benaming men thans zoo wel het voormalige Buitenveld als Oud-Eijerland verstaat) grenst ten noorden aan het Eijerlandsche gat (waardoor hetzelve van het eiland Vlieland gescheiden wordt), ten oosten aan de laagwaterlijn (tot langs de palen van den noorderdijk van Texel), ten zuiden aan de limietpalen (langs den Ruigendijk, die vroeger de polders Oosterend, Waal en Burg, alsmede het Koogerveld, voor overstrooming beveiligde), en ten westen aan de Noordzee.
Dit geheele Eijerland, met duinen, stranden en aanwas, heeft eene oppervlakte van 8000 bunders, zijnde het ⅖ gedeelte van het eiland, welks noorder uiteinde het vormt. Van deze uitgestrektheid behoorden de westelijke en noordelijke duinen en stranden, ter grootte van 2200 bunders, aan de provincie Noordholland; de overige, zijnde dominiale gronden, welke door genommerde palen begrensd waren, hadden, volgens den kadastralen legger, eene oppervlakte van 5800 bunders, waarvan 2565 bunders kwelderlanden waren, die als weide gebruikt werden.
Vroeger werden deze kweldergronden met derzelver oostelijke slikken en aanwassen door het Domeinbestuur verpacht. De laatste verpachting, in drie percelen, door de permanente Commissie van het Amortisatie-syndikaat gedaan, had plaats op den 24sten Januarij 1833. De percelen waren: a. Eijerlandshuis, met binnengronden, duinen en een gedeelte van het Buitenveld, groot bij raming 180 bunders; b. Zanddijkshuis, grenzende aan perceel a, van af den zwarten paal in de oosterduinen langs de

{==498==} {>>pagina-aanduiding<<}
groote zwen naar Woltherduin, en ten zuiden aan perceel c, bij paal b onder den zanddijk, bij raming groot 2022 bunders; c. Kwelderbeek, hetwelk ten noorden grensde aan paal b en de scheidzwen (liggende ten noorden de oosterbollen of directiekeet), ten zuiden aan de palen bij den Ruigendijk en paal 12 bij kwelder Maikeduin. (Dirkje Maikeduin en de vallei, Nederlanden genaamd, als ongans beschouwd, werden afzonderlijk gebruikt, vermits het bij Art. 32 der voorwaarden van verpachting bepaald was, dat de Koogerduinen, slufterbollen enz. alleen met getuurde schapen en geen ander vee geweid mogten worden.) Dit derde perceel Kwelderbeek was 1363 bunders groot.
De gezamenlijke 3565 bunders land werden voor den tijd van zes achtereenvolgende jaren verpacht, en wel het perceel Eijerlandshuis voor f 980; de pachter hield er, gedurende het laatste jaar zijner pacht, 220 schapen, 35 runderen en 7 paarden, welke laatsten tot het binnenrijden van het hooi en ten dienste der strandvonderij gebruikt werden. Het perceel Zanddijkshuis, met Zanddijksboe aan de noordzijde van de Roggesloot, en een herdershutje bij de Doodemansbollen ten zuiden van de Roggesloot, bragt f 1340 aan pacht op; er werden 800 schapen, een paar paarden en melkkoeijen, jong vee enz. gehouden. De pachtprijs van Kwelderbeek, met een herdershuisje op de oosterbollen aan de slufter van dien naam, was f 2140; de hoeveelheid van het hier gehoudene vee was 1250 schapen, 5 à 6 paarden en 20 stuks runderen. Het toenmalige personeel dezer drie pachthoeven, met twee herdershuishoudingen, bestond uit 20 à 25 personen. De vijf huishoudingen vonden hun middel van bestaan in de schapenfokkerij, het rapen van eijeren, het vangen van konijnen (hoezeer de eigenlijke uitsluitende duinmaaijerij, overeenkomstig Koninklijk besluit van 1 Aug. 1825, afgeschaft was) en de strandvonderij.
Meermalen ondertusschen was het denkbeeld geopperd geworden, om het Buitenveld te bedijken, zoo als bij

{==499==} {>>pagina-aanduiding<<}
voorbeeld in 1753 door den Heer leendert den berger, toenmaals woonachtig op Brakenstein tusschen het Oude Schild en den Burg op Texel. Eindelijk kwam dit ontwerp in 1835 op eene veel grootere schaal tot stand, ten gevolge van een, door eene vereeniging van vier personen, aan Z.M. daartoe gerigt verzoek. Op den 21sten Februarij van dat jaar, namelijk, werd het geheele Eijerland, tegen eene koopsom van f 90,000, in twaalf jaars-termijnen te betalen, met 2½ percent interest voor het onbetaalde, te rekenen van 1o. Januarij 1835, in vollen eigendom overgedragen aan de Heeren paulus langeveld, kz., te Giessendam, willem langeveld, kz., te Hardinxveld, marcelus leendert plooster te Ameide, alle drie aannemers van publieke werken, en den Heer nicolaas josephus de cock, handelaar te Rotterdam.
De overdragt geschiedde als tiendvrije eigendom, op den voet als Eijerland en het Buitenveld door het Rijk bezeten waren, en onder de gewone voorwaarden van eigendomsovergang. De koopers waren gehouden, de gekochte en daartoe geschikte gronden binnen acht jaren te bedijken, na vooraf de plans dier bedijking ter goedkeuring aan het Departement van Binnenlandsche Zaken te hebben ingezonden, en onder verpligting om zich te onderwerpen aan alle verordeningen, welke ten opzigte van het bedijken toen reeds bestonden of nog gemaakt mogten worden. Zij moesten de duinen op de dominiale gronden door helmplanting onderhouden. De Staat of het Domein behield aan zich het regt van overpad voor wagens, paarden of voetgangers, naar de door aanslib te verkrijgene gronden buiten de limiet van het verkochte, zonder eenig bezwaar of onderhoud voor den Staat; alsmede eene vrije vaart op de daar te stellene kanalen, zonder eenige betaling van onderhoud, of tollen van vaarten, bruggen of sluizen. Inzonderheid waren er bij het koopcontract bepalingen gemaakt omtrent den van oudsher bestaanden postrid naar het Eijerlandshuis en

{==500==} {>>pagina-aanduiding<<}
de gemeenschap met de postschuit van Vlieland, als ook den bijstand, zoo aan den postiljon als aan de schippers te verleenen.
Nadat op dezen voet de overdragt geschied was, rigteden de Heeren koopers, met andere geassocieerden, eene Maatschappij op onder den naam van Societeit van Eigendom van Eijerland; en, onder het onmiddellijk beheer der drie eerstgenoemde Heeren, als deskundigen, voorts ook geadsisteerd door een viertal deelgenooten, werd nu dadelijk het plan van bedijking ontworpen. Dezelve werd in den ongeloofelijk korten tijd van nog geene twintig weken, van half April tot in het begin van September, geheel voor eigene rekening, met ongeveer 1500 personen volbragt, en eene oppervlakte van 3163 bunders bevond zich door eenen (echter niet al te hechten) dijk van 11,1225 ellen lengte tegen overstrooming der zee beveiligd. (*)

{==501==} {>>pagina-aanduiding<<}

Deze dijk, aan Woltherduin begonnen, strekt zich van daar, in tien regte lijnen, tot den Ruigendijk uit. De lengte dier lijnen is zeer verschillend, zijnde de eerste 1608 en de 9de slechts 285 ellen lang; de hoogte des dijks verschilt van 3.25 tot 3.75 boven volzee.
In den dijk heeft men twee steenen duikersluizen gelegd van gelijken inhoud, ofschoon de noordelijkste, alwaar de dijk zwaarder is, meerdere lengte heeft; beide zijn twee ellen hoog en breed. De bodem of dorpel der Roggesluis ligt 2.37 el - volzee, of 2.87 - terrein. Van deze sluis, welke het eerst stroomde, en daartoe eene veel betere ligging heeft dan die der Hoogezandskil, werd de dam in September door den Directeur van Landbouw doorgestoken en het water afgelaten.
Aan de binnenzijde van den dijk is, gelijktijdig met het leggen van denzelven, een kanaal gegraven van 20 ellen = terrein breed, 2 el - terrein en 12 el in den bodem. Uit dit kanaal (eenige kreken uitgezonderd)

{==502==} {>>pagina-aanduiding<<}
werd de grond, tot den dijk benoodigd, verkregen en met kruiwagens aangevoerd.
De binnen den dijk gebragte oppervlakte van Eijerland is een vrij effen terrein, gemiddeld 0.50 ellen + volzee, uitgezonderd eenige onbegroesde zandvlakten, waarvan die bij Zanddijkshuis de grootste is. Deze zandvlakten zijn, van den Ruigendijk afkomende, Lammerbultszand (ten westen den Meeuwenbol); de Bolletjes (gebroken land met bollen); Koebultszand; Arm der Hoogezandskil, en Oosterduinzand (bij Zanddijkshuis.)
De voornaamste kreken op Eijerland, welke alle zich in het dijkskanaal ontlasten, zijn, van den Ruigendijk afkomende: Ruigendijkszwen; Breg of Kwelderzwen; Kabeljaauwslufter; de wijde Slufter; Hoogezandskil; Kruisbalg; Huisjeskreek of Oosterbollenzwen; Scheizwen; Roggesloot; kleine Zwen; groote Zwen of Woltherduinskil.
Ten gevolge van het late spuijen der sluizen in 1835, heeft het binnenwater, dat vrij hoog in het kanaal stond, de zandige, hoezeer vlak glooijende wallen van hetzelve aanmerkelijk uitgespoeld, zoodat de oevers geheel ondermijnd en hier en daar ingekalfd zijn, waardoor het kanaal, behalve veel inwassching van zand, eene onevenredige breedte bekomen heeft en zich met hoeken en inhammen vertoont. Ook uit den barm zijn eene menigte regengeulen uitgespoeld, die vrij diep zijn, en hier en daar, met het uitgestroomde zand der kreken, zandbanken in het kanaal gevormd hebben, door welke, gelijk wij boven vermeldden, de waterlozing niet weinig belemmerd wordt.

(Het vervolg hierna.)





{==503==} {>>pagina-aanduiding<<}

De Noord-Amerikaansche stelsels van verbetering voorgesteld en vergeleken, door doctor N.F. Julius, te Hamburg.

(Vervolg en slot van bl. 474.)

Onder zoodanige bevoegde beoordeelaren, die de, naar het Philadelphische stelsel zwemende, Europesche gevangenissen bezochten, moet ik in de eerste plaats noemen den Heer ducpétiaux, Generaal-Inspecteur der Gevangenissen in België, die, in een door hem, na zijne reize door Grootbrittanje, ontworpen en onlangs uitgegeven werk, handelende over het Tuchthuis te Glasgow, zich op deze wijze laat hooren: ‘De invloed der eenzame opsluiting brengt, zelfs bij de wederstrevigste gemoederen, eene schier oogenblikkelijke verandering te wege. De luije en trage wordt arbeidzaam en opmerkende; volkomene onderwerping neemt de plaats in van wrevelmoedigheid, en de tot hiertoe verharde inborst opent zich voor de stem der welwillendheid en van de Godsdienst.’ (*) Het onmiskenbaarst bewijs voor de vastheid der innerlijke overtuiging van gezegden Schrijver en Ambtenaar heeft hij daardoor aan den dag gelegd, dat hij, in het beroemde Tuchthuis te Gent, hetwelk als de wieg van het Auburnsche stelsel kan worden aangemerkt, bij het vernieuwen van eene der oude afdeelingen, een' nieuwen vleugel, geheel overeenkomstig het stelsel van Pensylvanië, met cellen voor eenzame opsluiting gedurende dag en nacht, heeft doen inrigten.
Een aantal der meestberoemde Gevangenisbeambten, de Luitenant sibly van Brixton, de Heer chesterton van Coldbathfields, (†) de Heer whitworth russell, voormaals Kapellaan te Milbank en thans Generaal-Inspecteur der Gevangenissen, de beroemde Doctor cleland, in zijn berigt omtrent het Tuchthuis te Glasgow, gelijk mede de Geestelijke en Leermeesteresse te Glasgow, (§) deze allen dee-
{==504==} {>>pagina-aanduiding<<}
len in hetzelfde gevoelen, dat de volkomen eenzame opsluiting de voorkeuze verdient boven het zwijgend bijeenzijn der veroordeelden. De vrouwelijke gedetineerden in het Westminstersche Tuchthuis beklagen zich daarom ook, dat zij aldaar meer van elkander gescheiden zijn, dan in Coldbathfields, waar zij nog in den trapmolen gezamenlijk arbeiden; verklarende, dat zij veel liever gedurende drie maanden in de laatstgenoemde gevangenis en onder het gestreng opzigt van den Heer chesterton doorbragten, dan ééne maand in het eerstgenoemde Tuchthuis, onder het bestuur van den Luitenant tracey, in de eenzame cel te zijn opgesloten; op deze wijze aan het genot, om, alhoewel zwijgend, toch bij elkander te zijn, de voorkeuze gevende, ten koste van een' drievoudigen straftijd en een' verlengden arbeid van twee maanden.
Gelijk geheel verdorvene misdadigers de eenzame afzondering als eene afschuwelijke zaak beschouwen en naar het bijeenzijn haken, even zoo ontdekken zij, in wie nog iets goeds aanwezig is, alras, welke nadeelige gevolgen dat bijeenzijn moet veroorzaken. Zekere knaap, die, vóór zijne veroordeeling, in de Policiegevangenis te Glasgow, bij volstrekten lediggang, met andere misdadigers werd opgesloten, verklaarde aan uwen tegenwoordigen ambtgenoot hill, toen hij zich later in het Tuchthuis bevond, dat, alhoewel de eenzaamheid van zijn tegenwoordig verblijf hem geenszins behaagde, hij toch liever dáár, dan in de Policiegevangenis wilde zijn, overtuigd, dat dit meer te zijnen beste zoude verstrekken. (*)
En thans zij het nog vergund, deze talrijke en hoogstachtingwaardige getuigenissen, uit onderscheidene deelen der wereld, te bekrachtigen met de uitspraak van hem, die het allereerst in uw en zijn vaderland (gelijk de groote burke zich uitdrukt) de Ontdekkingsreize der Christelijke Liefde aanving, en den wereldtogt ondernam, om de diepten der menschelijke ellende in de verpeste kerkers van Europa te peilen, - de uitspraak van eenen howard, wiens overtuiging, ingevolge het onschatbaar getuigenis van zijnen nog in leven zijnde vriend Sir samuel williams, altijd ge-
{==505==} {>>pagina-aanduiding<<}
weest is, ‘dat de eenzaamste opsluiting voor de beste moest worden gehouden, en dat eene korte tijdruimte van de allervolkomenste afzondering, zoo zelfs, dat, in enkele gevallen, de bewakers der gevangenen alleen bij dringende noodzakelijkheid met hen vermogten te spreken, als het allerverkieslijkste behoorde beschouwd te worden.’ (*)

Hier zou ik mijnen tegenwoordigen, bereids zeer uitvoerigen, brief kunnen eindigen, indien het mij niet allernoodzakelijkst toescheen, nog het een en ander hierbij te voegen, ter wederlegging van onderscheidene bedenkingen, die tegen het Philadelphische stelsel worden te berde gebragt; ofschoon dezelve ook grootendeels berusten op het wanbegrip, dat de eenzame opsluiting alle bezigheid tevens buitensluit, terwijl toch werkzaamheid moet beschouwd worden als eene weldadige verpoozing van de heilzame kwellingen van het zelfonderzoek en de knaging des gewetens.
I. De eerste en voornaamste bedenking rust op het grooter aantal van ziektegevallen, en, in het bijzonder, van zielsongesteldheden, en de meerdere sterfte in het Verbeterhuis te Philadelphia, vergeleken met andere gevangenissen.
Ingevolge het laatste verslag van Inspecteuren van genoemde Gesticht, den 30 Januarij 1836, aan de Wetgevende Vergadering van Pensylvanië medegedeeld, vond men, in 1835, onder 455 veroordeelden (436 mannen en 19 vrouwen) 337 ongestelden. Dit cijfer, hetwelk door andere Amerikaansche Gevangeninrigtingen overtroffen wordt, is gewis niet groot te noemen, in een klimaat, waarbij eene even groote als plotselinge afwisseling van warmte, eene Westindische hitte, gedurende den zomer, en eene koude, als die van Siberië, in den winter plaats heeft, met al de daaraan verbondene verzwakking en vermindering der levenskracht, zoo als dezelve in het meerderdeel der Vereenigde Staten, en alzoo ook te Philadelphia, waargenomen worden. In eenige voorafgaande jaren had eene gelijke verhouding tusschen het aantal van zieken en gevangenen plaats, welke nagenoeg overeenkomt met eene gemiddelde begrooting, opgemaakt in de bestgeordende Europesche Gevangenhuizen. Onder de zieken van

{==506==} {>>pagina-aanduiding<<}
1835 telde men slechts 11 zielelijders, en onder dezen keerden de toevallen bij een zevental terug. Hierbij moet men inzonderheid in aanmerking nemen, dat de aanzienlijke Staat Pensylvanië, met 1½ millioen inwoners, buiten de inrigting der Vrienden (Quakers) te Frankfort, slechts één hoogstgebrekkig nevengebouw van het Gasthuis voor Krankzinnigen bezit, en nog altijd eene inrigting voor deze arme lijders, gelijk die, welke in de Staten Nieuwyork en Massachusetts gevonden worden, ontbeert. Het noodwendig gevolg hiervan is, dat aan krankzinnigheid ook aldaar, gelijk dit zelfs in Engeland, ja nog veel meer in Frankrijk, het geval is, eene opsluiting in eene gevangenis ten deele valt, en de ongelukkige lijders alzoo dáár geplaatst worden, waar zij niet behooren.
De sterfte bedroeg in het Verbeterhuis te Philadelphia, sedert deszelfs opening, op den 1 Julij 1829, tot den 1 Januarij 1836, en alzoo gedurende zes en een half jaren, een getal van 21, op 554 veroordeelden, aldaar opgenomen, van welke er één bereids stervende uit eene andere gevangenis aankwam. Gedurende dit aanmerkelijk tijdsverloop staat de verhouding der gestorvenen tot het getal der veroordeelden niet hooger dan 2,6 ten honderd. Deze, zelfs voor Europa, uiterst geringe verhouding vond daarenboven plaats in eenen tijd, in welken het omgelegen land en de naaste omtrek der gevangenis, herhaalde malen, door de Cholera werd bezocht, wier nadeelige invloed, van wege haren epidemischen aard, ook dáár bespeurd en aangewezen kan worden, waar zij zich niet geheel en al in hare uitwerkselen heeft doen kennen.
Ik durf alzoo deze bedenking als volkomen wederlegd beschouwen, vooral daar ik hier nog kan bijvoegen het berigt van den Directeur der Inrigting, den Heer wood, en den Geneesheer franklin bache, te weten: ‘dat de in 1835 ontslagene gevangenen, ten getale van 26, die aldaar, van drie tot zes jaren, waren opgesloten, huns inziens, en te zamen genomen, intellectueel beschouwd, veel beter, en physiek gezonder waren, dan toen zij in het gesticht werden opgenomen.’ Verder: ‘dat van de 84 veroordeelden, die in de 6½ jaren hun ontslag bekwamen, een getal van 55 zich, even als bij hunne inkomst, te weten: 52 gezond en 3 minder gezond hadden bevonden; 15 verlieten het gesticht in beteren, en 14 in minder gunstigen gezondheidstoestand, dan bij derzelver intrede.’

{==507==} {>>pagina-aanduiding<<}

In het Tuchthuis te Glasgow, in Schotland, aan dat van Philadelphia zeer nabij komende, is de gezondheidstoestand, in betrekking tot ons werelddeel, nog gunstiger. De Heer ducpétiaux vond, tijdens zijn bezoek-aldaar, onder de 320 gevangenen, niet éénen enkelen kranke.
II. Verder heeft men, tegen het stelsel der eenzame opsluiting, ingebragt, dat hetzelve, ten aanzien der verschillende karakters en de ontwikkeling van de geestvermogens der veroordeelden, op hen met eene schrikbarende ongelijkmatigheid drukt.
Dan, waarlijk, dit is eene tegenwerping, die tegen elke strafverordening kan worden ingebragt; dezelve zou echter van aanbelang zijn, bijaldien niet de eenzame opsluiting door het gewoon, herhaald en ongestoord bezoek en de vermanende troostredenen van den Leeraar, de Inspecteuren en Bestuurders der Instelling, aanmerkelijk verligt werd, en, bij de bekommernissen des gemoeds, voordeelen aanbood, zoo als die bij geen ander stelsel kunnen worden aangewezen. - Bij vernieuwing moest ik den Heer wood, den waardigen Opzigter van het Tuchthuis te Philadelphia, en 's mans diepe menschenkennis bewonderen, toen ik, in zijn jongst verslag, deze woorden las: ‘Men vindt welligt ter wereld geene plaats, waar het karakter, de neigingen, de gemoedsgesteldheid en de geestvermogens van den mensch naauwkeuriger kunnen ontdekt worden, dan in eene eenzame cel; een wakker opzigter kan, al zeer spoedig, zijne goede en booze neigingen, de sterkte en de zwakheid van zijnen geest doorgronden, en hem dienovereenkomstig te gemoet komen.’ En nu vraag ik - bij de beschouwing der Auburnsche tucht, en gelijk die op allen gelijkelijk werkt en werken moet, maar toch, natuurlijkerwijze, ongelijk harder drukt op den knaap, wegens zijne eerste misdaad veroordeeld, dan op den met hem gelijkgestelden volleerden booswicht - nu vraag ik: vindt men daarbij dan wel eene zoo naauwkeurige en haarfijne ontleding van 's menschen gemoed en geest, als te Philadelphia, waar het lijden, door verzachtende balsemdruppen, gelenigd wordt; of is zij dáár te zoeken, waar de verjaarde misdadiger, indien het hem mislukt, zijn' nevenman tot eene strafbare daad in de gevangenis, of tot het plegen van snoode aanslagen na hunne in vrijheid stelling te verleiden, zich, voor 't minst, streelt met de gedachte, dat hij zich op zijne vroegere kennismakingen

{==508==} {>>pagina-aanduiding<<}
zal kunnen beroemen, en den leerling in het kwaad, met eene dreigende hardnekkigheid, op zijne toekomstige levensbaan zal kunnen vervolgen?!...
III. Eene andere, tegen de eenzame opsluiting gemaakte bedenking rust op de vooronderstelling, dat zij den aanleg tot gezelligheid verstoort, die toch bij het zwijgend bijeenzijn behouden blijft, gelijk zulks in eene gevangenis behoort plaats te hebben.
Dan, waarin bestaat nu die aanleg, of deze eigenschappen der gezelligheid? Berusten zij op het aanstaren van de aangezigten van andere menschen? Dit toch wordt hun ook in de eenzame cel niet ontzegd; en het is voor den veroordeelden veel voordeeliger, weinige, maar redelijk en helder denkende mannen, en derzelver kalme en welwillende gelaatstrekken, te aanschouwen, dan de schrikbarende werkingen der snoodste hartstogten en van het misdrijf, op de aangezigten van booswichten, gade te slaan. Of wel, kan er eenig gezellig verkeer plaats hebben tusschen menschen, die, ofschoon op dezelfde plaats vereenigd, een onduldbaar stilzwijgen moeten bewaren - die niet mogen spreken noch eenig teeken of blik onderling durven wisselen, uit vrees, van, wegens die overtreding, oogenblikkelijk, met zweepslagen, gekastijd te worden? Die eigenschappen der gezelligheid, waarvoor de mensch vatbaar is, verschillen hemelsbreed van de zoo even genoemde, en kunnen in een zoo verdorven en anderen verdervend gezelschap geleerd noch verkregen worden; en een beter gezelschap, dan dat der weinige uitgelezene mannen, die den eenzamen misdadiger bezoeken, kan in geene gevangenis, noch ergens elders, worden verschaft - eene uitgebreidere kennismaking heeft hij niet verdiend.
IV. En wilde men al eens aannemen, dat in eene groote werkplaats, voor velen bestemd, eene naauwlettender bewaking, en een meer onafgebroken toezigt over den veroordeelden en zijne daden, konde plaats vinden, dan in de eenzame cellen; zoo moet men toch ook, aan den anderen kant, toestaan, dat de arbeid, die aan de gevangenen wordt opgelegd, en, vóór alle dingen, de vrijwillige arbeidzaamheid, waartoe de eenzaam opgeslotene de begeerige toevlugt neemt, om de knagingen des gewetens en de eentoonigheid van zijn, aan verstrooijingen geheel vreemd, verblijf te ontgaan, van veel grooter zedelijke waarde te achten zij, dan

{==509==} {>>pagina-aanduiding<<}
eene vlljtbetooning, die, door bestendige bedreiging van ligchaamstuchtigingen, gewekt en verlevendigd moet worden.
V. Van de beide bekende, even zoo verderfelijke als gruwzame ondeugden, die de geesels eener gevangenis te noemen zijn, wordt de eene, als nimmer alleen gepleegd kunnende worden, bij het Pensylvanische stelsel geheel onmogelijk gemaakt, en de andere, bij een onmerkbaar gadeslaan des eenzaam opgeslotenen, gewis niet gemakkelijker gemaakt, dan in de Auburnsche nachtverblijven.
VI. De aan den misdadiger aangebodene middelen ter zedelijke verbetering, zoo wel bij de bezoeken van den Geestelijke, den Schoolonderwijzer en der Inspecteuren, als door het lezen der H. Schrift en andere godsdienstige, nuttige en leerzame werken, zullen gewis meer ten nutte worden aangewend door hem, die zich in gedurige eenzaamheid bevindt, dan door eenig ander, die daartoe alleen kan overgaan, nadat hij, van eene moeijelijke inspanning en arbeid in de open lucht of in de werkplaats, vermoeid en afgemat is geworden.
VII. De laatste, maar geenszins geringste bedenking tegen het Pensylvanische stelsel betreft de kosten. Zij raakt, eensdeels, die van den aanbouw; anderdeels de opbrengst van den arbeid.
Het is waar, dat cellen voor de eenzame opsluiting, bij nacht en dag, met de daarbij, voor de behoesten van den mensch, vereischte noodwendigheden, niet zoo goedkoop kunnen worden daargesteld, als de Auburnsche nachtcellen, alleen voor het slapen geschikt, en wier aantal, in eene eens gegevene ruimte, gemakkelijk te vermeerderen is; maar voegt men nevens de kosten dier slaapverblijven nog die voor den aanbouw van groote werkplaatsen, eetvertrekken, ziekenzalen, kerk- en schoolgebouw, welke alle in eene gevangenis, als die te Philadelphia, wegvalien, zoo zal het verschil der beide wijzen van aanbouw, wat de kosten betreft, niet zóó groot zijn, als zij beweren, die hunnen maatstaf hierbij van het Verbeterhuis te Philadelphia genomen hebben. De niet minder dan vijftienjarige tijd van aanbouw, te koste gelegd aan eene gevangenis, met even veel overtollige als kostbare bouwkunstige sieraden opgesierd, gelijk ook de gansche inrigting, was, als eene eerste proefneming, met bijzondere, later ligt te ontwijkene, uitgaven verbonden, en kan, uit dien hoofde, even weinig tot maatstaf dienen van datgeen, hetwelk,

{==510==} {>>pagina-aanduiding<<}
met onze tegenwoordige uitgebreidere ervaring, bij hetzelfde, sedert meer uitgewerkte bouwstelsel, kan worden bespaard, als men Milbank in Londen, of de dusgenaamde Proefgevangenis der Rue Roquette te Parijs, als standaards voor de kosten eener gevangenis in Engeland of Frankrijk zou willen aanwijzen.
Opzigtelijk de jaarlijksche verdiensten in de beide verschillende strafinrigtingen, moeten voorzeker menige handwerken en bezigheden, die de medehulp van een ander vorderen, bij de eenzame opsluiting wegvallen, hetwelk bij het stilzwijgend bijeenzijn het geval niet is. Een bekwaam opzigter zal echter in staat zijn, voor de veroordeelden, weinig plaats innemende en echter winstaanbrengende beroepen (b.v. schoenmaken, kleedermaken, weven, spinnen e.d.) in zwang te brengen, die het gewin der te zamen arbeidenden nabij komen. Op deze wijze heeft de Heer brebner, de bereids genoemde Directeur van het Tuchthuis te Glasgow, in de laatste drie jaren, de, aldaar zeer kortstondig vertoevende, en alzoo weinig aanbrengende gevangenen, zóó voordeelig weten bezig te houden, dat ik elken opzigter eener Europesche gevangenisinrigting, met te zamen werkende veroordeelden, kan uitdagen, iets meer, of zelfs even zoo veel voordeel, te verwerven.

Jaren.	Jaarlijksch getal gevangenen.	Gemiddeld dagelijksch getal.	Gemiddelde straftijd.	Verdienste der gevangenen.	Kosten der inrigting, na aftrek van de verdiensten der gevangenen.
1833	2075	328	58 dagen.	£ 2256. 9	£ 725.18.7
1834	1967	320	59 -	£ 2182. 6. 2	£ 590. 10
1835	2176	339	58 -	£ 2267.19.10	£ 400. 1

De gevangenen verdienden, in het laatste, voor de groote manufactuurstad Glasgow, en het aldaar gedreven wordend weven en spinnen, bijzonder gunstige jaar, 85% van de gezamenlijke kosten der instelling - eene uitkomst, die ieder gevangenisbestuurder naar waarde zal weten te schatten.
Behalve dit alles mag echter niet onvermeld worden gelaten, dat het Philadelphische stelsel een geringer aantal onderopzigters vereischt, dan dat van Auburn.

{==511==} {>>pagina-aanduiding<<}

Ziedaar de redenen, die mij hebben overgehaald, om, nevens u, aan de bij nacht en dag afgezonderde opsluiting de voorkeuze te geven boven het stelsel der eenzame nachtverblijven, met een zwijgend bij elkander arbeiden gedurende den dag, overal waar men begeeren mogt eene nieuwe gevangenis, of een verblijf voor geprevenieerden, te vestigen - immers behooren deze laatste, zorgvuldiger nog dan de reeds veroordeelde misdadigers, voor de verleiding van anderen beveiligd te worden. Deze redenen wekten al mijne opmerkzaamheid in Amerika, en regelden mijne overwegingen en ernstig nadenken, sedert mijne terugkomst van daar; en alhoewel ik met eene aanmerkelijke overhelling tot het stelsel van Auburn de nieuwe wereld betrad, zoo moet ik thans, met mijnen achtingwaardigen landgenoot, den Lutherschen Predikant demme, te Philadelphia, openlijk verklaren (*): ‘Ik dacht, dat de onvermijdelijke gezellin der eenzame opsluiting verzwakking der gezondheid, redelooze ongevoeligheid en kwade luim, of een voortdurend, tot droevige bedeesdheid en zwaarmoedigheid afdalend, angstig gevoel, zoude wezen; terwijl, indien het gelukken mogt den gevangenen daarvoor te behoeden, de natuurlijke gevolgen zich zouden doen kennen in achterklap, boosaardigheid, en het vormen van ontwerpen, om zich al ras weder aan de Maatschappij schrikkelijk te wreken, door het herhalen van vroeger wanbedrijf, of het begaan van nog zwarter wandaden. Zóó, ten minste, beschouwde ik, met diepe bekommering, den opbouw der tegenwoordige gevangenis; en gaarne had ik mede de hand geleend, om dezelve, steen voor steen, weder af te breken; ja ik zou dit voor een goed en prijzenswaardig werk hebben gehouden! Dan, nadat de gevangenis, een half jaar
geleden, bevolkt was geworden, werd ik, door den Secretaris der Gevangenis-Inspecteuren, uitgenoodigd, eenen veroordeelden te komen bezoeken, een Duitscher van geboorte, en die zijne onschuld aan het hem toegedichte vergrijp bleef beweren. Daar hij verlangde in zijne moedertaal te worden toegesproken, ging ik, in hope van

{==512==} {>>pagina-aanduiding<<}
hierdoor den toegang tot zijn hart te winnen, en ter voldoening aan het gedaan verzoek, alhoewel met tegenzin, naar den kerker. Sinds dat oogenblik ben ik aldaar herhaalde reizen geweest; en aangezien mij, door de Inspecteuren en den waardigen Directeur en Opzigter, alle gelegenheid hiertoe werd aangeboden, onderhield ik mij met een aantal gevangenen, en ben ik met de grondbeginselen der inrigting, gelijk ook met hetgeen door dezelve werd te weeg gebragt, allergemeenzaamst bekend geworden, waardoor mijn gevoelen omtrent dezelve ganschelijk veranderd is. - Thans beschouw ik haar als de uitvoering eener gedachte, die, door de verstandigste en werkzaamste menschenliefde ingegeven, een' regel aanbiedt, welke de heilzaamste gevolgen waarborgt voor het zedelijk karakter en het algemeen welzijn der Burgermaatschappij.’
Ik noem mij, enz.
julius.

Walter Scott's kinderlijke leeftijd, door hemzelven verhaald.

(Vervolg en slot van bl. 484.)

Behalve onze schoollessen, wilde mijn vader dat mijne broeders en ik te huis eenen onderwijzer of repetitor zouden hebben: het was een arbeidzaam jong mensch, mitchel geheeten, die in de godgeleerdheid gestudeerd, maar eene voordeelige standplaats had laten varen, omdat hij van zijne gemeente, welke eene zeehaven bewoonde, niet verwerven kon, dat zij naauwgezet den zondag in acht zou nemen. Uit dezen trek kan men begrijpen, welk een dweeper (*) hij was; doch in alle overige opzigten was hij een uitmuntend meester: ik werkte met hem mijne Fransche lessen over; hij verbeterde mijne thema's en overzettingen; wij lazen te zamen de klassische schrijvers, doch niet op eene klassieke wijze. Ik verkreeg ook, door met hem te redetwisten, hetgeen hij mij veroorloofde, eene oppervlakkige kennis van godgeleerdheid en kerkelijke geschiedenis: wij waren het niet

{==513==} {>>pagina-aanduiding<<}
al te best eens in onze soort van theses over de Presbyteriaansche hervorming. Met mijne verbeelding vol van het Ridderwezen, was ik een Cavalier van mijn geloof, mijn leermeester een Roundhead; ik een Tory, hij een Whig. Ik haatte de Presbyterianen, en bewonderde montrose met zijne zegevierende Hooglanders; mitchel beminde den ulysses van het Presbyterianismus, den somberen staatsman argyle. Ook ontbrak het ons nooit aan stof om over te twisten; maar die twisten eindigden steeds in der minne. In de behandeling van al die vraagstukken was er van mijne zijde geenerhande ware overtuiging, op kennis van de wederzijdsche grondstellingen der beide partijen gebouwd. Ik had toen ter tijd mijn staatkundig gevoelen gekozen op gelijke wijs als Koning karel II zijne godsdienst, uit het denkbeeld namelijk, dat het geloof der Cavaliers best voegde aan een fatsoenlijk man.
Onze klasse of afdeeling scholieren, na drie jaren lang door den Heer fraser bestuurd geweest te zijn, moest nu, volgens de gewoonte der school, onder het bestuur van Dr. adam, den Rector, overgaan. Die achtingwaardige man was het, welke mij de waarde leerde kennen van hetgeen ik tot nog toe als de meest nuttelooze kundigheden der wereld beschouwd had. Het gebruik wilde, dat wij twee jaren lang in zijne klasse bleven; hij deed ons cesar, livius en sallustius lezen en overzetten; daarna horatius, virgilius en terentius.
Onder zijne leiding begon ik de schoonheden dier groote schrijvers te gevoelen. Het was voor mij, in den striktsten zin, druiven van doornen geplukt, en ik zal nimmer vergeten, hoe mijn jeugdig hart van hoogmoed zwol, toen Dr. adam eens verklaarde, dat, ofschoon verscheidene mijner medeleerlingen betere Latinisten waren, gualterus scott de minste niet was in het wèl begrijpen en waarderen der meening van een' auteur. Dus aangemoedigd, begon ik eenige plaatsen uit horatius en virgilius in verzen te vertalen; een arbeid, die mij lofspraken won, welke mij naderhand, toen ik reeds eenigen naam in de letterkundige wereld verworven had, door Dr. adam herinnerd zijn geworden. Middelerwijl begon ik ook allengskens mijne kennis der Engelsche litteratuur te vermeerderen. In den tusschentijd tusschen de schooluren had ik steeds met gretigheid ailes verslonden, wat ik aan geschiedkundige boeken, dichtwerken,

{==514==} {>>pagina-aanduiding<<}
reisbeschrijvingen, magtig kon worden, en nog gretiger, wat het toeval mij aan Arabische vertellingen, verhalen der toovergodinnen, romans enz. in de handen speelde. In die studie ontbrak het mij zeer aan goede leiding. Onze huisonderwijzer beschouwde het als zonde, een tooneelspel of een dichtstuk op te slaan; en mijne moeder, veelligt ook door de godsdienstige bezwaren mijns vaders en die van den Heer mitchel teruggehouden, had geene gelegenheid, om mij, als vroeger, dichtwerken voor te lezen. Op zekeren avond, echter, vond ik, in hare kleedkamer, eenige oneffen deelen van shakespeare. Men dacht, dat ik te bed lag; ook was ik in het bloote hemd. In die luchtige kleeding zet ik mij aan den haard, en bij de vlam van eene houtspaan val ik aan het lezen, tot dat het stoelengeschuif mij verwittigt, dat het gezin van tafel opstaat en het hoog tijd voor mij is om in mijn bed te sluipen, waar ik reeds sedert negen ure had behooren te zijn.
Nogtans deed het toeval mij met den dichter blacklock bekend worden, die mij, als een' knaap, van wien men zich iets beloven kon, met eenige onderscheiding bejegende; hij noodigde mij aan zijn huis, en daar opende die goede grijsaard mij de schatten zijner boekerij, terwijl hij mij inzonderheid spencer en ossian aanbeval. Spoedig was ik de Ossiansche phraseologie zat; iets, dat op mijne jaren vreemd genoeg was; maar spencer las en herlas ik. Te jong om mij zeer over den verbloemden zin te bekommeren, nam ik de ridders, dames en draken in derzelver letterlijke beteekenis, en de hemel weet, hoe gelukkig ik in dit gezelschap was! Met mijn overheerlijk geheugen, leerde ik weldra geheele zangen van de Koningin der Toovergodinnen van buiten; maar dat geheugen, ik moet er voor uitkomen, is steeds een uiterst eigenzinnige bondgenoot voor mij geweest, en ik zou aan hen, die mij daarover roemden, het antwoord hebben kunnen geven, hetwelk een oud opperhoofd der grenzen aan zekeren prediker gaf, welke hem met het zijne gelukwenschte: ‘Neen, Mijnheer, zulk een dienstvaardig geheugen, als gij meent, bezit ik niet; het onthoudt slechts wat mij bevalt, en gij zoudt mij, bij voorbeeld, uren lang kunnen voorspreken, zonder dat ik misschien in staat zou zijn, er mij een enkel woord van te herinneren.’
De klasse van Dr. adam verlaten hebbende, ging ik over op de Hoogeschool, in de klasse der humaniora, onder den

{==515==} {>>pagina-aanduiding<<}
Heer hill, en in de eerste klasse van het Grieksch, onder den Heer dalzell. De eerste dier Hoogleeraren bezat de kunst niet, zich eerbied of gehoor te verschaffen; onder hem ging veel van hetgeen ik bij Dr. adam geleerd had weder verloren. Professor dalzell was al wat een leermeester wezen moet; hij stelde veel prijs op de vorderingen zijner discipelen; maar, helaas! mijn verwenscht geheugen had eene ware antipathie tegen het Grieksch. Ik had, gedurende de vacantie, ariosto en tasso, in de Engelsche vertaling van den Heer hoole, gelezen. Verstokt in mijnen haat tegen de taal der Hellenen, had ik, toen eens de Heer dalzell ons eene verhandeling over homerus had opgegeven, de stoutheid, den Razenden Roeland met de Ilias te vergelijken, en de laatste verre beneden den eersten te stellen. Dit kettersche gevoelen ondersteunde ik door eene menigte van aanhalingen en armzalige bewijsgronden. Prof. dalzell was woedend, en verklaarde, dat ik in mijn geheele leven niets anders dan een zot zou zijn; een wat al te gestreng vonnis, dat hij sedert, onder het drinken met mij van eene flesch Bourgognewijn, in de letterkundige Club te Edimburg, toen ik nog bij zijn leven daarvan lid werd, heeft ingetrokken.
Doch reeds toen ter tijd zou ik van dit ongunstig oordeel mijns Griekschen Professors in beroep hebben kunnen komen, of mij daarover vertroosten door eenen blik, welken onze groote dichter robertburns op mij liet neêrdalen. Virgilium vidi tantum. Ik was slechts vijftien jaren oud, toen hij te Edimburg kwam, en al het goud der wereld zou ik gegeven hebben om hem te leeren kennen. De Heer thomas grierson, eerste klerk mijns vaders, had beloofd hem bij ons ten eten te brengen, maar kon zijn woord niet houden. Het was bij Prof. fergusson, dat ik burns, te midden van een uitgelezen gezelschap en van al de letterkundigen, waarop de Schotsche hoofdstad roemen kon, ontmoette. Natuurlijk konden jonge lieden als ik niets beter doen dan luisteren en zwijgen; maar plotseling viel de oplettendheid van burns op eene door bunbury gegraveerde plaat, verbeeldende het lijk van eenen soldaat, op de sneeuw uitgestrekt, met zijnen hond aan de eene, en zijne weduwe, die een kind in hare armen heeft, aan de andere zijde. Onder deze afbeeldingen las men eenige dichtregelen, waarvan de zin was: ‘Misschien heeft, op de bergen van

{==516==} {>>pagina-aanduiding<<}
Canada of in de vlakte van Minden, deze arme moeder geschreid om haren onder eenen ijskouden hemel gesneuvelden echtvriend; misschien, haar weenend oog op haren zuigeling slaande, tranen vermengd onder de melk, die hem voedde, - een droevig voorteeken voor het kind des ongeluks, met moedertranen gedoopt.’ (*)
Burns scheen door het gezigt dezer plaat, of liever door de denkbeelden, welke zij bij hem ontstaan deed, gevoelig aangedaan, zoo zelfs dat hij tranen stortte. ‘Van wien zijn die verzen?’ vroeg hij. Daar niemand zich herinneren kon ze elders gelezen te hebben, trad ik beschroomd nader, en waagde te zeggen, dat zij te vinden waren in een bijna vergeten gedicht van langhorne, de Vrederegter genaamd. Burns zag mij aan, en zeide mij eenige woorden, die mij niet weinig fier maakten, en welker herinnering mij nog tegenwoordig waar genoegen verschaft.
Eindelijk nam mijn vader, die van mij of zijn' opvolger of een' advocaat wilde maken, mij vroegtijdig onder het getal zijner klerken op. De arbeid op het procureurs-kantoor beviel mij in geenen deele; maar, als een gehoorzame zoon, hield ik, zonder al te zeer te morren, mijnen leertijd uit; en, daar ik telkens eene belooning ontving, na een zeker getal akten in het net geschreven te hebben, herinner ik mij, zonder van mijn' schrijflessenaar opgestaan te zijn, tot honderdtwintig bladzijden in folio gecopiëerd te hebben. Hetgeen ik met dien arbeid verdiende, besteedde ik tot den aankoop van eenige meest geliefkoosde schrijvers, met welke ik mijne boekverzameling begonnen heb. Uit mijne kleine geldwinst kon ik mij ook nu en dan het vermaak van den schouwburg gunnen, en daarenboven abonneerde ik mij in de leesbibliotheek van sibbald, in Parliament-Square, die eene groote verscheidenheid van, thans weder verstrooid geraakte, zeldzame en zonderlinge boekwerken bevatte. Daar was het, dat ik met de romantische gedichten van Italië kennis maakte, met dante, boyardo, pulci en anderen. Ik had mij nog eene andere soort van tijdverdrijf uitgedacht,

{==517==} {>>pagina-aanduiding<<}
dat, zoo mijn vader het geweten had, hem zou hebben kunnen doen vooruitzien, dat zijn zoon eenmaal meer roem als romanschrijver, dan als procureur, behalen zou. Met eenen vriend van mijnen ouderdom, w. irving, die dezelfde liefhebberij had als ik, kwam ik op het denkbeeld, om elkander de vreemdste lotgevallen te vertellen, welke wij slechts verzinnen konden. Dus deden wij, elk op onze beurt, geweldig lange verhalen van ridderavonturen, veldslagen en betooveringen, waarvan wij het eind tot eene volgende gelegenheid uitstelden, om er dan oogenblikkelijk weder nieuwe op het touw te zetten. Daar wij over het onderwerp onzer gesprekken een onschendbaar stilzwijgen bewaarden, hadden zij al het bekoorlijke van een verboden vermaak. Tot de lange wandelingen, op welke wij ons aan dit vermaak overgaven, kozen wij de eenzame en schilderachtige omstreken van Arthur-Seat; en de herinnering dezer ons zoo gelukkig makende uitspanningen vormt nog tegenwoordig eene soort van oasis in de woestijn van mijnen leeftijd op het procureurs-kantoor.
Mijne gezondheid had zich veel verbeterd, toen mij het ongeluk overkwam, dat een der bloedvaten van het onderlijf berstte. Ik moest te bed gaan liggen, mij doen laten en koppen, tot dat ik bijna geen' druppel bloeds meer in de aderen had. Met eenen verslindenden honger zag ik mij tot den strengsten eetregel veroordeeld; en met eene gedurige zucht om te praten, had ik tot oppasters twee allertrouwste waaksters, die mij, zoodra ik een woord of wat gezegd had, stilzwijgen oplegden. Ik had geene andere toevlugt, dan lezen en het schaakspel. Bij mijne razende liefhebberij voor romans voegde ik den lust voor geschiedenis, en vooral voor geschiedenissen van oorlog en verovering. Ik bezat eenige aardrijkskunde, en de kunstwoorden van den vestingbouw waren mij niet vreemd. In mijne gedwongene afzondering kwam ik op de gedachte om de krijgskunst te bestuderen, daarbij de legerbewegingen met hulp van kleine keisteentjes en schelpen nabootsende; kleine kruisboogjes deden de dienst van het geschut, en met bijstand van een dienstvaardig timmerman verschafte ik mij een vestingje in het klein, hetwelk, even als dat van oom tobias, mij bij al mijne belegeringen diende. Ik las ook de Geschiedenis van Malta door vertot; een werk, dat mij dubbel genoegen gaf, omdat het te gelijker tijd roman en geschiedenis

{==518==} {>>pagina-aanduiding<<}
is. Niet minder beviel mij de voortreffelijke Geschiedenis van Indostan door orme, welker platen mij tot mijne krijgsstudiën zeer bevorderlijk waren. Eindelijk kon ik ook, door eene gepaste zamenstelling van spiegels, die elkander het beeld toekaatsten, uit mijn bed de wandelplaats der Meadows-Walks overzien, waar de troepen parade hielden en exerceerden.
Na een paar maal ingestort te zijn, overwon mijn goed gestel de schade, welke zoo ongelukkig een toeval mij had toegebragt; hoezeer ik nog verscheidene maanden lang gedwongen was, eeniglijk van plantenvoedsel te leven.
Ik zal hier, in het voorbijgaan, bijvoegen, dat, zoo ik al door dezen leefregel mijne gezondheid wederkreeg, hij mij niettemin zeer hinderlijk was. Zoo lang ik hem in acht nam, was ik aan eene zenuwachtige aandoenlijkheid onderworpen, waarvan ik te voren niets wist en die ik sedert niet weder gekend heb. Bij het minste gedruisch trilde ik van schrik; ik nam in mijzelven eene besluiteloosheid waar, die anders nimmer mijn gebrek geweest is; de geringste teleurstelling was mij ondragelijk, ik leefde in gedurige vrees. Was zulks misschien meer de werking der ziekte dan der diëet? Ik weet het niet; maar, wat er van zij, naauwelijks was ik hersteld, of ik zei de ziekten en geneesmiddelen voor lang vaarwel, en tot op het oogenblik, waarin ik dit schrijf, heb ik de hechtste gezondheid genoten, en ben slechts nu en dan aan hoofd- of maagpijnen onderworpen geweest, wanneer ik eenige dagen lang mij geene ligchaamsbeweging gegeven, of mij in het genot der tafel een weinig te buiten gegaan had. Van deze twee zonden tegen eenen goeden leefregel heb ik mij de laatste somwijlen in mijne jeugd, de eerste in rijperen ouderdom te verwijten gehad.
Mijne spierkracht hield met de verbetering van mijn gestel gelijken tred, en ik werd een rijzig en forsch jong man, nog steeds, wel is waar, mank gaande, doch zonder dat dit gebrek mij belette lange togten te voet of te paard te doen. Menigmaal heb ik twintig tot dertig (Eng.) mijlen wegs op éénen dag afgelegd. Ik herinner mij, op zekeren ochtend, met james ramsay, mijnen medeklerk, en twee andere vrienden, als ware peripatetici te Prestonpans te zijn gaan ontbijten. Den namiddag bragten wij door met de bouwvallen van Seton en het slagveld, waarop karel eduard zijne eerste overwinning behaalde, te bezigtigen. Wij hiel-
{==519==} {>>pagina-aanduiding<<}
den te Prestonpans met overheerlijken visch een allerlekkerst middagmaal, dronken elk onze flesch portwijn, en keerden des avonds naar Edimburg terug. Die wandeling van meer dan tien uren vermoeide mij niet in het minste.
Soortgelijke toertjes, te voet of te paard, waren mijne meest geliefkoosde uitspanningen. Mijn geheele leven lang heb ik veel van reizen gehouden. Hoezeer ik dit vermaak nooit op eene zeer groote schaal genoten heb, gaf ik mij somwijlen zoodanig aan mijne zwerfzucht over, dat ik mijne ouders ongerust maakte en vertoornde. Bosschen, wateren, woestenijen zelfs, hadden voor mij onbeschrijfelijke bekoorlijkheid, en ik had de kwade gewoonte der mijmeraars, dat ik altijd verder ging dan ik voornemens was; zoodat, mijn afwezen, zonder dat ik het bedoeld had, langer durende dan men verwachtte, mijne ouders eenige reden hadden om bezorgd te zijn. Eens, bij voorbeeld, was ik met george abercromby, den zoon van den onsterfelijken Generaal van dien naam, met irving, william clerk en eenige anderen, vertrokken, om in het meer boven Howgate en langs de beek, die zich uit hetzelve in de Esk ontlast, te gaan visschen. Des anderen daags waren wij op den terugweg, toen mijn vriend clerk ons beiden, irving en mij, zonder veel moeite, bewoog, om Pennicuik-House, de woonplaats van zijnen vader, te bezoeken. Wij werden er met veel hartelijkheid door wijlen Sir john clerk en deszelfs echtgenoote ontvangen. Het genoegen, dat ons de bezigtiging van uitmuntende schilderijen, de schoonheid der landstreek en de innemende gastvrijheid der eigenaars verschafte, deed ons twee dagen lang alle andere bedenkingen vergeten; en daar onze overige makkers regtstreeks naar de stad gekeerd waren, zonder te kunnen zeggen wat er van ons geworden was, dacht men aan mijns vaders huis niets anders, dan dat ons een ongeluk was overkomen. Men werd echter eindelijk aan mijne kromme sprongen gewoon; bij die gelegenheden vergenoegde mijn vader zich meestal met te zeggen, dat het hem voorkwam, dat ik tot een' echten ketellapper of marskramer geboren was. Hij bedoelde
hierdoor mijne ijdelheid zeer te doen, en mij misschien op deze wijs terug te houden; maar ik lachte met zulk eene voorspelling, want ik had mijnen shakespeare gelezen, en herinnerde mij het ketellappersliedje van autolycus, in Winters-taie:

{==520==} {>>pagina-aanduiding<<}


Al voort en al voort, langs het voetpad heen; 
Een hekkesprong is ons een grapje. 
Die vrolijk is, blijft wel een dag op de been, 
Maar een knijzert wordt moê bij een stapje. (*) 

Mijn hoofddoel bij deze togtjes was het genoegen om schilderachtige landgezigten te genieten, en nog meer om plaatsen te bezoeken, die door de eene of andere gebeurtenis vermaard in de geschiedenis geworden zijn. Dat mij het gezigt der eerste gelukkig maken kon, werd algemeen begrepen en goedgekeurd; maar menigmaal was het mij onmogelijk, anderen te doen deel nemen in de belangstelling, welke de laatste mij inboezemden. Wat mijzelven echter betreft, ik gevoelde eene veel streelender zielsverrukking bij het aanschouwen der vlakte van Bannockburn, waar bruce de onafhankelijkheid van Schotland bevocht, dan wanneer het heerlijke vergezigt voor mij uitgespreid lag, hetwelk men van de wallen van Stirling geniet. Ik wil hiermede niet zeggen, dat ik stomp was voor het gevoel der natuurlijke schoonheden van een landtooneel; integendeel gevoelden weinigen sterker dan ik den algemeenen indruk van het schilderachtige; maar ik miste een geoefend schildersoog, in staat om de bijzonderheden van het tafereel te ontleden, en zich van derzelver betrekkingen onderling rekenschap te geven. Dit is iets, dat ik nimmer met genoegzame juistheid heb leeren doen, ondanks mijne latere studiën, die mijne denkbeelden daaromtrent eenigzins gewijzigd hebben. Niettemin, ik had teekenen en schilderen geleerd; maar, door eenig gebrek in mijne bewerktuiging zeker, ben ik nimmer in staat geweest, aan mijne nederige eerzucht de voldoening te geven van met eigene hand eene schets der oorden te ontwerpen, waarin ik belang stelde. Na vele proeven en pogingen moest ik het opgeven, de beginselen der doorzigtkunde en van het licht en bruin op het landschap toe te passen, dat mij voor de oogen lag. Ik wanhoopte dus, immer de hulp eener kunst te kunnen aanwenden, welke ik zoo uiterst

{==521==} {>>pagina-aanduiding<<}
gaarne beoefend had. Maar, toonde men mij een oud kasteel of een slagveld, zoo was ik er terstond in te huis; ik bevolkte ze met strijders in het juiste costuum van den tijd, en deed de ooren mijner toehoorders tuiten door de geestdrift mijner beschrijvingen. Toen wij eens de Magus-hei bij St. Andrews overtrokken, kreeg ik in het hoofd, om aan mijne reisgezellen den moord van Aartsbisschop sharp af te schilderen; en een hunner, die nogtans de geschiedenis van het treurgeval zeer wel kende, verzekerde mij, dat mijn verhaal hem zoo zeer had getroffen, dat hij er des nachts niet van had kunnen slapen. Ik maak van deze daadzaak gewag, om te toonen, welk verschil er is tusschen gevoel voor het schilderachtige van handeling en dat voor het schilderachtige van een landschap. Zoo het mij naderhand gelukt is, eenige warmte in de beschrijving van landschappen te brengen, zoo was zulks steeds door mij aan de meest in het oog vallende en algemeene trekken te hechten, of door de plaatsen aan het zedelijk gevoel der zaken te verbinden: om hierin te slagen, heb ik zelfs geene geringe mate van studie noodig gehad.
Doch om tot het tijdstip, waarvan ik thans spreek, terug te keeren: ik poogde mijne onbekwaamheid in het teekenen te vergoeden, door mij eene zekere soort van mnemotechnie, of kunstgeheugen, te verschaffen, betrekkelijk de oorden, welke ik bezocht. Overal, waar ik kwam, sneed ik, op eenig merkwaardig punt, een' boomtak af; hiermede vormde ik, wat ik mijn log-book noemde. Ik ben zelfs voornemens geweest, uit zulk herinneringshout een schaakspel te doen draaijen. De koningen zouden uit de kasteelen van Falkland en van Holyrood gekomen zijn; de koninginnen, van maria stuart's iepenboomen te Crookston; de raadsheeren (in het Engelsch bisschoppen) uit de abdijen en bisschoppelijke paleizen; de paarden (cavaliers, ridders) uit de sterke sloten der baronnen; de torens, uit de koninklijke vestingen, en de pions zonder onderscheid uit alle plaatsen, die door eenige gebeurtenis vermaard geworden zijn.
Voor de muzijk was ik nog ongelukkiger bewerktuigd, dan voor de schilderkunst. Mijne moeder zou gaarne gezien hebben, dat ik ten minste kunstmatig psalmzingen geleerd had; maar mijn gebrek aan gehoor en mijne onwelluidende stem maakten weldra mijnen leermeester wanhopend. Het is eerst door langdurige oefening, dat ik geleerd heb melodiën te

{==522==} {>>pagina-aanduiding<<}
kiezen of te herkennen; en, ofschoon niets mij zoo zeer aandoen of bekoren kan, als een eenvoudig, met gevoel gezongen lied, zoo is, dit besef ik wel, die trap van smaak voor de muzijk slechts het uitwerksel eener inspanning van oplettendheid of eener lange gewoonte, of nog eigenlijker ben ik denzelven aan het verband der woorden met de wijs verschuldigd. Het is mij derhalve ook uiterst zelden gelukt, zangwoorden voor de muzijk op te stellen; maar mijn vriend Dr. clarke en andere toonkunstenaars hebben somwijlen zeer gelukkiglijk hunne muzijk bij mijne verzen gevoegd.
De onderwijzer, die zich met de ondankbare taak belastte, om mij te leeren zingen, was alexander campbell, een allerhupst mensch, met geestdrift ingenomen voor de Schotsche muzijk, welke hij voortreffelijk zong. Hij was met eene menigte, zeer onderscheidene talenten begaafd; maar zijn wonderlijk karakter maakte die alle nutteloos voor hem. Hij heeft verscheidene geachte boeken, onder anderen eene Reis door Schotland, geschreven; ook sloot hij een voordeelig huwelijk, dat hem echter niet lang rijk maakte. Ik had hem eenige diensten bewezen, en zijne dankbaarheid boezemde hem eene vrij originele vooringenomenheid voor mij in: nooit wilde hij erkennen, dat ik geen muzikaal gehoor bezat; maar hij beweerde, dat, zoo ik geen muzikant geworden was, zulks daarvan kwam, dat ik geen muzijk had willen leeren. Ongelukkiglijk was hij de eenige van dit gevoelen; want gedurende den tijd, dat hij, in Georges-Square, aan mijne broeders en mij zanglessen kwam geven, wendde zich onze buurvrouw, Lady cuming, tot mijnen vader, met het verzoek, om toch zoo goed te zijn, ons niet meer, allen te gelijk en op hetzelfde uur, te kastijden; dat zij gaarne gelooven wilde, dat wij zulks verdienden, maar dat ons gehuil een katten-concert maakte, waarbij het niet uit te houden was. - Mijn broeder robert was de eenige, die zingen kon. Mijn vader evenwel was muzikaal, en speelde, op liefhebberij-concerten, de violoncel. (*)





{==523==} {>>pagina-aanduiding<<}

Het menschelijk leven.

de ouderdom.

Vierde Zang.


Soon flies our youth, and soon our age is o'er, 
And soon we drooping meet our final doom; 
Yet blissful mansions lie beyond the tomb, 
Where death the virtuous shall divide no more. 
 
mackenzie. 


De diadeem moog' 't hoofd eens konings glansrijk sieren, 
De lauwer om de kruin eens veldheers schittrend zwieren; 
Wat zegt die weidsche pracht, die krans, verblindend schoon, 
Bij 't glinstrend zilverblank der achtbre grijsheidskroon! 
De vorstelijke kroon moge onzen eerbied wekken, 
Meer eerbied dwingt ze ons af, de kroon, die 't hoofd mag dekken 
Des eedlen grijsaards, die zijn jaren, tijd en kracht, 
Aan deugd en menschenheil ten offer heeft gebragt. 
Ja! elk is d'ouderdom den tol van eerbied schuldig: 
Wat rang men eer bewijz', wat levensstand men huldig', 
Vaak zweeg, als de oude sprak met welberaden taal, 
De mond der wijsheid stil; het scherp gewette staal 
Ontviel den onverlaat uit de opgeheven handen, 
Wiens moedwil 't wagen dorst de grijsheid aan te randen; 
Een muitend graauw werd vaak, hoe plonderziek en wild, 
Op 't zien van 't zilvren hoofd des achtbren grijz' gestild. 
 
Ja, eedle levensstand! voor u de citertoonen; 
De kunst moog' waardiglijk uw schoone beeldtnis kroonen; 
Zij schilder' d' oogsttijd niet van een verspilde jeugd; 
Zij male een' levensloop, geheiligd aan de deugd! 
 
Maar, wat is de ouderdom? Kan hij nog vreugde geven? 
De raders zijn verlamd van 't afgeloopen leven; 
De spierkracht is verstijfd; de sappen zijn verdroogd; 
Geen vonkje gloort er meer, dat 's levens gloed verhoogt; 
De lust tot vreugd, waar kind en knaap en man naar haken, 
Is uitgedoofd; niets kan des grijsaards hart doen blaken; 

{==524==} {>>pagina-aanduiding<<}

Verduisterd is het oog; geen toon van 't vooglenkoor 
Dringt meer door 't harde vlies van 't lang verouderd oor; 
De knieën knikken; loom en traag zijn lijf en leden; 
Geen bloempje van genot prijkt meer voor 's grijsaards treden; 
Hij strompelt voort; geen heil, geen vreugde brengt hem de aard'! 
Tooneelen, nieuw en vreemd, waarop hij achtloos staart, 
Doen wel nog voor een poos in lach en scherts hem deelen; 
Maar andre spelers zijn 't, die thans hun rollen spelen. 
Hij leeft; maar 't nieuw geslacht, dat hij bedrijvig ziet, 
Speelt anders dan hij plagt; hij kent hun rollen niet! 
Zijn oog zoekt in den kring van lot- en tijdgenooten 
Vergeefs de vrienden op, waar 't hart aan was gesloten; 
Zij zijn niet meer! hij staat alleen op 's levens baan; 
Hij zoekt naar 't plekje rond, om ook ter rust te gaan. 
 
Maar, schoon geen lentevreugd hem meer voor 't oog moog' zweven, 
Een stil genot kan toch hem 's levens winter geven. 
Die winter is 't geschenk, door God hem toegezegd, 
Om 't reispad te overzien, hier door hem afgelegd; 
Om reine winst te doen met de opgegaarde schatten, 
Die hij uit de eedle bron der wijsheid op mogt vatten; 
Om vreugd te smaken in 't aan hem verpligt gezin, 
Waar zoon of kleinzoon 't loon hem schenkt der oudermin, 
Waar elk zijn bijzijn, elk zijn toespraak blijft begeeren, 
Hem bestevader noemt, die andren nog wil leeren; 
Die, als een prachtige eik, nog 't oog des wandlaars trekt, 
Hem in zijn schaduw lokt en door zijn lommer dekt. 
 
't Is waar, geen vreugd kan hem des levens winter bieden, 
Die eigen heil verwoest, door andrer vreugd te ontvlieden; 
Die uitvaart over de eeuw, den tijd, waarin hij leeft, 
Maar van een' dankbren geest wel 't minst een voorbeeld geeft; 
Die zelf den beker van vermaak en aardsch genoegen 
Ten bodem heeft geleêgd, maar thans zich niet kan voegen 
Te midden van den kring, waar blij zijn nektar schuimt 
En schuldeloos genot het vrolijk hart verruimt; 
Die, geemlijk, norsch van toon, bestraft, doch zelf in 't leven 
Geen daad, die 't merk droeg van iets edels, heeft bedreven; 
Die klaagt, dat liefde en zorg aan hem geen hulp besteedt, 
Maar zelf nooit iets voor 't heil zijns medestervlings deed; 

{==525==} {>>pagina-aanduiding<<}

Die op 't verleden pad niet eens terug durft blikken, 
Maar 't naadrend afscheidsuur van de aard' blijft tegenschrikken; 
Wiens leven nergens licht of zegen heeft verspreid, 
En om wiens dood geen oog een' traan van weemoed schreit. 
O! zulk een ouderdom (wie zou hem ooit benijden?) 
Heeft slechts met naberouw, met angst der ziel te strijden; 
Hun wreede marteling strekt hier hem reeds tot straf: 
Geen rustplaats, neen! een hel ziet hij in 't open graf. 
De onafgedane schuld, die hem hier aan blijft kleven; 
Elk offer, aan de dienst der zonde prijs gegeven; 
Elke ondeugd, hier gepleegd, of die aan 't hart geviel, 
Is schrikbeeld voor het oog, is pijnbank voor de ziel. 
 
Ja, onder 't aakligst lot slijt de oude hier zijn dagen, 
Als geld- en schraapzucht aan zijn aardsch genoegen knagen; 
Als hij de zon zijns heils dàn eerst in glans ziet staan, 
Wen hij met vonklend oog zijn schatten gâ mag slaan; 
Als hij 't vermeerdrend goud mag tellen en hertellen, 
Om hooger steeds het snoer de buidels om te knellen, 
Die, hoe gevuld en zwaar, te ledig en te ligt 
Hem schijnen, als zijn oog zich op dien afgod rigt. 
Ja, zie den grijzen vrek! - Gekromd, ineengebogen, 
Zit hij, verkleumd van koude, als door een' nacht omtogen; 
Al valt ook de avond lang, al is de winter guur, 
Het huis is zonder licht, de haard staat zonder vuur. 
Des daags breekt hij het hoofd met renten op te teeknen, 
Die hij, verdubbeld, voor 't geleende geld zal reeknen; 
Des nachts brengt hij elk uur in pijnlijke onrust door; 
Op 't minst gedruisch, dat hem ontijdig klinkt in 't oor, 
Vliegt hij, als 't schichtig wild, van uit zijn legerstede; 
Hij snuffelt rond, en zoekt, en tast bij iedre schrede, 
Of iets in 't holle huis ook op zijn' Mammon aast; 
Maar, schoon geen deurslot kraakt, geen windje ruischt of blaast, 
 
Toch streelt geen sluimering de matte leden weder; 
Hij zet zich in zijn cel op d' ijzren koffer neder, 
En, als de morgenzon weêr door zijn vensters boort, 
Telt, cijfert hij, en schraapt, gouddorstig, rustloos voort. 
Geen aalmoes reikt hij ooit, uit vreeze van verarming. 
Wie zou hem ooit in nood doen hopen op erbarming? 
Zoo spreekt hij, en, alreeds met d' eenen voet in 't graf 
Staat hij aan weeuw of wees geen' enklen penning af. 

{==526==} {>>pagina-aanduiding<<}

Rampzaalge, die voor 't goud als voor uw' God blijft knielen! 
De dood beloert u, dreigt en volgt u op de hielen; 
Gij sterft, en angst der hel pijnt, foltert uw gemoed, 
En spilzieke erven zijn straks meester van uw goed. 
Ja, de achtbre Cats sprak wèl: ‘Het zoontje komt ten leste, 
Dat schenkt en drinkt en klinkt, dat geeft het al ten beste, 
Dat zingt en springt en vinkt, dat vogelt, jaagt en vischt: 
Ontijdelijk gespaard, onnuttelijk verkwist.’ 
En nu, heeft eens het uur, het uur uws doods, geslagen, 
Wat zult ge in 't plankenhuis ten grave mededragen? 
Het goud, hier opgehoopt, de rijkdom, hier vergaard, 
Maakt de arme ziel niet rijk, bij d' afscheidsgroet van de aard'. 
 
Maar vrolijk rust het oog op d' eerbiedwaarden grijze, 
(Dat aller eerbied voor zijn deugd en braafheid rijze!) 
Die, werkzaam voor elks heil, de loopbaan heeft volbragt, 
En 't waardig sieraad is van een beroemd geslacht. 
Ja, zie hem daar, als de eer van al zijn stamgenooten, 
Als vader, die 't genot van allen wil vergrooten, 
Die in zijn' winterdag nog bloemen om zich strooit, 
En door opregte vreugd ook andrer vreugd voltooit. 
's Is waar, wat vreugdezon ons ook bestraal' van boven, 
De aard' kan der grijsheid toch den rijksten schat ontrooven; 
Den schat, dien de oude in 't heil eens zaalgen echts omvat. 
O! rooft het lot hem dien, woest, eenzaam wordt dan 't pad, 
Zoo lagchend schoon weleer; verdord zijn straks de rozen, 
Die bevend nog de min, bij 't innig liefdekozen, 
Kon strooijen op den weg, die naar den grafkuil loopt. 
De gade, die de grijze, al biddend, had gehoopt 
Tot aan den laatsten snik zijn zij' te zien omringen, 
Met wie hij lief en leed, bij al de wisselingen 
Des levens, één van zin, trouwhartig had gedeeld, 
Ontzinkt hem op den togt! Heeft vriendschap lang verheeld, 
Hem 't grievend afscheidsuur, als zeker, te verkonden, 
Niet langer mag zij 't meer. Ras is de band ontbonden; 
Geen tranen of gebeên weêrhouden meer de ramp! 
De laatste hoop verdwijnt, als de opgerezen damp, 
Die in de lucht vervliegt! De grijsaard rigt de blikken 
Op haar, die, trof hem leed, kon troosten en verkwikken, 
Maar nu het laatst vaarwel zelfs niet meer staamlen kan; 
't Gebroken oog, 't gelaat, het tuigt reeds alles van 

{==527==} {>>pagina-aanduiding<<}

Den onherstelbren slag, die 't bevend hoofd zal treffen. 
O zielrouw, waaruit niets op aard' hem op kan heffen! 
De vreugd zijns levens sterft; geen wereld geeft haar weêr; - 
God! snikken kan hij slechts; - hij heeft geen gade meer! 
Ja, zoo lijdt de ouderdom wel onder 't wigt der smarte; 
Maar ramp is artsenij, is zegen voor het harte. 
Al wordt de dierbre dan van zijne zij' gescheurd, 
De Godsdienst sterkt de ziel en troost haar, waar zij treurt. 
Hij ziet op al het goede, uit 's Hemels hand ontvangen. 
Waar soms een nacht van leed hem over 't hoofd mogt hangen, 
Straks klaarde 't luchtruim op, de dankbre loftoon klonk, 
De nacht van smart verdween, het licht der vreugde blonk! 
Zink' dan de levenszon diens grijsaards aan de kimmen, 
Hij vest het vrolijk oog op 't licht, dat hij ziet glimmen; 
En, wie genieten moge in 's levens morgenstond, 
Voor hem heeft de avond goud en paarlen in den mond. 
Al is dan ras de draad zijns aanzijns afgeweven, 
Voor hem is de ouderdom de kindschheid van een leven, 
Dat voor eene eeuwigheid den stervling zalig maakt, 
Waar 't oog geen traan meer schreit, waar 't hart geen zucht meer slaakt. 
Aanschouw hem in den kring van teêrgeliefde kindren; 
Hun schertsend vreugdgelach zal hem niet geemlijk hindren. 
Dat vrij de kleinzoon springe en dartele van vreugd; 
Dat spelen schildert hem zijn weldoorleefde jeugd: 
Toen zag zijn kindschheid ook de schoonste rozen bloeijen. 
De kleine knaap mag vrij aan zijne knieën stoeijen; 
Wien in den ouderdom dat dartlen ook verveel', 
Hij is het wijsste kind bij 't kinderlijk gespeel. 
Alom ziet hij met liefde en eerbied zich beloonen; 
Steeds wil hij, als verjongd, zich blij en lustig toonen; 
In kind en kleinkind ziet hij vriend of speelgenoot, 
En vindt in hen 't geluk van d' ouden dag vergroot. 
 
Ja, zie, wat zielsgenot den grijsaard kan verblijden, 
Die de offers hier aan kunst en wetenschap bleef wijden! 
D' eens opgegaarden schat, die mot en tijdroest tart, 
Draagt hij steeds met zich om in een tevreden hart. 
Niet vadzig zit hij slechts het daglicht aan te staren, 
Of rekent de uren op, die hem verveling baren; 
Niet ledig laat hij 't hoofd, niet werkeloos den geest; 
't Ontwoekren aan den tijd ontvonkt zijn' ijver 't meest, 

{==528==} {>>pagina-aanduiding<<}

Al leeft hij eenzaam voort en schier van de aard' vergeten, 
In 't stille boekvertrek mag hij zich zalig heeten; 
En, welk genoegen ook den matten blik ontschiet', 
Dat heil ontrooft hem tijd of lotverwisling niet. 
Hem is zoo menig les uit de oudheid bijgebleven! 
Haar taal, eenvoudig schoon, staat hem in 't hart geschreven, 
En, welk een vriendental hij derve op 's levens pad, 
Hij vindt zijn vrienden weêr bij zijnen boekenschat. 
Het beeld des grijzen Cats zweeft hem gestaag voor oogen, 
Die, op zijn Zorgvliet, aan het stadsgewoel onttogen, 
Zich in 't studeervertrek verlustte, en uit de bron 
Der wijsheid en der kunst zich streelend laven kon. 
Dáár was zijn Paradijs voor 't tachtigjarig leven; 
Dáár heeft zijn grijsheid de aarde een' lessenschat gegeven, 
Die ouderdom en jeugd ten veilgen gids nog strekt, 
En 't hart tot waar gevoel voor deugd en godsvrucht wekt. 
O ja! hoe menig oord kan tuigen van de vreugde, 
Die in zijn' wintertijd den achtbren grijz' verheugde, 
Daar menig plekje gronds en welig oevergras 
't Aanschouwden, hoe het hart des ouden dankbaar was, 
En d' Almagt hulde bragt voor 't goed, dat zij mogt schenken. 
Tuig, Boschwijk, hoe uw Feith dien zegen mogt herdenken, 
Als hij, in de eenzaamheid, op uwen schoonen grond, 
Bij beuk of grijzen eik, den zoetsten wellust vond! 
Als hij dáár, uitgelokt door 't ware schoon der ouden, 
Zich in hun' letterhof met geestdrift op mogt houden; 
Als dáár de lofzang klonk, aan God en deugd gewijd, 
Of hij den roem bezong van Neêrlands heldentijd; 
Als zich 't godsdienstig hart ontlastte in feestgezangen, 
Of warme vriendentaal den dichttoon kwam vervangen, 
Hoe vloog de dag dan niet in 't reinst genoegen om! 
Verlustiging was 't hem in 's levens ouderdom. 
 
O zalige avondstond eens welbesteden levens! 
O tijdperk van genot en ware zielrust tevens! 
Hoe welkom zijt gij dus den dankbren grijze niet, 
Die beelden van geluk zich voorgeschilderd ziet! 
Is van 't verkwikte lijf de zoete slaap geweken, 
Dan rijst hij vrolijk op, als 't daglicht aan komt breken. 
Weêrhoudt hem de ouderdom van op gebogen kniên 
Der Almagt lof en dank voor 't gunstgenot te biên, 

{==529==} {>>pagina-aanduiding<<}

De omhoog geslagen blik, de zaamgevouwen handen 
Zijn tolken van zijn hart en heilige offeranden, 
Die hij ten Hemel zendt, nu 't licht is opgegaan 
En door het lommer speelt der zachtbewogen blaân. 
Hij slaat den Bijbel op, en zegt met Isrels zanger: 
‘'k Verzwijg uw weldaân, Heer! mijn Sterkte en Rots! niet langer. 
Gij hebt mij van mijn jeugd geleid, verzorgd, gehoed; 
Gij bleeft me in d' ouderdom en in de grijsheid goed.’ 
O heerlijke ouderdom! al zinkt de kracht ter neder, 
Blij, dankbaar hijgt de geest naar zijnen Oorsprong weder, 
En, wat nog raadsel blijve of digt omsluijerd zij, 
't Lost eens zich op in vreugd en loutre harmonij. 
Al wordt dan ook bij hem welhaast de zilvren keten, 
Waaraan het lamplicht hangt, ontschalmd en losgereten, 
Al staat bij hem weldra de bron des levens stil, 
Hij mort niet, maar hij zwijgt, aanbiddend 's Hemels wil, 
Hij deelt nog menig les van zijne legerstede 
Zijn' gade en kindrental, zijn' dierbre vrienden mede. 
Voor hem was steeds de disch des levens welvoorzien; 
't Wordt tijd, den Gastheer voor 't genootne dank te biên, 
Een baken had hij steeds op 's levens woeste baren: 
De Godsdienst deed hem hier zoo menig klip ontvaren, 
En, met haar licht bekend, wijst hij ze als noordstar aan, 
Om rustig voort te treên tot aan het eind der baan. 
Hier was hem 't aanzijn tijd tot eedler voorbereiding; 
Nu ziet hij uit naar rust, en siddert voor geen scheiding; 
Hij hoopt, gelooft en wacht; hij heeft met vlijt gezaaid; 
De tijd des oogstes naakt, waarin hij rijklijk maait. 
Gelijk op 't heideveld, waar 't vuur der zonnestralen 
Den schedel schroeit en roost; waar, onder 't moeilijk dwalen, 
Noch blad noch loover ruischt of frische schaduw biedt; 
Waar nooit een zilvren stroom ons murmlend tegenvliet; 
Gelijk dan 't oevergras, de koele schaâuw der boomen, 
Of 't kabblen van den vliet langs rijkbebloemde zoomen, 
Den matten reiziger, die naar veraadming smacht, 
In 't uitgestrekt verschiet volvrolijk tegenlacht, - 
Zoo ziet hij, daar hem de aard' geen vreugde meer kan geven, 
Den Dood, als welkom vriend, als Engel, hem omzweven, 
Die hem verkwikking biedt, na de afgelegde reis, 
Die hem uit de aardsche tent het hemelsch lustpaleis 
Straks binnenvoeren zal, waar 's levens boom blijft bloeijen, 
Waar stroomen van genot uit zuivre bronnen vloeijen, 

{==530==} {>>pagina-aanduiding<<}

Waar hij den togtgenoot, die hem te vroeg verliet, 
Als medgezel begroet, als Engel wederziet. 
 
O grijsaard, met de kruin naar 't open graf gebogen, 
Treed toe, en vest met mij op d'achtbren grijze de oogen, 
Die afscheid neemt van de aard', maar op het levenspad 
De deugd vereerde en 't oog op hooger leven had! 
Gij, wie het jeugdig bloed nog stroomt door borst en ader, 
Gij, jongelingen, treedt ook gij zijn sponde nader! 
O weet, niet altijd bloeit de roos op 's levens paân; 
Niet altijd brengt de herfst zijn geurig ooft ons aan; 
Niet altijd streelt de lente ons met haar rijken bloesem; 
Niet altijd is de kelk des levens zonder droesem; 
't Gebouw der vreugd, hoe schoon 't voor 't oog nog prijken mag, 
Schokt, gruizelt ras ineen, als door een' tooverslag! 
O! mist gij dan 't kompas, dat hoeden kan voor stranden, 
Dan derft gij 't uitzigt ook om vrolijk aan te landen; 
Maar voert gij waarheid, regt in jeugd en grijsheid meê, 
Dan blaauwt in 't stervensuur voor u de veilge reê. 
Aanschouwt dien grijsaard daar, op 't sterfbed neergezegen! 
Zijn laatste klokslag slaat; geen redding lacht hem tegen; 
Het doodzweet parelt reeds op 't moêgetobd gelaat; 
De polsslag krimpt; geen beê, geen kunst of liefde baat; 
De dierbren, hem zoo waard, staan schreijend aan zijn sponde; 
Een droeve vriendenrij verzamelt zich in 't ronde, 
En staart met diepe smart den bestevader aan. 
De grijsaard rigt zich op, en spreekt, terwijl een traan 
Hem langs de wangen rolt: ‘Wat treurt gij? staakt uw klagen! 
Ik beef voor 't afscheid niet; veel blijde levensdagen 
Genoot ik uit Gods hand; wat schrikt gij dan en weent? 
Haast breekt de morgen aan, dat de Almagt ons hereent. 
Vrij scheur de dood den band, die ons hier zaam mogt strenglen, 
Zijn arm voert mij van de aard' naar 't rein verblijf der Englen; 
De slagboom heft zich op, die van 't geluk mij scheidt. 
'k Geloofde aan pligt en deugd, aan God en eeuwigheid; 
De zielrust bleef mij bij, hoe buiten de onrust woedde; 
'k Vertrouwde in lief en leed op hooger zorg en hoede, 
En, op die zorg gerust, leg ik het hoofd ter neêr.’ 
Zoo sprak de grijze, bad, en zuchtte, en was niet meer! 
Zoo sterst de brave, en blijft, is 't strijdperk afgeloopen, 
Met opgeruimden geest, op 't loon des Hemels hopen. 

{==531==} {>>pagina-aanduiding<<}

O heerlijke ouderdom, die zulk een einde heeft! 
Hij, die zoo sterven kan, heeft niet vergeefs geleefd. 
 
Wat aan de uitkomst dan moog' falen, 
Wat voor 't menschlijk oog ook zwicht', 
Moedig 't hoofd omhoog gerigt! 
Bij 't geloof aan deugd en pligt, 
Zien we, in onverganklijk licht, 
Moog' de nacht des levens dalen, 
Op ons hoofd eens de eerkroon pralen; 
Eerkroon, allen toegezegd; 
Kroon, den braven weggelegd. 
Kindren, knapen, mannen, grijzen, 
Zoudt gij voor het afscheid ijzen 
Van het hobblig levenspad? 
Laat der wereld goed en schat! 
Boven ligt de vredestad; 
Boven ligt het bloeijend Eden, 
't Land van rust, van zaligheden, 
Waar, in schoone lentepracht, 
Geen verwisseling van jaren 
Zorg of kommer ons zal baren; 
Maar waar steeds, met nieuwe kracht, 
Onze geest zal voorwaarts streven; 
Waar 't gordijn wordt opgeheven; 
Waar 't voor 't zielsoog staat geschreven: 
Sterven is de kroon van 't leven; 
Sterven, weldaad, die ons wacht. 
 
j. van harderwijk, rz. 





De Roomsch-catholijke geestelijkheid en de Bijbel.

(Bijlage tot het jongste Mandement van den Bisschop van Gent, Vaderl. Letteroef. 1837. No. VII. Mengelw.)

Vóór weinige jaren wilde iemand in België de nieuwe uitgave van den Bijbel in de Fransche taal koopen, in 1819 uitgegeven bij de soer te Parijs. De boekverkooper dursde het exemplaar niet afgeven zonder voorafgaande kennisgeving aan een' R.C. geestelijke. De man ontving toen wat

{==532==} {>>pagina-aanduiding<<}
later een exemplaar, doch voorzien met eene schriftelijke waarschuwing in het Fransch; waarbij eene en andere uitgaven des Bijbels voor verdacht worden verklaard, en waartegen dus de leeken op hunne hoede zijn moesten. Het slot dezer waarschuwing luidt, getrouwelijk vertaald, aldus:
‘Eindelijk, zonder iets te bepalen nopens de uitgestrektheid of de grenzen, binnen welke het verbod van het lezen der Heilige Schriften in de volkstaal moet beperkt zijn, lijdt het ten minste geene bedenking, dat het aan alle Catholieke leeken verboden is, om, zonder verlof van hunne Superieuren, den Bijbel in de volkstaal in kettersche en verdachte vertalingen te lezen; waarvoor moeten gehouden worden alle zoodanige, die met geenerlei goedkeuring zijn voorzien. En waarlijk geen Christen heeft reden om in dit opzigt de Kerk van dwaling of verkeerd gedrag te beschuldigen, vermits zij, als onze Moeder, alleenlijk onze behoudenis bedoelende, niet slechts bevoegd, maar ook uit liefde en pligt gehouden is, hetgeen ons zoude kunnen schaden, uit onze handen te nemen.
Te dezer gelegenheid worden de Catholieken gewaarschuwd, op hunne hoede te zijn tegen alles, wat komt van het zich noemende Bijbelgenootschap. Reeds vóór meer dan drie jaren hebben de Poolsche Bisschoppen zich ten sterkste verzet tegen den voortgang van dit Genootschap, en heeft ook onze Heilige Vader, de Paus, bij een Brevet ad hoc, hen ten sterkste aangemaand, om in hunnen godsdienstigen ijver ter verdediging der Catholieke Religie tegen dezen nieuwen aanval voort te gaan.
Nog laatstelijk, in 1819, heeft dezelfde Heilige Vader eenen rondgaanden Brief gezonden aan de Bisschoppen in Ierland, bij welken deze Kerkhoofden worden vermaand, bij de ingewanden van Jezus Christus, om zich tegen de Bijbelsche Scholen (Ecoles Bibliques) te verzetten.
De Bijbel, welken het genoemd Genootschap met zoo veel ijver doet drukken en verspreiden, ten minste die van Londen, 1814, hebbende den stempel van het Nederlandsch Bijbelgenootschap, dien ik thans voor mij heb, is geheel en al gebrekkig en kettersch. Verscheidene boeken der Heilige Schriften ontbreken geheel of ten deele. In 't algemeen vindt men daarin oneindig veel verdraaide plaatsen,’ enz. enz.

‘Den 2 Maart, 1820.’


{==533==} {>>pagina-aanduiding<<}

Gedachten uit en voor dezen tijd, door Mordax Quck.

Ei, schoone vrouwen! waarom wilt gij door uiterlijken zinnelijken tooi veroveren, door bonte, schitterende kleuren, zoolang gij het blaauw en bruin en zwart uwer oogen nog hebt, waarin uwe ziel behoort te spreken? Gij kunt de mannen zoo gemakkelijk regeren, door uw gemoed, door uwe woorden; maar gelooft gij daarom, dat zij zullen overwonnen worden door eenige bonte, aan en op elkander genaaide lappen, welke uwe dienstmaagd, even zoo goed als gij, bij sinkel of bahlmann kan koopen? O gij schoone dwazen! gij wilt uwe heeren en meesters verschalken; maar weet gij dan niet, dat zij, die u beminnen en huwen, nog iets anders verlangen, dan eenige japonnen, hoeden en mantels? Gij schijnt te gelooven, dat wij mannen u onder en in den arm zullen nemen wegens uwe garderôbe; - als gij niets beters hebt, gaat dan naar den schouwburg of op de pantoffelparade: ook voor zulke waar is er steeds nog wel deze of gene kooper, uwer waardig; want aan modegekken ontbreekt het, helaas! onder onze jongelingschap nog geenszins.
Gij neemt, lieve dames! het boven gezegde zeer kwalijk, niet waar? Dat verheugt mij; want daaruit zal ik afleiden, dat gij nog iets beters hebt dan uwe kleeding, b.v. uw' echtgenoot, uwe kinderen, uw' kelder en zolder. Gij kunt immers, des verkiezende, op deze twee laatste plaatsen verschijnen in een bevallig negligé; dan behoudt gij ook daar uwe waarde. - Overreedt uwen zachtmoedigen heer gemaal, dat hij een boek, een rok of een jas minder koope, ten einde gij een kleedingstuk meer hebt; en als uw gemaal dan werkelijk toegeeft - dan zette hij uwe muts op, en gij weest het hoofd! - Uwe kinderen, lieve schoonen! gij kunt ze waarlijk niet langer in huis hebben, als gij ze niet in een nieuwmodisch Engelsch of Fransch liverei- of arlekijnenpak steekt - anders mogen het uwe kinderen niet zijn. Of de kleine menschen ijdel, kleedingziek en bespottelijk worden, dat zegt niets, als slechts mijnheer A. en mevrouw B., die u toevallig ontmoeten, zeggen: ‘O, wat zijn dat charmante kinderen! hoe lief gekleed!’ Wanneer uwe kinderen zedelijk lief waren, en niet tevens in een bont papegaaijenkleed, hoe zoudt gij weenen, arme moeders! - maar ik, ik ween over u.

{==534==} {>>pagina-aanduiding<<}

Tweede, derde en vierde huwelijken zijn loterlijloten, waar de gunstigste kansen nog zeer ongunstig zijn, want de hoogste prijzen der eerste en waarachtige liefde zijn er reeds uit; in deze klasse zijn drommels veel nieten. 't Kan echter goed gaan, als de nieuwe papa of de nieuwe mama en de nieuwe kinderen van beide zijden geconvenieerd hebben, om net zoo te doen, alsof zij elkander allen hartelijk liefhadden. In den beginne lukt dat dikwijls nog al wel; maar soms komt de gedachte aan hem of haar, die reeds in het graf ligt, zeer te onpas zich aanmelden, en men wordt gewaar, dat de rozenband eene halsketen is geworden, met de punten naar binnen, zoo als men de honden pleegt om te doen. Over het lot der kinderen, die een dacapo-mama of papa ontvangen, beslisse de ondervinding - het woordje stief klinkt nimmer lief; maar als er nu bij dat woordje 50 of 60,000 gulden komt? Pardonnez! c'est tout autre chose; - nu is het: liefste nieuwe mama, beste nieuwe papa! En zoo als de ouden zingen, piepen de jongen.

De geleerden kunnen het toch niet helpen, dat zij dikmaals ongelukkige echtgenooten zijn: voor titels en toga's en allerlei signalementen koopt men de liefde van eene vrouw niet, wel somtijds hare hand bij hare revenuen - meer wil dikwerf een geleerde ook niet: als hij maar iemand heeft, die zijne huishouding waarneemt, zijne vrienden kan ontvangen, en hem van het lastige kindergeschreeuw ontheft, dat is reeds veel gewonnen. Erft de geleerdheid van den man op de vrouw over, dan weet ik geen' raad, dan dat men de arme kinderen, een twee drie, naar eene kostschool zende, en voor de geleerde vrouw, boven de keuken, eene studeerkamer en een laboratorium bouwe, waar zij de dienstmaagd kan hooren, die potten en pannen breekt; - daar kan de sapho van onzen tijd dan eene roerende Ode op maken!

De dichter Fontanes, als bleeker, tijdens de eerste Fransche omwenteling.

Ten tijde der gedenkwaardige belegering van Lyon bevond fontanes zich in de bijna platgeschotene stad opgesloten.

{==535==} {>>pagina-aanduiding<<}
Bommen hadden zijn huis in brand gestoken, en van eene vrij aanmerkelijke som, welke hij aan goud, zilver en assignaten in hetzelve bijeen had, heeft hij nimmer iets wedergezien. Des te angstiger, daar hij, na de overgave, ook zijne jonge vrouw en een kind, van hetwelk zij eerst onlangs verlost was, te redden had, besloot hij alles te wagen, om slechts buiten de stad te geraken. Nadat hij eene eerste moeijelijkheid, die namelijk om eenen pas te bekomen, overwonnen had, deed zich eene tweede op, om welke te boven te komen men natuurlijk onderstellen moest, dat alle hulpmiddelen van den vindingrijksten geest waarschijnlijk ontoereikend zouden zijn; hij wilde namelijk eenige goederen van waarde, eene vrij groote menigte zilverwerk, en onder hetzelve ook anti-republikeinsche kostbaarheden, met zich voeren, met name eenen kelk, die eens door den Koning van Sardinië aan de familie vereerd en met deszelfs wapen versierd was. Dat kostbaar stuk vooral was het, waarvan de vervoer hem verlegen maakte. Een kelk, een stuk kerkzilver! en dan nog met het wapen van eenen Koning voorzien! Zoo iets maakte iemand driedubbel tot een' pitt en een' coburg. Vertrekken moest men volstrekt, wilde men zich niet aan eenen wissen dood ter prooije geven; maar kon hij het met achterlating zijner eenige hulpmiddelen? Wie kon weten, waarhenen men zou moeten vlugten; wie, hoe lang de ballingschap zou duren? Eene vrouw, een kind, en met deze eene onzekere toekomst! Fontanes nam zijn besluit; hij ging naar zekeren revolutionair, die overigens een hupsche en eerlijke ziel was; een' boomkweeker, nog onlangs welgesteld, maar thans bijna tot armoede vervallen, sedert boomgaarden en tuinen, tevens met de sloten en landhuizen, vernield geworden waren; sedert de republikeinsche grond geene andere boomen meer dragen mogt dan - den vrijheidsboom. In het huis van dien man ontdeed de dichter zich van alles, wat naar
den voornamen heer zweemde, en stak zich daarentegen in een volledig sansculottenpak: ongepoederd, sluik nederhangend haar, eene wijde lange broek, schoenen met spijkers in de zolen en vooral zonder gespen, die als patriottische gift aan het vaderland geofferd moesten worden.
Eindelijk ziet men een' boeren-bleeker, met een' zwaren draagkorf beladen, uit het huis treden - het was onze fontanes. Onder het hoog opgepakte linnen ligt het zilver-
{==536==} {>>pagina-aanduiding<<}
goed, zelfs de gevaarlijke kelk, verborgen. De voorgewende boer schuift langzaam en zwoegend onder zijnen last voorwaarts; op eenigen afstand volgt zijn gezin met den pas. Maar de weg voert voorbij de guillotine; zij is permanent, steeds dreigend, steeds onvermoeid bezig. Fontanes ijst, zijne jonge vrouw verbleekt, de toestand is hagchelijk. Eenen anderen weg in te slaan zou argwaan gewekt hebben, maar door te gaan kon ook in het verderf voeren; niet naar het moordtuig op te zien zou als misdadige afschuw voor hetzelve uitgelegd hebben kunnen worden, en eene oplettendheid wekken, welke men zoo vele redenen had te vermijden; en hoe kon men aan den anderen kant van zich verkrijgen het oog op de slagtbijl te slaan, waaraan misschien het bloed eens vriends nog kleefde! Doch de opgaaf was nu eenmaal, behoedzaam te werk gaan en zich te buigen onder de noodwendigheid. Fontanes derhalve blijft met achterovergebogen lijf, vooruitgerekten hals en half openen mond het schavot staan aangapen, terwijl hij met de handen de riemen van zijnen draagkorf optrekt, even als wilde hij zich den last daarvan verligten.
Terstond trad een kerel met woesten blik op hem toe, een der genen, die deze plaats nimmer verlieten, en welke men de wachters der guillotine had kunnen noemen.
‘Ben je bang voor je keel,’ duwde hij fontanes toe, ‘dat je het nationale scheermes zoo naauwkeurig bekijkt?’
‘Wel nou nog mooijer! Ben ik dan een soederalist, dat ik bang zou wezen? Kijk mij maar eens regt aan; zien de aristocraten er zoo uit als ik?’
Middelerwijl was Mevrouw fontanes genaderd, met een benaauwd hart, maar met het oog op haar kind geslagen, om in deszelfs aanblik kracht te zoeken.
‘En wat is dan wel je hantering?’ vroeg nu een tweede knaap.
‘Ik win den kost met linnenbleeken.’
‘En die daar, wie is die?’
‘Wel, dat is nu weêr onnoozel gevraagd! Daar, kijk dien kleinen jongen eens aan; lijkt hij niet naar mij als het eene ei naar het andere? En moeder is ook niet van de leelijkste, wat zeg je? Ja, ja, ik kijk goed uit mijn oogen, als ik kies!’
‘Maar je bekijkt toch de guillotine, alsof je?...’
‘En waarom zou ik haar niet bekijken, man? Is het

{==537==} {>>pagina-aanduiding<<}
misschien verboden? Wel, op de guillotine berust immers het heil des volks; en hoe zou het ons, jou, mijn en onze vrienden, wel gaan, als zij er niet was?’
‘Ja, daar spreek je een waar woord, maatje! Weg met de muscadins! Voort met de aristocraten! Leve de republiek!’
‘Zoo is het ook; leven moet zij!’
‘Leve de guillotine!’ vervolgde het geboefte.
In dezen kannibalen-kreet kon fontanes dan toch niet instemmen, en zijne vrouw sidderde als een riet. Met de hand, waarin zij het kind niet hield, tastte zij in het rond naar eenig steunsel, daar zij vreesde neêr te zinken en dus alles te verraden.
‘Kom, vrouw, wij willen ook eens het liedje van onze vrienden opdreunen. Ah ça ira, ça ira, ça ira! les muscadins à la lanterne! Kijk, het hart verdaagt, als men zoo iets zingt!’
‘Maar nog meer, als men het ook danst - kom, reik mij de hand en zet dien pakmand neêr.’
‘Ja, maar.....’
‘Nou, je mand zal geen leed gebeuren! Zet hem neêr; of is hij je op den rug gelijmd?’
En nu dringt de geheele troep als razend op fontanes toe, om hem den korf van den rug te nemen. In den beginne streeft hij tegen; maar spoedig laat hij gebeuren, wat hij niet verhinderen kan, en wischt zich het ijskoude zweet van het voorhoofd. Hij begrijpt, dat alles verloren is. Reeds hebben zij den korf in handen; zij zetten dien op een' hoop steenen; hij ziet reeds, hoe zij onder zijn goed beginnen rond te woelen. Een oogenblik nog en zij vinden den kelk, en dan is aan geene redding meer te denken. Hij wil zich reeds gevangen geven, en alleen genade smeeken voor zijne vrouw, voor de moeder, die krampachtig haar kind aan den boezem drukt. Hij ziet haar aan; hij poogt vergiffenis te lezen in de oogen dergene, welke hij zich beschuldigt in het verderf gesleept te hebben. Maar plotseling herneemt hij weder hoop en beradenheid; hij heft eenen vreugdekreet aan, en klapt in de handen.
‘Je bent een vrolijke vent,’ roepen de vrienden en broeders.
‘En ik heb er reden toe. Daar valt mij een denkbeeld in, een heerlijk denkbeeld! Mijne vrouw, die daar staat,

{==538==} {>>pagina-aanduiding<<}
moet de Carmagnole dansen. Sapperment, zoo iets doet nieuwen lust en krachten krijgen!’
Zijne gade zag hem met blikken vol wanhoop aan; hij echter voer voort: ‘Nu nu, niet zoo beschimmeld....het zijn immers vrienden!.... en gijlieden, neemt het haar niet kwalijk; zij is jong en bloode. Heda, wie wil mijn' korf in bewaring nemen, en mijn kind er bij, dat spreekt van zelf?.... Maar zacht wat, zacht wat! Legt den kleinen er boven op!.... Die slaapt op bundels linnen, als op een donzen bed; hij is er nu eenmaal aan gewoon. Komaan nu, vrouw, hier met de hand! En gij anderen, pakt aan! allen in een' kring, en nu de patriottische rondedans.’
De moeder had hem begrepen; zij wierp zich mede in den kring, en, terwijl de mond van het edele paar, zoo goed het gaan wilde, de ijselijke woorden der Carmagnole nazong, baden zij in hun hart den Algoede om vergiffenis.
Toen de dans ten einde was, nam de moeder haar kind weder op den arm, terwijl fontanes zich zijn' korf op den rug deed heffen, vervolgens den lieven kameraden, tot teeken van broederschap, de hand drukte, en onder het heengaan het chant du départ begon te fluiten, dat mehul's lied in vergetelheid gebragt had.

De drie reisgezellen.

Thomas moore is, in zijne zoo belangrijke levensbeschrijving van Lord byron, verscheidene der jongelingsgrappen van zijnen held met stilzwijgen voorbijgegaan, die echter, gelijk al wat dien grooten dichter betreft, verdienen aan de vergetelheid ontrukt te worden: Tot dezelve behoort ook deze:
Het is bekend, dat de jonge dichter tot lieveling eenen beer had, met welken hij in bijna onscheidbare vriendschap leefde.
Een van de grootste vermaken zijner Lordschap bestond daarin, met zijnen ruigen speelmakker te boksen en te worstelen.
Eens moest byron plotseling eene reis naar Nottingham doen. Hij nam op eene postkoets twee plaatsen voor ‘de Heeren byron en bruin.’ Het was een donkere Novembernacht; kort vóór acht ure des avonds, den tijd van het afrijden, kwamen de beide vrienden met eene huurkoets

{==539==} {>>pagina-aanduiding<<}
in Lombard-straat aan. Het portier van het postrijtuig wordt op verlangen van den Lord geopend. Byron drukt zijne eigene reismuts den Heere bruin op den kop, schuift hem in den wagen, springt er vervolgens zelf in, en doet zijnen reismakker naast zich plaats nemen. De ernstige figuur geleek in deze houding niet kwalijk naar eenen kwaker, in een' bruinen ruiglakenschen overrok gewikkeld. Zij vulden met hun beiden de achterbank geheel, en het trof juist zoo, dat Lord byron en Heer bruin de eenige passagiers waren, die van het posthuis afreden.
Te Islington werd ondertusschen het reisgezelschap met eenen derden vermeerderd; het was een eerzaam burgermannetje, kleedermaker van zijn ambacht, en dus een heerlijk reisgenoot voor den geestrijken jongen Lord.
Er werd in den wagen geen woord gewisseld, tot dat hij den heuvel van Highgate opreed. Welk eene foltering moest zoo lang een zwijgen voor een' ouden praatzieken snijder wezen! Heer knipschaar kon ook zijne tong nu geen' oogenblik langer in toom houden: ‘Dat was toch een fataal artikel van daag in de krant, van dien weêrgaschen kerel, dien bonaparte!’ begon hij, terwijl hij zich tot zijne reismakkers wendde.
Een luid gesnork van Mijnheer bruin was het eenige antwoord, hetwelk op den aanval van den kleinen snijder tegen den grooten veldheer volgde.
Meester knipschaar schudde verdrietig het hoofd over het, zoo hij meende, geweldige slapen van dengeen, dien hij aansprak, en keerde zich naar den reiziger in den anderen hoek, doch ook deze bleef zoo stom als een visch: ‘Die zal nu misschien wel doof of ten minste hardhoorend wezen; een verwenscht reisgezelschap!’ dacht de kleine snijder, en met sterker aanhef van stem begon hij op nieuw: ‘Dat is dan toch eens een regt donkere en koude nacht, Mijnheer!’ Lord byron kon met moeite zijn lagchen bedwingen, maar gaf geen antwoord. - Nu was het geduld van den ridder der naald ten einde; praten moest hij, het kostte wat het wilde, en, zich tot den regt tegen hem over zittenden Heer bruin keerende, poogde hij, om, zoo mogelijk, hem wakker te maken, met de vingers een' zijner roksknoopen te vatten, doch ontmoette nergens iets anders dan een' ruigen pels. ‘Sakkerdeboeren, een lekkere, warme reisjas voor zulk een weder!’ grinnikte de snijder; maar, snorken en brommen was al het antwoord, dat hij van den Heer bruin ontving. Door deze laatste proeve eindelijk overtuigd, dat het hem niet gelukken zou, zijne reismakkers tot spreken te brengen, werd de kleeder-kunstenaar het doen van verdere pogingen moede, gaf zijner tong heilig-avond, en viel in slaap.
Aurora's rozenstraal drong reeds den wagen in, toen de snijder ontwaakte; maar, o hemel! met welk eenen schrik! Het eerste voorwerp, hetwelk hij gewaar werd, was de geweldige kop des beers, wiens snuit, daar hij al slapende het

{==540==} {>>pagina-aanduiding<<}
hoofd gebogen had, zich uiterst digt aan zijne keel bevond. ‘God in den hemel!’ riep hij; ‘de Heer in den warmen reisjas is waarachtig een beer! Hou op, koetsier, hou op! Help! Moord! Er uit! Ik moet er uit!’ En met alle krachtinspanning, tot welke het ventje in staat was, stiet hij het portier open, en een' geweldigen sprong nemende stoof hij naar buiten, zoodat Lord byron en zijn beer in het uitsluitend bezit van den wagen bleven, daar geene voorstellingen in staat waren, den snijder weder in het rijtuig te brengen, maar hij liever verkoos, zijne plaats boven op hetzelve te kiezen.
De postlijst, waarop de namen byron and brown gevonden worden, is nog tegenwoordig voorhanden, en deze jeugdelijke grap van den edelen Lord wordt, langs gemelden postweg, nog menigmaal aan de reizigers verteld.

Elk zijne equipage.


A. 
 
Zaagt gij dat vreemd gespan, in 't blank gareel geslagen, 
Dat knabbelt op 't gebit en schuimt van fieren moed?... 
 
B. 
 
'k Was zoo gelukkig niet. Maar, gun mij u te vragen: 
Is 't van Arabisch, Turksch, of Fransch of Engelsch bloed? 
 
A. 
 
Niets van dit alles, vriend! 't Zijn - met verlof - 't zijn vlooijen! 
Gij lacht; maar, wil zoo ver die vinding niet vergooijen: 
Bedenk, dat thans elk burgerman 
Zijne equipage houden kan! 

Eene stootende misstelling haast zich de Redactie, op verzoek des Auteurs, aan te wijzen. In de Noot onder de eerste bladzijde van het Iets ter Vereering van westerbaen staat: van alle welke Maatschappijen de Steller Hoofdbestuurder of Honorair Lid was. In plaats van de Steller moet natuurlijk gelezen worden: de Overledene (Ds. westerbaen.)

No. VI. Mengelw. bl. 297. reg. 4. leze men: bl. 253.
- - bl. 300. reg. 13: Lyceum.
- - bl. 301. reg. 19: Mnemoniek.
- - bl. 328. reg. 14: in haren omtrek.
No. VII. bl. 353. in de noot: De uitgang in uir.
- - bl. 362. reg. 11 v.o.: dan.
No. VIII. bl. 410. reg. 10 v.o.: Schotsche.
No. IX. bl. 462. reg. 16 v.o.: organen houden.
- - ald. reg. 9 v.o.: de organen.
- - bl. 465. reg. 10: den anderen.
- - bl. 470. reg. 14 v.o.: men niemand vinden.
- - bl. 480. reg. 14 v.o.: nog.






{==541==} {>>pagina-aanduiding<<}

Mengelwerk.

Iets, naar aanleiding van den medegedeelden brief des heeren Julius over de Amerikaansche stelsels van verbetering, door W.H. Warnsinck, Bz.

Toen ik de vertaling van den in 't hoofd dezes genoemden brief ondernam, rees, gelijktijdig, bij mij het denkbeeld, om, naar aanleiding van den belangrijken arbeid des oorspronkelijken Schrijvers, aan mijne Landgenooten het een en ander, met betrekking tot onze vaderlandsche Gevangenissen, mede te deelen, hetwelk geacht kan worden minder algemeen bekend te zijn, of ook, welligt, hier en elders, van ondergeschikt belang wordt beschouwd, maar hetwelk, desonaangezien, eene nadere kennisneming en overweging schijnt te verdienen; immers indien men, met eenige kennis van omstandigheden en zaken en meer dan oppervlakkig, over den tegenwoordigen toestand van de Nederlandsche Gevangenissen wenscht te oordeelen.
De zaak der gevangenissen en gevangenen heeft, inzonderheid sedert den jare 1823, hier te lande eene meer algemeene aandacht tot zich getrokken, dan zulks vroeger het geval was of kon zijn; en de belangstelling des publieks desaangaande is almede door de oprigting van het Nederlandsche Genootschap: Tot zedelijke verbetering der Gevangenen, en de door hetzelve opgemaakte en verspreide jaarlijksche Verslagen, bevorderd. Immers droeg men, over het algemeen, in vorige tijdperken, weinig kennis aangaande de inwendige inrigting en het beheer eener gevangenis en den toestand en gesteldheid der gevangenen.
Dit laatste moet niemand bevreemden. Eene gevangenis heeft niets, dat ons uitlokt, om met derzelver inwendige gesteldheid bekend te worden; en zij, die zich

{==542==} {>>pagina-aanduiding<<}
in dezelve bevinden, bezitten veelmeer alwat ons van hen verwijdert, dan dat wij eene nadere kennismaking zouden kunnen wenschen of verlangen; want op die allen, minder of meerder schuldigen en gestraften, rust het vonnis der veroordeeling, door de Geregtigheid geveld. Zij dragen in de gevangenis het gewigt der straf, uitgesproken over de misdrijven, waaraan zij zich schuldig hebben gemaakt; en, bij het gevoel van eerbied voor de uitoefening van het onkreukbaar en heilig regt, en het diep en innig besef van de schuld der veroordeelden, was het niet vreemd, dat hun toestand weinig belangneming kon wekken.
Men is echter van deze denkwijze allengskens teruggekomen, sedert het tijdstip, dat men de gevangenen wel, en in de eerste plaats, als misdadigen en boosdoeners, maar ook als verdoolden en ongelukkigen heeft leeren beschouwen. Dan, de meerdere belangstelling in derzelver lot is evenwel, in vergelijking met vroegere dagen, niet zóó groot en algemeen, als men, redelijkerwijze, bij eene zoo menschlievende Natie als de onze, zou mogen wachten: immers bij verre de meesten is en blijft de gesteldheid der gevangenissen en de toestand der veroordeelden geheel vreemd aan den kring hunner beschouwing; en dit wel, omdat men het belang der zaak of geheel niet, of niet genoegzaam inziet. Dezelve staat evenwel met onszelven en onze aangelegenheden, met onze persoonlijke veiligheid en die onzer bezittingen in een te naauw verband, dan dat wij omtrent dezelve geheel onkundig zouden wenschen te blijven. Of heeft niet ieder een wezenlijk belang bij een zoo aangelegen onderwerp? Het is wel zoo, dat het mij, wanneer ik in mijn' persoon of bezittingen ben aangerand, tot gerustheid verstrekt, de zekerheid te hebben, dat de snoode aanrander door den Regter achterhaald werd, dat hij zijn vonnis ontving, en, gedurende een aantal jaren, zijn wanbedrijf in eenen kerker boeten moet. Maar, eene angstige bezorgdheid en vreeze bekruipen mij, bij de voorstelling der vraag: ‘of daarmede het gevaar,

{==543==} {>>pagina-aanduiding<<}
voor nu en altijd, is afgewend?’ Eens toch keert de vroeger veroordeelde, na het eindigen van zijnen straftijd, in het maatschappelijk leven terug, en welligt staat mij dan een vernieuwde en mogelijk noodlottiger aanval te duchten! Daarom, en alzoo om den wille van mijn eigen welbegrepen belang, kan het mij geenszins onverschillig zijn, te weten, wat er met den veroordeelde, gedurende den tijd zijner hechtenis, gebeure, en wordt mijn verlangen opgewekt, om te weten, of ik eenige hoop zou mogen voeden, dat hij den kerker verliet met betere gezindheden, dan waarmede hij denzelven eenmaal binnentrad. Hoe, echter, kome ik tot die wetenschap, zonder eenige nadere en meer bepaalde kennis aangaande de inrigting, den toestand en het bestuur der gevangenissen en de gesteldheid van hen, die in dezelve zijn opgesloten?
Gesteld echter, dat ik geene vreeze hoegenaamd heb te koesteren, omtrent de veiligheid van mijnen persoon of bezittingen; in dit geval heb ik, als burger van den Staat, belang bij het lot mijner medeburgers, en moet mij, als mensch, de toestand mijner medemenschen ter harte gaan. Of is niet de misdadiger, de grootste zelfs, mijn medemensch, en mag hij, uithoofde van deze naauwe betrekking, mij immer onverschillig worden? Kan en mag ik, als mensch, ongevoelig en werkeloos blijven, wanneer er zich eenig uitzigt opdoet, waardoor ik het mijne zou kunnen toebrengen, om den misdadiger te verbeteren, en, als zoodanig, eenmaal aan de maatschappij terug te schenken?
Is de kennisneming aangaande gevangenen en gevangenissen, uit dien hoofde, geenszins van belang ontbloot, niet minder bevorderlijk is zij aan de kennis van onszelven, de wereld en onze medemenschen, en kan zij ons daarbij gewigtige voordeelen aanbrengen. Mogten wij velen van onze Lezers tot die kennisneming opwekken, en derzelver belangstelling winnen voor het onderwerp, waarover wij handelen; dan zouden wij de geringe moei-
{==544==} {>>pagina-aanduiding<<}
te, aan de vervaardiging van dit opstel besteed, overvloedig beloond achten!

De toestand van onze vaderlandsche gevangenissen was, in de laatste helft der voorgaande eeuw, allezins lofwaardig, en, vooral in vergelijking van die in andere beschaafde Staten van Europa, voortreffelijk te noemen; zonder dat, bij het bestuur over dezelve, door onze Voorouders, aan eenig stelsel werd gedacht. Evenmin werd er eenige eenheid van administratie in de verschillende Gevangen-, Tucht- of Verbeterhuizen waargenomen, en had schier elke Provincie, Stad of Baljuwschap derzelver eigenaardige bepalingen en verordeningen van beheer, verschillende van die, welke elders werden gevonden. Mogt echter eene gewenschte eenparigheid, in de letter van voorschrift of reglement, hebben ontbroken, dit ontbrekende werd, destijds, op eene andere wijze aangevuld, en daardoor werd eene zedelijke eenvormigheid geboren, die nergens elders, in die mate, werd aangetroffen. Deze zedelijke eenvormigheid, bij alle verschil in voorschrift en regel, was in het volkskarakter gegrond; en daarom vond men orde, tucht, reinheid, menschenliefde en eenen godsdienstigen zin binnen de verblijven der misdaad en der boete; want al dit goede had, zoo wel in de stille woning van den vreedzamen burger, als in een groot aantal weldadige gestichten, deszelfs heilzamen invloed doen kennen, en werd van daar in de verblijven der ellende en van het naberouw als 't ware overgeplant. Hierdoor, en hierdoor alleen, was de toestand onzer gevangenissen, in vergelijking met die van andere Staten, allergunstigst te noemen; en daarom kon ook de edele howard, die, omstreeks het jaar 1781, ons Vaderland bezocht, een uitnemend getuigenis van de gesteldheid onzer gevangenhuizen afleggen. Dezelve konden, in een Land en bij een Volk als het onze, bij geene mogelijkheid in eenen
slechten, verwaarloosden toestand zijn. Eere zij der nagedachtenisse onzer Voorvaderen!

{==545==} {>>pagina-aanduiding<<}

Maar tevens en met de verschijning van den menschlievenden Brit, was ook, voor de gevangenissen van Europa, een nieuw tijdperk geopend. Het was den edelen man, die, gedurende eene harde krijgsgevangenschap, de Fransche bagno's en galeislaven had leeren kennen, niet genoeg, de diepte der menschelijke ellende te hebben gepeild: als een kundig geneesheer, wilde hij ook het lijden der menschheid verzachten. Hijzelf, en met hem zijne vrienden en navolgers, traden op als hervormers, om, zoo mogelijk, het groote werk der verbetering aan te vangen en voort te zetten, en de eindelijke voltooijing over te laten aan de weldoende hand der Voorzienigheid. Het ligt niet in ons plan, om te vermelden, wat daartoe werd ondernomen en beproefd; genoeg zij het, te zeggen, dat, gedurende de laatstverloopene vijftig jaren, de toestand der gevangenissen, in de oude en nieuwe wereld, aanmerkelijk van gedaante is veranderd en verbeterd. Men dacht daartoe onderscheidene stelsels uit, bragt die in beoefening, en beproefde dezelve; de ervaring van elders werd geraadpleegd; men wisselde onderling van gedachten, en wat men goed en doeltreffend oordeelde werd overgenomen en te werk gesteld. Hier en ginds ondersteunden Wijsgeeren en Menschenvrienden de pogingen, door Wetgevers en Staatslieden ondernomen, tot verbetering der gevangenistucht, en, in de eerste plaats, waren Engeland en Amerika vruchtbaar in Vereenigingen, Maatschappijen en Genootschappen, die niets anders bedoelden, dan om de verstandelijke en zedelijke behoeften van onkundige en zedelooze menschen, zoo veel mogelijk, te vervullen, en daardoor zoo wel aan die beklagenswaardigen, als aan de burgermaatschappij, eene weldaad te bewijzen, waarop men, in vroeger tijd en onder geheel andere omstandigheden, naauwelijks had durven hopen.
In Nederland bespeurde men echter schier niets van dit alles; en daarvoor bestond, in de goede gesteldheid der gevangenissen, over het algemeen, een genoegzame grond. Dezelve lieten toch, vooral bij vergelijking

{==546==} {>>pagina-aanduiding<<}
met de kerkers in andere Staten, zoo weinig te wenschen over, en de verbeteringen elders werden zoo tragelijk voortgezet, of hadden met zoo vele mislukking te kampen, dat er nog altijd genoeg ten voordeele onzer verschillende gevangenisinrigtingen kon worden aangevoerd. Overal elders viel zoo verbazend veel te verbeteren en te herstellen, dat men jaren arbeids behoefde, om, in het bedoelde opzigt, met Nederland op ééne lijn te kunnen geplaatst worden; en Nederland kon alzoo den wel en wettig verworven roem nog langen tijd bevestigen en bewaren, zonder het noodig te keuren, af te wijken van het eenmaal ingeslagen spoor.
En was het daarenboven dan nog wel zoo zeker, dat men elders den eenigen en goeden weg ter verbetering had gevonden? Zag men niet veeleer schoone theoriën, proefnemingen en mislukkingen, en werd het daarom niet veiliger, om, onzerzijds, met kalme bedaardheid, te wachten, tot dat de ondervinding haar goedkeurend zegel zou hebben gehecht op alwat elders, meer stelselmatig, werd ondernomen? De wijsheid gebood dit, en de bedachtzaamheid der Vaderen maakte het hun ten pligt.
Inmiddels ging men, buiten ons Vaderland, werkelijk voorwaarts. Alle onderwerpen, die met de inrigting en tucht der gevangenissen onafscheidelijk vereenigd zijn, werden meer wijsgeerig beschouwd en toegepast, en zeer veel goeds en lofwaardigs had men overal te danken aan het meer en meer veldwinnend denkbeeld, om de, volgens de uitspraak der wetten, toegepaste straf als een middel te bezigen tot verstandelijke beschaving en zedelijke verbetering van den gevangene; een denkbeeld, waaraan vroeger minder, of wel minder bepaaldelijk, was gedacht.
De gewigtige en doorgaans noodlottige staatsgebeurtenissen in ons Vaderland, op het einde der vorige en bij het begin der tegenwoordige eeuw, waren ook tevens, uit eigen aard, weinig geschikt, om tot bepaalde en meer rustige overwegingen te leiden; en alhoewel zich, nu of dan, onderscheidene stemmen lieten hooren, tot

{==547==} {>>pagina-aanduiding<<}
aanwijzing der bestaande leemten en ter verbetering van het gebrekkige, een en ander bleef zonder merkbaar gevolg; tot dat eindelijk, na de verlossing en herstelling des Vaderlands, in 1813, het geëerbiedigd Hoofd van den Staat Hoogstdeszelfs aandacht ook op de gesteldheid der gevangenissen en den toestand der gevangenen vestigde, en eene Commissie benoemde, ten einde dit aangelegen onderwerp rijpelijk te onderzoeken, en omtrent hetzelve te dienen van consideratiën en advies.
Door de vereeniging van België met de zeven voormalige Provinciën, in 1815 voorgevallen, was voor de bedoelde Staatscommissie een uitgebreid veld ter beschouwing geopend. In het stelsel, in het Huis van Reclusie te Gent gevolgd, lag toch de kiem besloten van de denkbeelden, in later tijd te Nieuwyork en Auburn toegepast. Deze denkbeelden waren sedert, vooral op grond der ervaring, gewijzigd, en in vele Amerikaansche en Engelsche gevangenissen in praktijk gebragt. Dan, er was nog te weinig tijds sedert de invoering van het Auburnsche stelsel verloopen, dan dat men zich, geheel onvoorwaardelijk, ten voordeele van hetzelve zou hebben kunnen verklaren, of, op genoegzame gronden, had mogen besluiten, om hetzelve aan te nemen als eenigen grondslag eener geheel nieuwe instelling, waarbij, onder meerder, ook vooral de plaatselijke gelegenheid onzer gevangenissen in aanmerking komen moest. Men bepaalde zich derhalve over het geheel bij het stelsel der gevangenis te Gent, met uitzondering van de afscheiding der veroordeelden gedurende den nacht; en het uitvoerig en belangrijk Rapport der Staatscommissie legde, ten jare 1822, den grondslag tot de thans bestaande gevangenisinrigting in dit Koningrijk.
Ten genoemden jare was het nieuwere stelsel van Pennsylvanië, naar aanleiding der Glasgowsche instellingen in werking gebragt, nog van te korten duur, om als maatstaf te kunnen dienen; terwijl er zich tegen dat van Auburn belangrijke bedenkingen begonnen op te doen. Neemt men nu dit een en ander in aanmerking, dan zal men

{==548==} {>>pagina-aanduiding<<}
zich voorzeker genoopt gevoelen om te erkennen, dat, in de gegevene omstandigheden, en de lokale gesteldheid der gevangenhuizen in aanmerking genomen zijnde, het thans bestaande gevangenisstelsel als zeer voegzaam en allezins gepast behoort te worden aangemerkt. Deszelfs grondbeginsel berust, gelijk dat van Auburn, op gemeenschappelijken arbeid der veroordeelden gedurende den dag, met uitzondering der eenzame slaapcellen, terwijl ieder zijne hangmat in groote lokalen gereed vindt, en verschilt alzoo geheel van dat van Pennsylvanië, waarbij de eenzame opsluiting, bij dag en nacht, als hoofdbeginsel gevolgd wordt.
Dit beknopt berigt zal onze Lezers, gelijk wij vertrouwen, eenigzins meer van nabij hebben bekend gemaakt met den geest onzer gevangenisinrigting, en het hoofdbeginsel, waarop dezelve gevestigd is. Die inrigting verdient voorzeker verre de voorkeuze boven de voormaals hier te lande bestaan hebbende, maar onderling uiteenloopende, provinciale of stedelijke reglementen en bepalingen, waaraan de noodige eenheid ontbrak, om van eene algemeene toepassing te kunnen zijn; en de verbeterde inrigting heeft alzoo alle aanspraak op onze goedkeuring en lof, al is het ook, dat wij den wensch niet kunnen onderdrukken, dat hetgeen onze gevangenhuizen, hier of elders, alsnog gebrekkigs mogen opleveren, eenmaal moge verbeterd en weggenomen worden, en daarmede, allengskens, de hinderpalen mogen worden opgeruimd, die de zedelijke verbetering van den misdadiger in den weg staan.

Het stelsel van Pennsylvanië zal wel steeds eene en andere bedenkelijke zijde blijven behouden; maar de eenzame opsluiting, en derzelver uitnemende geschiktheid ter verbetering van den misdadiger, zal nimmer nalaten de kracht dier bedenkingen te verzwakken; terwijl het aan de strengste tucht de reinste menschenliefde verbindt. Doorgaans en bij de meeste menschen is het denkbeeld van straf aan eenig ligchaamslijden verbonden;

{==549==} {>>pagina-aanduiding<<}
en, intusschen, hoe spoedig worden pijnen en smarten vergeten, wanneer derzelver uitwerkselen niet meer bespeurd worden! De kerkerstraf zelfs, hoe vreeselijk voor den redelijken en zedelijken mensch van eene beschaafde opvoeding en goede beginselen, is minder schrikwekkende voor den onbeschaafden, ruw opgevoeden booswicht, die zich in de gevangenis, omringd door zijne medeschuldigen, als te huis bevindt. En welk denkbeeld maakt zich zulk een misdadiger van de tuchtiging, die hij moet ondergaan? Wat zal zij bij hem uitwerken ten goede, opdat hij den weg der zonde verlate? Wij koesteren hier weinig hoop! Maar dáár, waar eene verstandig bestuurde menschenliefde den weg aanwijst, om de ligchamelijke tucht, door afzondering, tot een zedelijk geneesmiddel te doen dienen, dáár kan de kerkerstraf, onder Gods zegen, ten goede gedijen.
Zij, die zich, om welke redenen dan ook, bij voorkeuze aan verouderde instellingen blijven hechten, schijnen daarbij in het begrip te staan, alsof de bedoelingen der philantropen eene strekking zouden hebben, waardoor, als 't ware, de straf uit de straf zou worden weggenomen. Dan, dit denkbeeld kan alleen op eene gebrekkige kennis van zaken of een bestaand misverstand gegrond zijn, en is geheel vreemd aan de beginselen, die door de menschenvrienden, zoo wel in als buiten Europa, voor de hunne erkend worden. Immers, sedert den tijd, dat men de verschillende gevangenisstelsels meer wetenschappelijk heeft beginnen te beschouwen en te beoefenen, - sedert men de veroordeelden, door bezoek en toespraak, nader heeft leeren kennen, en de gevangenhuizen hebben opgehouden geheel onbekende verblijven te wezen, - sedert de resultaten van de verkregene kundigheden, in een aantal rapporten, verslagen, mededeelingen en brieven, door middel der drukpers, eene meer algemeene bekendheid hebben verkregen; sedert dit alles heeft men overvloedige gelegenheid gehad, om op te merken, hoe weinig ligchamelijk lijden, als zoodanig, ter verbetering van een bedorven gemoed kan medewerken;

{==550==} {>>pagina-aanduiding<<}
en indien de menschenvriend zich tegen hetzelve verklaart, dan geschiedt zulks tevens met de begeerte, om daarvoor iets beters en meer op den mensch werkende in de plaats te geven. En wat is daarvoor beter geschikt, dan het geheel gemis der vrijheid, waarvan de misdadiger een schandelijk misbruik maakte, en wel door middel eener eenzame opsluiting, gepaard met arbeid en de gelegenheid tot nuttige lektuur en doelmatig onderwijs?
Het is zoo; zoodra de kerkerdeur zich achter den veroordeelden digtsluit, is zijne burgerlijke vrijheid hem ontnomen; dan, helaas! hoe spoedig weet hij zich voor dit gemis schadeloos te stellen door den gezelligen omgang met zijne meerder of minder bedorvene lotgenooten, en zich daardoor dat lage genot te verschaffen, waarop de onbeschaafde, ruwe en zedelooze zoo bijzonder gezet is, en dat hem ieder uur, in de verkeering met zijns gelijken, wordt aangeboden! En welke uitwerking heeft, onder zoodanige omstandigheden, de zoo gevreesde kerkerstraf? De schuldige weet, als 't ware, de straffende hand der geregtigheid te ontduiken, en elk middel te verzwakken, dat hem tot betere denkbeelden, gevoelens en gezindheden zou kunnen opleiden. De Lezer herinnere zich hier, wat desaangaande in den Brief van den Heer julius, omtrent het stelsel van Auburn, is opgemerkt en hier ter plaatse geene herhaling behoeft, om de overtuiging te verkrijgen, dat tegen al die nadeelen geen ander afdoend middel kan worden aangewend, dan de eenzame opsluiting, zoo als die in het stelsel van Pennsylvanië, als beginsel, is aangenomen. Op deze wijze wordt de straf geenszins uit de straf weggenomen, maar veeleer verzwaard, zonder daarom wreedaardig te worden. De straf is ontzettend, wij erkennen zulks; maar derzelver toepassing bedoelt de zedelijke herstelling en verbetering des tuchtelings, bij wien vaak het kwade te diep is ingeworteld, dan dat hetzelve door zachtere middelen zou kunnen worden gekeerd of weggenomen.

Er bestaat, met uitzondering van Amerika, welligt

{==551==} {>>pagina-aanduiding<<}
geen land, waar het stelsel van Pennsylvanië, eenmaal toegepast zijnde, krachtiger ondersteuning in het volkskarakter en den zedelijk godsdienstigen zin der natie vinden zou, dan in ons gezegend Vaderland, vooral daar de ondervinding, gedurende de laatste jaren, en het naauwkeurig onderzoek van onbevooroordeelden en onpartijdigen, zoo veel ten voordeele van dat stelsel hebben ingebragt. Immers, is niet de zucht tot orde en reinheid en de bevordering van zedelijkheid, deugd en Godsdienst, evenzeer als in de tijden onzer Vaderen, met eene verstandige en welbestuurde menschenliefde verbonden, en heeft Nederland, in de laatste tijden, door de daarstelling van een aantal nuttige of weldadige Instellingen, niet metterdaad getoond, bereid te zijn, om alwat goed is te ondersteunen en te bevorderen? Onder die Instellingen tellen wij mede het Genootschap: Tot zedelijke verbetering der Gevangenen, hetwelk, gedurende de dertien jaren van deszelfs aanwezen, onder den Goddelijken zegen, zoo veel goeds mogt stichten, als hetzelve, hier of elders, het kwade en de herhaling van vroeger wanbedrijf wist voor te komen; en het is juist dat Genootschap, hetwelk, door middel van deszelfs Afdeelingen, allerweldadigst zou kunnen arbeiden in eene gevangenis, waarbij het stelsel van Pennsylvanië als hoofdbeginsel was aangenomen. Thans, wel is waar, ontbreekt het in onze vaderlandsche kerkers geenszins aan middelen ter zedelijke opleiding der veroordeelden; en zoo wel het Hoog Bewind, als de zorg van het genoemd Genootschap, pogen, zoo veel mogelijk, van die middelen gewenschte vruchten in te oogsten; maar School- en Godsdienstonderwijzers en de Bestuurders des Genootschaps vinden dikwerf redenen om te klagen, dat het uitgestrooide goede zaad tusschen de doornen der onkunde en de distels der onbeschaafdheid schaars gedijt, of op den dorren steengrond van zedeloosheid en ongodsdienstigheid
verstikt en verdort. Vanwaar dit treurig verschijnsel? Het vloeit, als van zelf, voort uit den gemeenzamen en gezelligen omgang der veroordeel-
{==552==} {>>pagina-aanduiding<<}
den, en dat verderfelijk onderling verkeer, waardoor de goede indrukken van één enkel uur, aan leering en stichting toegewijd, verdwijnen en allengs geheel verloren gaan.
De poging ter verbetering van den medemensch is altijd eene moeijelijke onderneming; maar vooral wordt zij bezwaarlijk tot stand gebragt, wanneer het kwade in den mensch van buiten gedurig nieuw voedsel ontvangt. Lijders, aan zekere bepaalde kwaal onderhevig, in een ziekenhuis te plaatsen, waar de ziekte, jaar in jaar uit, epidemisch heerscht, en door onderling bijeenzijn en aanraking moet blijven bestaan, dit kan wel geenszins de kwaal doen afnemen of de genezing bevorderen! Wenschelijk zou het dus zijn, elken kranke afzonderlijk te houden en te behandelen, indien men, voor 't minst, het gevaar der besmetting wenschte te verminderen. - En hoe! zou het met zedelijk kranken naar hoofd en hart wel anders gesteld zijn?
Doch van het wenschelijke goede sprekende, mogen wij het bestaande goede niet voorbijzien. Of is men, wat eenheid van beheer en overal gelijkelijk werkende administrative bepalingen aangaat, vooral in vergelijking met het vroeger bestaande, niet eene aanmerkelijke schrede voorwaarts gegaan, en blijft het Hoog Bestuur niet aanhoudend de zaak der gevangenissen en gevangenen met alle aandacht gadeslaan? En bezit niet ons Vaderland eene Inrigting, eenig in hare soort, en waarop hetzelve roem mag dragen; namelijk de gevangenis voor jeugdige mannelijke veroordeelden te Rotterdam, en die voor jeugdige vrouwelijke veroordeelden binnen Amsterdam? Eene Inrigting, welke bereids en aanvankelijk weldadige vruchten opleverde en nog meerdere voor de toekomst belooft. Eindelijk, is men, in de laatste veertien jaren, hier te lande, in menig opzigt, niet verder gekomen, dan in de geheele eeuw, die dezelve voorafging, toen schier niemand de inwendige gesteldheid eener gevangenis kende, dan zij, die daarbij, door roeping en pligt, of wel, ambtshalve, eenig regtstreeksch be-
{==553==} {>>pagina-aanduiding<<}
lang hadden? Wij zouden te uitvoerig worden voor ons gemaakt bestek, wilden wij dit alles in de bijzonderheden nagaan; liever willen wij de vraag: Zou dan al dit goede vruchteloos gesticht en bevorderd zijn? ontkennend beantwoorden. Heeft men niet altijd en overal den weg bewandeld, die regtstreeks naar het doel kan leiden, dan bedenke men vooral, dat elke onderzoeker, bij gebrek aan genoegzame bronnen hier aanwezig, zich, als 't ware, in een vreemd en aan hem en zijne ondervinding onbekend land heeft moeten bewegen; maar dat, intusschen, onze wetenschap en kennis zich allengs hebben uitgebreid, en dat wij, langs dien weg, menige vraag hebben kunnen oplossen, menige twijfeling hebben zien verdwijnen, en thans de toekomst met een' kalmen blik en een hopend hart kunnen te gemoet gaan. Neen, wat
ook wenschelijk zij, het bestaande goede is niet vruchteloos gesticht en bevorderd, indien wij slechts niet vertragen, om datgene te doen wat onze hand te doen zal vinden, en het ons doelwit blijft, om de zaak der menschheid, in de verblijven van misdaad en ellende, voor te staan en te bevorderen.
Bij de bedaarde overweging van dit een en ander is het eene bemoedigende gedachte, dat, terwijl menschelijke driften en hartstogten, op eene bedroevende wijze, de rust van dit werelddeel bedreigen en schokken, en bij al de geschillen over staatsvormen en staatkundige beginselen, ja ondanks beroering en krijg, verdeeldheden en twisten, de vrienden der Menschheid, uit al de oorden der wereld, door eenheid van zin en geest geleid, elkander naderen, en dat zij, wederkeerig, de een den ander als broeders van één groot huisgezin begroetende, elkander leiden en voorgaan op den weg, die eenmaal op de bevordering van algemeen menschenheil moet uitloopen. Uit die onderlinge verbroedering, en die eendragtige zamenwerking van velen tot één doel, mag men een gewenscht einde voorspellen. Het was toch reeds der Vaderen spreuk: Eendragt maakt magt.


{==554==} {>>pagina-aanduiding<<}

Eijerland.

(Vervolg van bl. 502.)

Na den zoo snel tot stand gebragten arbeid der indijking ging men terstond over tot dien der ontginning. Nog in Augustus en September des jaars 1835 werden er, op een zestal stukken lands, te zamen 26½ bunders groot, proeven met winter-koolzaad genomen. Deze proefstukken lagen langs het kanaal, en wel het noordelijkste derzelven op den noorderhoek van de groote zwen bij Woltherduin. Den 12den Augustus werd de eerste akker door den Directeur van Landbouw met koolzaad bezaaid. De overige vijf stukken lagen afgezonderd van elkander tot naar den Ruigendijk. Men droeg zorg dit koolzaad tegen het indringen van het vee door wallen te beveiligen (welke men op Texel tuinen noemt.) Hoezeer nu dit gezaaide door droogte geleden had, en later, ten gevolge van het niet tijdig afstroomen der sluizen, door het hooge binnenwater verloren ging, bragt het nog 343 mudden op; hebbende hiervan het zuidelijkste stuk het meeste geleverd.
In dien zelfden nazomer van 1835 en den daarop gevolgden winter werd Eijerland ook door wegen, slooten en greppen ingedeeld; tot welke verdeeling men den Zanddijk als basis aannam, en op evenwijdigen afstand van deze regte lijn twee strekkende wegen afgroef. De oostelijkste, het naast aan den nieuwen dijk gelegen en de Hoofdweg genaamd, is 14 ellen breed. Hij heeft ter wederzijde eene sloot, 5 ellen wijd, 1½ el diep en ½ el in den bodem, voorts aan elke zijde een barm van I el en ½ el talud; de kruin is II el met eene tonrondte van 9 palm + terrein, en de weg strekt zich van den Ruigendijk, of limietweg, in eene regte lijn, 7447½ ellen uit, tot waar hij tegen de tweede dijklijn stuit. De Postweg, 1280 ellen verder westelijk, (of van as tot as 1297) is, tusschen slooten van 2 ellen, slechts 10 ellen

{==555==} {>>pagina-aanduiding<<}
breed. (De oostelijke sloot is later tot 5 ellen verbreed geworden.) Ook de dwarswegen zijn 10 ellen breed, tusschen slooten van 2 ellen.
Door deze twee strekkende- en vier dwarswegen is Eijerland regelmatig in sectiën van 200 bunders verdeeld; elke sectie is weder verdeeld in 10 gelijke percelen, die dus elk 20 bunders bevatten, en ieder perceel in 20 metjes van één bunder. Deze laatste onderdeeling is geschied door het trekken van greppels, eene halve el wijd en diep. De bunders tusschen den Ruigendijk en de Roggesloot zijn 312½ ellen lang en 32 ellen breed, en die tusschen de Roggesloot en Eijerlandshuis 250 lang en 40 breed.
De wei- en hooilanden bij Eijerlandshuis, reeds vroeger met slooten afgegraven, zijn in den ouden vorm gebleven. Deze inwendig zich bevallig voordoende duinkom, maar met gevaarlijke buitengronden noordwestwaarts uitloopende, en daardoor eene noodlottige offerbank voor de zeelieden, is uit dien hoofde reeds op de aloude zeekaarten bekend. In deze duinvallei ligt het zoogenaamde Eijerlandshuis. In den gevel van hetzelve leest men het door gebogen ankers gevormde jaartal 1650; terwijl het gebouw zelf, door aanbouw en vergrooting onder zeven daken gebragt, een kloosterachtig voorkomen heeft. In dit zomersaizoen echter moet het, volgens daarvan gemaakt plan en teekening, in hetgeen de oostelijke kamers betreft, aanmerkelijk verfraaid worden. Binnengetreden, herinnert men zich, bij het gezigt van den ruimen keukenhaard, onwillekeurig, hoe menig ter naauwernood den dood ontkomen schipbreukeling hier, half verkleumd en zijne verdronkene togtgenooten beweenende, zijne natte plunje, het eenige, wat hem overbleef, heeft zitten te droogen. Uit de glasramen heeft men een schilderachtig gezigt; in den achtergrond de duinen, op welker toppen de helmplanten door den wind over het schrale, steeds stuivende zand heen en weder geslingerd worden, terwijl naderbij het vreedzame vee, door deze hoogten beschut, of graast of ligt

{==556==} {>>pagina-aanduiding<<}
te herkaauwen; een tooneel, treffend door de tegenstelling van zee en land, van barre woestheid en vrolijk veldbedrijf, wel waardig door eenen poot bezongen te worden.
Op den linker- of noorder-oever van de Roggesloot, aan eenen daartoe opzettelijk aangelegden weg, die met eene bevallige kromming van den postweg naar het dijkkanaal loopt, is de Societeit bezig een dorp aan te leggen, aan hetwelk men, ter eere van haren voorzitter, den naam van de Cocks-dorp gegeven heeft. Een fraai magazijn met woning, vijf pakhuizen en ruime zolders in hetzelve, dubbele woon- en werkgebouwen voor wagenmaker, smid, bakker enz., alle geplafonneerd, twee winkels van kruidenierswaren, herbergen enz., eene houten loods met 12 huisgezinnen in dezelve, benevens andere woningen, bestaan hier reeds, en zullen spoedig met nog andere gebouwen vermeerderd worden, zoo als eene directie-woning, eene school, burger- en arbeidershuizen enz. enz. Ongelukkig maar, dat op verscheidene plaatsen in dezen aanleg zich de uitwerkselen vertoonen van de haast, waarmede men te werk gegaan is, of van andere zwarigheden, welke men niet heeft kunnen vermijden. Er wordt namelijk geklaagd over lekkaadje, rook, het afvallen van het stukadoorsel enz.
Behalve dit dorp had men, in 1836, ter wederzijde van den weg tusschen Eijerlandshuis en de Cocks-dorp, twee boeren-hofsteden aangelegd, uit woning en schuur bestaande, en hoofdzakelijk volgens Zeeuwsch model ingerigt. Het is echter gebleken, dat zij tegen de kracht der winden op Eijerland niet bestand waren; want, op den 27 October, omstreeks zes ure des avonds, (en dus nog vóór de zoo veel geweldiger orkanen van 29 November en van de Kersdagen diens jaars) werden deze nog onvolbouwde woningen beide omgestormd en bijna geheel verbrijzeld op den grond geworpen. Doch niet alleen op de hechtheid dezer woningen, het ongenoegzame waarvan de uitkomst bewezen heeft, ook op derzelver geringe ruimte en ondoelmatige inrigting waren aanmer-
{==557==} {>>pagina-aanduiding<<}
kingen gemaakt; doch hetgeen, bij mogelijken herbouw of aanleg van andere boerderijen, als ook voor de bewoners in het algemeen, de grootste hindernis oplevert, is het gebrek aan zoet water. Op geheel het Eijerland levert niet een enkele, op de gewone wijs geboorde, put water, dat drinkbaar is, en in de slooten is het pekelzout. Wel is waar wordt in de duinen water gevonden, dat men gebruiken kan; doch deze duinen liggen op aanmerkelijken afstand, (tusschen de drie- en vierduizend ellen van den nieuwen dijk) en de aanvoer veroorzaakt veel moeite en kosten. In den staat, waarin thans de bevolking van het Eijerland zich bevindt, moet men namelijk, dag aan dag, vijf à zes wagens, met de vereischte paarden en voerlieden, aan het werk hebben, om aanhoudend water uit de duinen aan te voeren. Men is wel op andere middelen bedacht geweest, doch tot nog toe zijn dezelve niet geslaagd. Er zijn kannen-buizen (op andere plaatsen ook steenen halve mouwen genaamd) onder den grond gelegd, om op deze wijs het water naar de woningen en stallen te leiden; maar de afstand is te groot, en de geringste opening in deze
buizen veroorzaakt, dat er niet tegen te pompen is. Even min is het ontwerp gelukt, hetwelk men beproefd heeft, om een riool van klei in eene sloot voort te leiden; wind en zonneschijn hebben het, door droogte, doen scheuren, en het intrappen van het vee heeft het vernield.
Verder vindt men op Eijerland, behalve de reeds vroeger bestaan hebbende gebouwen, vier provisionele stallen, elk voor twaalf paarden, zijnde houten loodsen, met pannen gedekt, als ook eene woning voor een' zetboer, eene directie-keet, eenige houten keeten, en eene menigte met riet of stroo gedekte keeten voor aardwerkers (zoogenaamde polderjongens) en voor boeren-arbeiders.
Eindelijk heeft de Societeit ook nog twee overdekte vaartuigen voor Eijerland aangekocht; het eerste, te Obergum in de provincie Groningen nieuw getimmerd

{==558==} {>>pagina-aanduiding<<}
en de Eijerlander genaamd, is 15½ roggelasten groot; het andere, de Texelaar, is groot 30 lasten.
In 1836 is het ontginnen der landen met meerder kracht doorgezet; terwijl ook de veeteelt, door aankoop van runderen en schapen van Texel, zeer vergroot werd. Het ras dezer laatsten is, gelijk men weet, voortreffelijk; schurft of andere ziekten zijn onder dezelve niet bekend, waarom dan ook schapen of lammeren, niet op Texel geboren of eenmaal van daar uitgevoerd, er niet toegelaten worden.
Van de in het voorjaar van 1836 gezaaide zomervruchten, te weten 78 bunders met zomer-koolzaad, 62½ bunders zomer-garst, 15 bunders haver, 4 bunders maartegarst, 10 bunders aardappelen, 2 bunders meekrap en 2 bunders paardeboonen, in alles 173½ bunders zomervruchten, is de opbrengst, ten gevolge van het zoo buitengewoon schrale en drooge jaarsaizoen, in geenen deele winstgevend geweest. Het zomer-koolzaad heeft in alles nog geene 10 lasten opgebragt; ten gevolge der droogte was er slechts weinig aangeslagen, en vervolgens is van het nog rijp gewordene eene groote hoeveelheid uitgestormd en in de slooten en greppels gewaaid. Bij wijze van proefneming had men ook zomer-koolzaad op verschillende lage zandvlakten gezaaid; doch op dezen kouden, ziltigen grond stierf het al spoedig weg. Dat op de hoogere begroesde gronden was zeer ongelijktijdig aangeslagen, zoodat een gedeelte in het midden van October nog bloeide, terwijl andere gedeelten reeds overrijp waren. Dit tweerijpig gewas, door een nat najaar gevolgd, is oorzaak geweest, dat men zoo weinig zaad heeft ingezameld. De garst, haver en paardeboonen bleven ongemeen kort van stroo; de opbrengst heeft slechts tot eigen verbruik voor de boeren gediend, en is daartoe zelfs op verre na niet genoegzaam geweest. Voor aardappelen was de nieuw geploegde zode niet zeer geschikt, zoodat dit gewas witte, spek- en waterachtige aardappelen opleverde; zij waren weinig, klein van stuk en slechts van het hoogere land eetbaar. De kiemen der

{==559==} {>>pagina-aanduiding<<}
meekrap hadden, op eene lange reis uit Zeeland, en ook op Eijerland zelf door droogte en overstuiving van zand, veel geleden. Dit laatste is, op het zoo zeer aan winden blootgestelde Eijerland, eene verschrikkelijke plaag, zoo wel des winters bij vorst, als bij zomerzonneschijn; planten, die den eenen dag een gunstig voorkomen hebben, zijn dikwerf des anderen daags tot op den wortel toe zwart geworden door het scherpe en aanhoudend geeselende zand, hetwelk door den wind als eene sneeuwjagt in Siberië voortgezweept wordt.
Bij Maikeduin is ook eene boomkweekerij aangelegd geworden, onder zekeren van buhl; doch tot nog toe slaagt zij niet naar wensch, zoodat op de 30 bunders zandgronden, met grove en fijne mast, brem, eik en els bezaaid, het zaad slechts ten deele opgekomen is; de jonge elzen staan er, zonder eenige bewerking der gronden, in gras en wied, waardoor men zich van dit plantsoen niet veel durft beloven. - Met eene hier begonnene kalkbranderij in een' veldoven heeft men ook niet kunnen volhouden, vermits men bevond, dat 3 tonnen kalk, op Eijerland gebrand, zoo veel kosteden als 5 tonnen, van elders aangevoerd.
Beter slaagde de schapenteelt. In Julij 1836 leverde de Societeit 2454 vliezen wol af, welke, na op de schapen gewasschen te zijn, (waardoor men rekent dat zij 30 pct. in zwaarte verliezen) netto 6794 Nederlandsche ponden wogen, hetwelk, tegen den prijs van f 1-675, te zamen eene opbrengst uitmaakt van f 11,379-95. - Ook de hooibouw viel aanmerkelijk in de hand, zoodat er met de helft van October reeds 780 voeren, à 700 Nederlandsche ponden elk, te zamen gereden waren, behalve ruim 200 voeren biezen en ruigte.
Doch, ondanks den aanvankelijk ondervonden tegenspoed, werd ook de landbouw met ijver doorgezet. In de maanden Julij, Augustus en September werden, alleen met winter-koolzaad, 817 bunders bezaaid; onder deze waren er 47 met witbloeijend koolzaad. Van andere granen zaaide men minder, te weten in dat jaar

{==560==} {>>pagina-aanduiding<<}
slechts 5 bunders tarwe, 5 bunders garst en 4 bunders rogge. De ongelijkslachtigheid van den grond levert hier weder eene vrij aanmerkelijke hindernis. Tusschen de in 1836 met koolzaad bezaaide gedeelten, b.v., die meerendeels tusschen den Hoofd- en den Postweg gelegen zijn, bevinden zich eene menigte onvruchtbare zandvlakten, welke bij droogte en wind eene zeer sterke zandstuiving veroorzaken; terwijl de greppels in deze zandvelden, even als de breede zandkreken, bij regens, door gebrek aan lozing, geheel digt slijmen, of ook onregelmatig breed en diep uitspoelen, zoodat men alsdan in dit waddige maalzand niet alleen geene paarden gebruiken kan, maar ook, bij hergraving, het zand onder het werken voor zich digt ziet wellen.
Het hoogere veld van Eijerland, uit geel zand, plantenvezelen en een weinig klei bestaande, bevat eene menigte schadelijke insekten, waaronder een, het koolzaad zeer benadeelend gebronsd schaaldiertje met zes pooten, welk insekt de grootte van eene garstkorrel heeft. Ofschoon wij hier zoo menigmaal van hoogere en lagere gronden gesproken hebben, is het terrein op Eijerland (de duinen natuurlijk uitgezonderd) vrij effen, zoodat men, bij waterpassing, naauwelijks een half el verschil heeft gevonden. Bijna overal is hierbij de grond ligt en zandig, zelfs in de beste gedeelten, dat is in dezulke, op welke, ter diepte van eene halve el, eene bruine, door dierlijke gelei eenigzins vette, bovenkorst gevonden wordt, gelijk tusschen de Hoogezandskil en den Ruigendijk. Overigens bestaat de grond grootendeels uit zand, doorgroeid en gemengd met eenig humus of teelaarde en plantenvezelen, als ook eene geringe hoeveelheid klei; zoodat ook zelfs de beste gronden van het Eijerland al spoedig door bemesting zullen moeten ondersteund worden. Behalve deze voor bebouwing vatbare streken, is het overige, dat ⅘de deelen van het Eijerland uitmaakt, te zandig en dunbodemig, om de kosten der bebouwing te kunnen goedmaken, al vergadert men de mest ook op het Eijerland zelf en vermeerdert dezelve door groen-
{==561==} {>>pagina-aanduiding<<}
bemesting en stalvoedering. Ten minste moet zulks noodwendig nog in eene lange reeks van jaren het geval zijn. Op sommige plaatsen vindt men een grof geelachtig zand, met eenen broek- of moerachtigen bovengrond, welks taaije zode of bovenvilt eene zeer donkere kleur heeft, even alsof het derrie- of veengronden waren, uit welke bovenkorst een bruinkleurig water sijpelt. Deze soort van gronden, welke men tot hooilanden gebruikt, alzoo zij tot schapenweide ongans zijn, liggen bij Eijerlandshuis, in de duinkom onder de
Moesbergen, onder de kleine of Oosterduinen, langs den Zanddijk, en vooral bij Maikeduin. De vroegere bewoners van Eijerland staken uit deze vilt eene ligte soort van turf, welke zij als brandstof gebruikten.
Het gebrek aan waterlozing uit deze gronden veroorzaakt, dat dezelve een, althans voor de schapen, schadelijk grasgewas voortbrengen, waardoor deze dieren, gelijk wij zoo even zeiden, ongans worden; hoezeer anderen zulks aan het drinken van het poelwater toeschrijven. Het is eene soort van leverziekte, waarbij zich diertjes, als kleine botjes, in de lever zetten. Deze ongezonde moergronden vindt men ook op Texel, en wel voornamelijk in de nabijheid der duinen; zijnde zij ook daar alleen geschikt tot hooiland of tot weide voor paarden en runderen, tenzij het kome te vriezen, als wanneer er zonder nadeel ook schapen op geweid kunnen worden.
Men schrijft de schraal- en dorheid van den grond op Eijerland inzonderheid aan de omstandigheid toe, dat het zoo nabij de opene zee gelegen is. Op meer verwijderde kweldergronden voert het zeewater vetter slib en klei aan, als blijvende deze langer in hetzelve hangen dan het zwaardere zand. De lage onbegroeide zandvlakten van Eijerland en de onderwallen der kreken bestaan meestal uit blaauwachtig zand met schulpen doormengd, waarop, bij eene goede waterlozing, zeer weelderig zeekoraal (Salicornia herbacea) groeit. Op niet wel uitwaterende zandplekken groeit niets. Op enkele lage zand-
{==562==} {>>pagina-aanduiding<<}
bollen vertoont zich, van de genoemde plant, een klein, armoedig, roodkleurig struikje.
Op de begroesde gronden vindt men, tusschen voedzaam kweldergras, eene hooge, blaauwachtige plant met ovale loodkleurige blaadjes, zeeporselein, in Zeeland ook varkensgras geheeten, doch meer algemeen bekend onder de eerste benaming; de botanische naam is Atriplex portulacoïdes. Ook ontmoet men geheele plekken van loodkleurigen sterkriekenden zeeälsem (Artemisia maritima), welke plant meestal op het beste land en op de hooge steile oevers van diepe kreken gevonden wordt. Dan, geene plant groeide, vóór de bedijking van het Eijerland, veelvuldiger op het Buitenveld, gelijk zij het er ook nog tegenwoordig doet, dan het limoenkruid (Statice Limonium), op Texel bekend onder den naam van schapenoor. De bruine, lange en dikke wortels dezer plant zijn broeinesten van ongedierte; het dikke, stevige blad, van eene glinsterende kleur en van gedaante als een schapenoor, is bitter, en wordt door geen vee gegeten. Het gewas bloeit voornamelijk in Augustus, als wanneer het met een' fraaijen blaauw- en paarskleurigen trosbloesem versierd is.
Hoogere zandbollen van slechts eene el boven volzee bestaan uit louter zand, waarop eenig dor gras, geelgroenachtig mos en biezen groeijen, welke drooge spichtige ruigte mede door het vee niet gegeten wordt. Deze dorre, onvruchtbare bollen vindt men veelvuldig tusschen de Hoogezandskil en de Roggesloot. In de nollen en kleine duinen vindt men, behalve helm en mos, eenig duinriet, duinwilg, wilde dorenstruiken met gele bessentrossen (eene soort van brem) en wilde vlier, welke planten ook hier en daar aan de groote duinen groeijen.

(Het vervolg hierna.)





{==563==} {>>pagina-aanduiding<<}

Opmerkingen over den godsdienstigen en kerkelijken toestand in Frankrijk, opgezameld op eene reis door dat land.

(Uit de Allgemeine Kirchenzeitung van brettschneider en zimmermann, Dec. 1836.)

Met opzigt tot de onvolmaaktheid der navolgende opmerkingen, (zegt de Schrijver derzelven, c.f.w. poniel, te Ziegenhausen, bij Heidelberg,) verzoek ik in aanmerking te nemen, dat ik mij, op mijne reis, met de kerkelijke aangelegenheden van Frankrijk, niet met het oogmerk, om mijne opmerkingen openlijk mede te deelen, bekend gemaakt heb; verder, dat ik niets mededeelen wil, dan hetgene ik of zelf de gelegenheid had om waar te nemen, of wat mij door geloofwaardige, op de plaats zelve levende personen medegedeeld werd; eindelijk, dat, uithoofde van den korten duur van mijn verblijf in Frankrijk, mijne waarnemingen zich noodzakelijk meer tot de uitwendige, dan tot de inwendige betrekkingen der kerk moesten uitstrekken.
Hierop gaat hij, een weinig verder, dus voort: Ik zal eerst spreken over den staat der Katholieke, en dan over dien der Protestantsche kerk in Frankrijk.
Het zij mij vergund, eerst over het uitwendigste van de Katholieke kerk aldaar, over de kerkgebouwen zelve, een enkel woord te zeggen. In het grootste gedeelte van Frankrijk, met uitzondering der voormaals Duitsche provinciën, de Elzas en Lotharingen, leveren de kerken in de dorpen, en voor een gedeelte ook in de steden, geen zoo vriendelijken aanblik op, als in Duitschland. Bij ons hebben zelfs de dorpskerken gewoonlijk hooge en spitse kerktorens, die reeds op eenen afstand een huis Gods aanduiden, en in hunnen spits toeloopenden bouwtrant toch nog een zwak overblijfsel, eene dorpsch-eenvoudige navolging der Gothische bouworde zijn. In Frankrijk daarentegen zijn wel zelfs de dorpskerken gewoonlijk van oud massief muurwerk, maar in het Westen en Zuiden van het land missen zij doorgaans den tooi van hooge, slanke kerktorens. Deze zijn veel meer, zoo zij er al zijn, - want aan vele kerken bemerkt men niet eens iets, dat naar eenen toren gelijkt, - laag en stomp:

{==564==} {>>pagina-aanduiding<<}
hierdoor ontbreekt hun een kerkelijk sieraad, waaraan ons oog en een juist gevoel van de noodzakelijkheid, om een huis Gods ook in het uitwendige van andere gebouwen te onderscheiden, gewoon is. Men ziet honderden dorpen, waar men op eenen afstand vergeess de plaats zoekt te ontdekken, ‘waar des Heeren eere woont.’ Deze omstandigheid, gevoegd bij de niet aangestreken graauwgele steenen muren, waaruit, wegens gebrek aan hout, zelfs de ellendigste boerenhuizen gebouwd zijn, doet dat gevoel van landelijke stilte, vriendelijkheid en kerkelijkheid, 't welk ons bij den aanblik van onze dorpen aangrijpt, niet oprijzen. Het uiterlijke gelaat des lands is niet kerkelijk. Men meent op eenen afstand niets dan verwoeste bouwvallen te zien, waarin nooit eene Christelijke Godsdienst geheerscht heeft. De kerken zelve vertoonen daarbij zeer dikwijls uit- en inwendig de treurige sporen dier omwentelingswoede, die haren haat bijzonder ook aan de kerken botvierde. Zoo zijn zelfs in Avignon, hoewel nog heden de stad van het Bijgeloof, aan de steenen beelden der aldaar begravene Pausen, de neuzen, de gevouwene handen en andere ledematen afgeslagen. Bijzonder drong zich, bij de beschouwing der Fransche kerken, op nieuw de overtuiging aan mij op, dat voor de Christelijke eerdienst geen andere bouworde zoozeer past, als de zuiver Gothische. Nadat ik in het grootste gedeelte van Frankrijk, en in een niet minder groot deel van Duitschland, honderden voorname kerken van allerlei vormen gezien heb, is ten minste voor mijn gevoel de vraag, welke kerkelijke bouworde de meest passende zij, beslist. De beroemdste der nieuwe kerken in Parijs, St. Geneviève, St. Sulpice en Madelaine, ieder in eenen anderen stijl opgetrokken, vertoonen de Grieksche en de hedendaagsche bouwkunst zonder twijfel in haren hoogsten glans; en
desniettegenstaande maken zij niet denzelfden verheven', ik zou haast zeggen zuiver geestelijken indruk, welken de eene of andere goedgebouwde Gothische kerk, b.v. de Dom te Keulen, de Munster te Straatsburg en te Freiburg te weeg brengt. De kerk St. Sulpice, met hare breede plompe pilaren, doet te veel denken aan het zinnelijke, aan het stoffelijke, dat ook uit de kerkgebouwen zooveel mogelijk moest verbannen zijn. De Madelaine, in haren zuiver antieken vorm, kan even zoo goed, of veel beter, tot eene dans- of beurszaal dienen, dan voor eene kerk, zoo als zij dan ook geheel in den stijl der nieuwe

{==565==} {>>pagina-aanduiding<<}
beurzen gebouwd is. Het Pantheon, vroeger St. Geneviève, is zekerlijk, zoowel uit- als inwendig, bijzonder door zijn' heerlijken koepel, in waarheid majestueus; maar het is inwendig te arm aan versierselen in steen, om niet het gevoel van ledigheid en woestheid te doen ontstaan. Ik ben dus van gedachte, dat de geestelijke hooge vlugt, welke het Christendom en de Christelijke eerdienst ten doel heeft, zich door geen andere bouworde zoo edel en treffend laat verzinnelijken, als door de vijstaande, slanke en talrijke zuilen, door de zinrijke steenknoesten, de beteekenisvolle versiersels, die aan de Gothische bouworde eigen zijn, en welke gezamenlijk het hemelwaarts strevende des gebeds en der overdenking aanduiden, en onwillekeurig tot vroom gevoel opleiden. Eene vrij gelijke uitwerking doet de koepelvormige gedaante der Genoveva-kerk, waarin de zinnelijke afmetingen als 't ware ter zijde worden gedrongen, en voor het naar boven strevende oog een zooveel mogelijk ruim opzien naar den hemel geopend wordt. Deze bouworde schijnt daarom in Christelijke waarde en verhevenheid het naast aan de Gothische te komen. In het Zuiden van Frankrijk vindt men weinig Gothische kerken van eenig aanbelang, en zelfs die, welke Lyon en Marseille als hoofdkerken bezitten, staan verre achter bij die in het Noorden, voornamelijk de hoofdkerk te Rouaan; zoo als dan daarentegen de beroemde Notre Dame te Parijs weder achterstaat bij de boven genoemde Gothische kerken van Duitschland. - Even zoo in het oog vallend, als het boven opgemerkte gebrek aan hooge kerktorens, is het klokkengelui. Wat men in het Westen en Zuiden klokkengelui noemt, verdient naauwelijks dezen naam, en klinkt in onze ooren waarlijk jammerlijk. De klokken worden namelijk doorgaans niet, zoo als bij ons, eigenlijk geluid, maar van buiten of van
binnen geslagen; het laatste, daar men met eenen enkelen of dubbelen klepel in het binnenste van de klok heen en weder slaat. Op eene andere manier vat de klokkenist de klok zelve bij den uitersten rand, geeft haar eenen stoot en lokt er daardoor eenen zwakken en onvolledigen toon uit. Doch deze drie verschillende manieren werken natuurlijk niets uit, dan een onharmonisch, volstrekt onzamenhangend geklingel, waaraan de indrukwekkende waardigheid van ons gelui geheel en al ontbreekt. Terwijl bij ons de Zondag door een ver klinkend, statig klokkengelui zich aankondigt, hoort men daar de grootste

{==566==} {>>pagina-aanduiding<<}
klokken, bij tusschenpoozen van eene seconde, een jammerhartig steunen en zuchten van zich geven, als lagen zij allen op sterven.
Dat echter ook in het kerkelijke, door uiterlijke voorregten alleen, de inwendige schade niët kan verholpen worden, bewijst de omstandigheid, dat juist daar, waar de schoonste kerken zijn en het schoonste gelui is, zich de minste kerkgangers bevinden; doch er vereenigt zich daar ook alles, om deze treurige slotsom bijna noodzakelijk te veroorzaken. Men klaagt zoo dikwijls over het ongeloof en de ligtzinnigheid in het kerkelijke bij de Franschen; maar zag men met eigene oogen, hoeveel daar zamenloopt, om dit ongeloof en deze ligtzinnigheid te bevorderen, zoo zou men ten minste bekennen moeten, dat de leeken slechts het kleinste gedeelte der schuld dragen. Het grootste en beschaafdere gedeelte van het volk is te ver voorwaarts gegaan; de Fransche Geestelijkheid daarentegen, in plaats van dit ter harte te nemen en het onhoudbare op te geven, houdt slechts te meerder aan het oude geloof vast, en meent door eene taaije hardnekkigheid den ouden tijd weder terug te kunnen brengen. Zoo keeren de beschaafden zich met onverschilligheid of tegenzin van een kerkgeloof af, dat hun eene dwaasheid of eene ergernis is: het beschaafde gedeelte wil eene eerdienst, die wel niet zonder praal, maar ook niet met sieraden overladen is, en tevens aan verstand en hart voedsel geeft. De Geestelijken daarentegen maken het huis Gods nog steeds tot eenen schouwburg, en zoeken hunne voornaamste sterkte in soldaatachtige parademarschen, die iederen Zondag door de kerk gehouden worden, in buigingen en zwenkingen, die geen einde hebben, en in Latijnsche koorgezangen, die, door twee lange horens begeleid, op eenen zoo vreeselijk brullenden toon voorgedragen worden, dat zelfs mijn reisgenoot, een Katholiek, daarvoor terugschrikte. Daarentegen wordt er zelden en bovendien meest slecht gepredikt. Welk denkend mensch zal zich op den langen duur door zulk eene godsdienstoefening aangetrokken gevoelen? - De Natie streeft sedert veertig jaren naar staatkundige
vrijheid; maar de Geestelijken mengen zich, zoo als de Aartsbisschop van Parijs, voortdurend in zaken, die hen niets aangaan, en wekken door hun staatkundig Absolutismus zonder ophouden den haat des volks tegen zich op. In een land, waar ieder zich voor beschaafd houdt, en velen, voornamelijk ook in den laatsten

{==567==} {>>pagina-aanduiding<<}
tijd, zich ook werkelijk wetenschappelijk zoeken te beschaven, worden de Geestelijken, die de verlichtsten des volks moesten zijn, op hunne Seminariën gebrekkig onderrigt, en komen daaruit voort, arm aan kennis, maar rijk aan grove vooroordeelen, als voorwerpen van medelijden en bespotting van hen, op welker vorming zij moesten werken. De Geestelijken mogen het wèl meenen met de Godsdienst; maar de wijze, waarop zij hun oogmerk zoeken te bereiken, is in openbaren tegenstand met het karakter, de overtuiging en het gevoel der Natie, en zou, in onzen tijd, in alle landen, aan de Godsdienst, in plaats van nut, veeleer schade toebrengen. Is het niet dwaas, zich met een Volk, welks geestelijke leidslieden men zijn wil, in ieder opzigt in het uit- en inwendige in de sterkste tegenstelling te zetten? en mag dus den Volke alleen te laste gelegd worden, waaraan de Kerk hoofdzakelijk mede schuld heeft? Zouden de Duitschers onder dezelfde omstandigheden anders zijn dan de Franschen? In de Katholieke kerk van Duitschland hebben menige in Frankrijk nog zeer streng gebodene kerkelijke inrigtingen, zoo als b.v. de vasten, de aflaat, het grootste gedeelte van hare strengheid verloren; de Katholieke eerdienst is hier tevens eenvoudiger en waardiger dan in Frankrijk; de Geestelijkheid is veel beschaafder en verlichter, dan daar; leerredenen worden hier niet zelden, maar dikwijls gehouden, en onderscheiden zich bovendien dagelijks meer: en toch heeft de Katholieke kerk van Duitschland in haren eigen schoot eene menigte van geheime of openlijke tegenstanders; hoeveel zou zij er wel hebben, wanneer zij in hare uit- of inwendige omstandigheden naar de Katholieke kerk van Frankrijk geleek! Men klage daarom het Fransche Volk niet erger aan, dan het verdient! De schuld, die de Katholieke Geestelijken van
Frankrijk, vóór drie eeuwen, tot op den schandelijken Père laghaise, (wiens landgoed thans, als bij wijze van voorbeduiding, een kerkhof is) ja tot op den tegenwoordigen tijd, bij de Hervorming gemaakt heeft, moet zij van 1789, tot heden toe, en wel van regtswege, betalen. Gelijk zij, onder den zoogenaamden grooten lodewijk XIV, tegen de zaak van het gezuiverd Evangelie met Dragonades gewoed heeft, zoo gebruikt zij in onzen tijd listen tegen hetzelve, omdat zij tot woeden en verdelgen te zwak is; en zoo heden het jaar 1815 terugkwam, zouden ook misschien de moordtooneelen van Nismes terugkomen, en men

{==568==} {>>pagina-aanduiding<<}
zou misschien andermaal duizenden Protestanten onder de dolken van dweepzieke Katholieken zien vallen. Priesterschap, Volk, bijgeloof en haat zijn in de Zuidelijke provinciën nog geheel dezelfde als voor 18 jaren, en het zou een wonder zijn, zoo dit alles in zoo korten tijd veranderd ware. In het Noorden is het zekerlijk anders, maar voor de Katholieke Kerk en Geestelijkheid slechts des te erger: er heerscht hier, met uitzondering van de Duitsche provinciën, geen overeenstemming meer voor de kerken: gelijk de Katholieke Geestelijkheid in erge verblinding zich van de belangen en neigingen des Volks afgescheiden heeft, zoo heeft zich dit van hen afgescheiden. In het groot is zulks door de verwoesting van het Aartsbisschoppelijke paleis in Parijs gebleken, dat thans geheel van den aardbodem verdwenen is, en van zijne verwoesting niets heeft overgelaten, dan de ledige plaats, en de gescheurde muren van Notre Dame, waartegen het aangebouwd was. Minder in het oog vallend, maar niet minder duidelijk vertoont zich dit in het bezoeken der kerken, en in de uitwendige achting, die men aan de Geestelijkheid bewijst. Hoe dikwijls ik ook de godsdienstoefening bijgewoond heb, zag ik toch altijd slechts een klein aantal toehoorders, een niets in vergelijking van de honderdduizenden leden der gemeente. Gaan de Priesters op straat - en zij loopen bestendig heen en weder - men groet hen niet; ontmoeten niet-geestelijken hen in de huizen, men groet hen niet; wandelen zij door de kerk, bij welke zij aangesteld zijn, men groet hen zelfs daar niet. Dit heeft zekerlijk zijne uitzonderingen; maar ten minste over het algemeen vond ik het zoo, en geloof, dat dit een veelbeduidend teeken is, met betrekking tot de achting, waarin de Geestelijken bij een Volk staan, dat over het algemeen zoo hoffelijk is. Doch reeds de vaste kleeding der Geestelijken is eene openbare tegenstrijdigheid met de zeden en den aard van
het Volk. Wilde zich een Fransch Geestelijke in zijne kleeding bij ons vertoonen, zoo zouden hem, zoo ik mij niet bedriege, zelfs in een Katholiek land, de kinderen op straat naloopen. Men kan zich deze smakelooze kleeding genoegzaam voorstellen, als men zich eenen man verbeeldt, die op het hoofd eenen driekanten manshoed draagt, zoo als bij ons de boeren dragen, en daarbij een afschuwelijk gemaakt vrouwenkleed van zwarte stof, met een' zwarten gordel en van achteren opgespelden sleep, aan heeft. Welken indruk moeten zulke ge-
{==569==} {>>pagina-aanduiding<<}
daanten maken op eene bevolking, welke buitendien zoo zeer op het uitwendige ziet? Wat zouden wij zeggen, als wij personen in eene kleeding, die in onzen tijd eene ware maskerkleeding is, als Geestelijken moesten groeten? Wat kan de Fransche Geestelijkheid van het vasthouden aan eene ambtskleeding verwachten, die op zichzelve leelijk is, en den Geestelijke bij den beschaafden inlander en bij iederen vreemdeling belagchelijk maakt? Ik heb zelfs te Parijs op openbare plaatsen Katholieke Geestelijken, Dorpspastoors, Candidaten en Seminaristen gezien, die zoo gemeen en zelfs zoo smerig gekleed waren, dat zeker de geringste Katholieke Dorpspastoor van Duitschland zich van hen zou hebben afgewend. Wie kan er aan twijfelen, dat reeds dit onaangename uiterlijk niet geschikt is, om de meer beschaafden met achting voor de kerk en hare dienaren te vervullen? Straatsburg ligt in onze nabijheid, en velen kunnen zich met hunne oogen overtuigen van hetgene hier medegedeeld wordt; maar wie heeft ooit in Duitschland eenen hoop Seminaristen gezien, die over 't geheel eene zoo onnoozele houding hebben, als die, welke wij tot onze verbazing gezien hebben? Wie ziet ooit in Duitschland zulke als een tafelbord groote kruinen, zoo als zij in gansch Frankrijk op de hoofden der Geestelijken met een vertoon geschoren
zijn, dat zeker eenen indruk te weeg brengt, juist tegenovergesteld met dien, welke bedoeld wordt? Wie zou in Duitschland gelegenheid hebben, om over het thema: ‘dat de allerzaligste Maagd maria het beste voorbeeld van liefde voor God en menschen is,’ eene, onder de ongeloofelijkste, zoo verschrikkelijke als belagchelijke grimassen voorgedragene, leerrede te hooren, waarin de stelling, dat maria zich reeds op haar derde jaar in den tempel aan God gewijd, en hierop geheel van de wereld teruggetrokken heeft, slechts ééne van de vele onzinnige spreekmanieren was? In het Zuiden gaat dit alles nog wel, en wordt zelfs met geloovige aandacht gehoord; in het Noorden daarentegen, den zetel van grootere kundigheid, is het voor de beschaafden een voorwerp van verachting, zoo als het zonder twijfel ook bij ons zou zijn.

(Het vervolg hierna.)


{==570==} {>>pagina-aanduiding<<}

Ontmoeting van vlottende ijsbergen in volle zee.

Het is niet zonder voorbeeld, dat laat in den zomer en op vrij lage breedten door schepen groote ijsbergen ontmoet worden. De Noord-Amerikaansche dagbladen des vorigen jaars deelen een treffend geval van dien aard mede; wij willen hun verhaal hier laten volgen.
Den 30 Junij 1836 (een ooggetuige geeft het relaas) was het schip Byron van Liverpool naar Nieuw-York onder zeil gegaan, met eene aanzienlijke lading ijzer, zout enz., aan boord hebbende 119 à 120 personen, zoo scheepsvolk als passagiers. In den ochtend van den 2 Augustus, den vierendertigsten dag na het vertrek, terwijl het schip zich op 44 gr. 22 min. noorder-breedte en 48 gr. 50 min. westerlengte bevond, overkwam aan hetzelve een voorval, dat nimmer uit het geheugen dergenen, die daarvan getuigen geweest zijn, gewischt zal worden. Het was de wacht van den stuurman, een' man, op wien men zich gerust verlaten kon; maar, daar hij zich onpasselijk bevond, had een ander officier hem vervangen. De passagiers, na den avond vrolijk en luchthartig te hebben doorgebragt, waren zoo even te rust gegaan. De stilte, die in het schip heerschte, werd door niets afgebroken, dan door het geluid der schreden van den wachthebbenden officier, terwijl hij op het dek heen en weder ging, of ook nu en dan door het gelui eener klok, die getrokken werd, om de visschersschuiten, welke zich in onze nabijheid mogten bevinden, te waarschuwen; maar, helaas! wij waren het veeleer, die gewaarschuwd hadden moeten worden voor het gevaar, hetwelk ons, zonder dat wij het wisten, omgaf. Omstreeks twee ure des morgens deden haastige treden mij ontwaken, en half luid gesprokene woorden mij vreezen, dat er eenig ongeluk gebeurd was. Ik spring het bed uit, om aan iemand dergenen, die bij de deur der kajuit verzameld waren, te vragen, wat er gaande was. ‘Wij zijn met ijs omgeven,’ gaf hij mij ten antwoord. In een oogenblik was de Kapitein op het dek, en snelde naar voren, om te zien, wat er gebeurde. Op dit zelfde oogenblik ontving het schip, dat vijf knoopen zeilde, eenen schok, alsof het op eene rots gestooten had: het was een ijsberg, die meer dan honderd voeten boven de oppervlakte der zee

{==571==} {>>pagina-aanduiding<<}
uitstak, en voorover hing, alsof hij op het punt stond om op ons neêr te storten. Oogenblikkelijk werd er bevel gegeven om het roer te wenden en de zeilen tegen te brassen. Terwijl de matrozen bezig waren dit laatste bevel te gehoorzamen, en terwijl de passagiers, die verschrikt in menigte op het dek drongen, al bevende den geweldigen ijsklomp aanstaarden, die hun boven het hoofd hing, stootte het schip ten tweeden male, nog sterker dan de eerste reis. De schok was vreeselijk; men zou gezegd hebben, dat onze masten, de een na den ander, op het dek moesten nederkomen. De onderstuurman, zijne handen wanhopend in elkander slaande, riep uit: ‘O God! de boeg is ingestooten; nu zijn wij allen weg!’ Inderdaad scheen onze ondergang onvermijdelijk. Te midden van den algemeenen schrik deed de Kapitein de boot uithijschen. Op het oogenblik, dat men de touwen, die haar aan het schip gehecht hielden, lossnijden wilde, sprongen de passagiers in menigte, mans en vrouwen door elkander, in dit kleine vaartuig. In één oogenblik was het met meer dan dertig of veertig menschen gevuld. Het is onbegrijpelijk, hoe het niet, met al de ongelukkigen, welke het bevatte, wegzonk. De Kapitein, hetzij hij hun gevaar inzag, hetzij hij de sloep voor zichzelven en zijn volk bewaren wilde, sprong er in met den blooten degen in de hand, en dwong allen, die er in waren, weder aan boord te klimmen. Het tooneel van angst en wanhoop, dat nu volgde, is niet te beschrijven. Al de passagiers waren voor de kajuitsdeur verzameld, meestal half naakt, zoo als het ongeluk hen in den slaap verrast had; sommigen lagen op de knieën, en riepen de Goddelijke barmhartigheid in; anderen wrongen de handen en gilden van schrik. Alles was in de ontzettendste verwarring. Het angstgehuil verdubbelde nog, toen het schip weder eenen stoot ontving, ditmaal van achteren; de botsing dreunde als een donderslag, en het vaartuig kraakte, alsof alle naden gingen openbarsten: het
was een nieuwe ijsberg, die tegen ons aandreef. Alstoen lieten wij alle hoop varen. De moedigsten bereidden zich op den dood. De honden zelven kroopen van angst tusschendeks.
Edoch de schrik was erger dan de schade. Bij den eersten schok schijnt niet het schip, maar de boegspriet gestooten te hebben, van welke het voorste deel verbrijzeld in zee gevallen was. Had het schip met kiel of zijden geraakt, dan

{==572==} {>>pagina-aanduiding<<}
zou er geene redding geweest zijn; maar gelukkiglijk was het hol zelf ongeschonden gebleven.
Naauwelijks had men dit bemerkt, of hoop verving wanhoop. De timmerman berigtte, dat de kiel in goeden staat was en dat de boegspriet hersteld kon worden; maar het was mogelijk, dat wij een lek bekomen hadden, en daarenboven waggelde de bezaanmast. ‘Aan de pomp!’ was nu het commando van den Kapitein. Zij werd oogenblikkelijk bemand en aan den gang gebragt. Nog een oogenblik duurde de ongerustheid; maar weldra bemerkte men, dat het hol van het schip onbeschadigd was. Alstoen herleefde de vreugd op aller aangezigten. De boegspriet werd hersteld, en, dank zij de bekwaamheid van onzen Kapitein, zes dagen na deze noodlottige ontmoeting waren wij in de haven.

Schatten der diepte.

Wanneer wij overwegen, welk een schat van merkwaardige gedenkstukken, gedurende den loop van elken oorlog ter zee, van de vroegste tijden af aan, in den boezem des Oceaans begraven is geworden, breidt zich het denkbeeld aanmerkelijk uit van de menigvuldigheid der bijna onvergankelijke overblijfsels, welke het menschdom van zijnen arbeid achterlaat. Gedurende onzen jongsten worstelstrijd tegen Frankrijk (het is een Engelschman, die spreekt) zijn, in het tijdsverloop van tweeëntwintig jaren, tweeëndertig onzer linieschepen in de kolken der zee verzwolgen, behalve nog zeven vijftigers, zesentachtig fregatten en eene menigte van kleinere oorlogsvaartuigen. De zeemagt der andere Europesche Mogendheden, Frankrijk, Holland, Spanje en Denemarken, is gedurende hetzelfde tijdperk bijna geheel vernietigd geworden, zoodat hun gezamenlijk verlies dat van Grootbrittanje verre te boven gegaan moet zijn. In elk dier schepen waren batterijen ijzeren of metalen geschut, van hetwelk een groot gedeelte de dagteekening en plaats, wanneer en waar het vervaardigd was, in gegoten schrift daarop uitgedrukt, voerde. In elk derzelven was koperen, zilveren en niet zelden overvloed van gouden munt, in staat om eenmaal tot gewigtige gedenkteekenen voor de geschiedenis te dienen. In elk was er eene oneindige verscheidenheid van werktuigen, tot de kunsten des oorlogs of des vredes behoorende, vele derzelven gevormd van stoffen,

{==573==} {>>pagina-aanduiding<<}
zoo als glas en aardewerk, die geschikt zijn om een onbepaald getal van eeuwen voort te duren, zoodra zij eenmaal aan de werktuigelijke vernielingskracht der golven onttrokken en onder eene massa van zand en aarde bedolven zijn, welke de knagende werking van het zeewater belet. Maar de lezer verbeelde zich niet, dat de woede des oorlogs meer toebrengt, dan de vreedzame vlijt van het ondernemende handelbedrijf, om de menigte van verongelukte schepen in het bed der zee opeen te hoopen.
Bij het nazien der Lloyds-lijsten van het jaar 1793 tot het begin van 1829 is gebleken, dat het getal der Britsche schepen alleen, die gedurende dat tijdvak vergaan zijn, door elkander genomen, niet minder dan drie schepen in de tweemaal vierentwintig uren bedragen heeft; een grooter aantal, dan wij verwacht zouden hebben, hoezeer wij uit morcan's tabellen zien, dat het getal der koopvaarders, welke te gelijk in de zeevaart van Engeland en Schotland bezig zijn, eenen scheepsinhoud van twintigduizend-en-twintig tonnen bedraagt. Van de vijfhonderd-eenenvijftig schepen der Koninklijke marine, welke het land gedurende den bovenvermelden tijd verloren heeft, zijn slechts eenhonderd-zestig door den vijand genomen of vernield geworden, en al het overige is gestrand, gezonken of door toeval verbrand; een treffend bewijs, dat het krijgsgevaar op zee, hoe groot ook, nog verre te boven gegaan wordt door dat van stormen, orkanen, zandbanken en al de overige ongelukskansen van den pekelplas. Millioenen in muntspeciën zijn somwijlen in een enkel schip te gronde gegaan; en op deze, wanneer het toeval zoo wil, dat zij in een omkleedsel gehuld worden, hetwelk hen tegen scheikundige veranderingen beschermt, zal veel geschiedkundig onderrigt gegrift, en dit eene niet af te meten reeks van tijden in aanwezen blijven, gelijk zulks het geval geweest is met de teedere indrukselen van zoöphyten of van versteende planten, welke men in sommige rotsen der tweede vorming gevonden heeft. In ieder schip van eenige grootte, daarenboven, vindt men steeds edelgesteenten, in zegelcachetten gezet, of op andere wijze tot sieraad en gebruik dienende; stoffen van de grootste hardheid, welke in de natuur gevonden wordt, en op welke letters of beelden van den meest verscheiden aard gegraveerd zijn, welker indruk zij, in de beddingen van den zeebodem besloten, natuurlijk behouden zullen, zoo lang het
kristal zijne gedaante be-
{==574==} {>>pagina-aanduiding<<}
houdt. Het was derhalve een luisterrijke lof, toen de dichter de daden der Engelsche krijgshelden in den slag van Agincourt zoo rijk in roem noemde als de schatten, welke de zee in haren boezem besluit.




Staal van den tegenwoordigen toestand des tooneels in Frankrijk.

(Uittreksel uit de Gazette de France van 31 Januarij 1837.)

Wij leven in de eeuw van bedrog en van begoocheling! Eertijds heerschte overal eenvoud en opregtheid: tastte men in staatkundige vergaderingen mis, het was te goeder trouw; men uitte zijn gevoelen, hetzij hetzelve goed of verkeerd was, nam de stemmen op, en het besluit, dat genomen werd, was althans het uitgedrukt gevoelen van de meerderheid der stemgeregtigden. Even zoo in het letterkundige: bij het opvoeren van een nieuw tooneelstuk was het het publiek, dat deszelfs goed- of afkeuring door applaudisseren of siffleren te kennen gaf, naar mate men het stuk goed- of afkeurde; en had het laatste plaats, zoo kwamen de dagbladen daarvoor te goeder trouw uit; de Directeuren van het tooneel trokken het stuk eenvoudig in, en de schrijver daarvan, even rondborstig als het publiek, als de Tooneeldirecteuren en dagbladen, poogde zijn werk te verbeteren of het mislukte te herstellen.
Doch hoever zijn wij thans, in het letterkundige en staatkundige beide, van die oorspronkelijke eenvoudigheid afgeweken! Wat is er van het gevoelen der meerderheid in onze staatkundige vergaderingen, wat bij de gastmalen en bals aan de Hoven en bij Ministers overig gebleven? Waar beoogt men tegenwoordig nog het ware belang van het publiek? Wat rest er van de goede trouw en voormalige rondborstigheid, als men de openlijke aanspraken en redevoeringen in de Kamers der Afgevaardigden nagaat? En wat het letterkundige vak in het bijzonder betreft, het volgende stuk, dat ten gevolge eener geregtelijke behandeling publiek geworden en door de Gazette des Tribunaux (*) is medegedeeld, levert

{==575==} {>>pagina-aanduiding<<}
ons een staaltje, hoe de letterkundige roem onzer tegenwoordige Geleerden, en bijzonder van onze Tooneelschrijvers, zich door de ongehoordste middelen weet te vestigen, en zich achter de onbeschaamdste maskers weet te verbergen: men zal er de wezenlijke waarde van den letterroem der hedendagsche Tooneelschrijvers niet alleen uit leeren kennen, maar ook uit zulke proeven overtuigend zien, dat er in onzen tijd een monopolie bestaat volstrekt in alle zaken, niet alleen in het staatkundige en bij de Vertegenwoordigers der Natie, maar zelfs ook in het onhafhankelijk Gemeenebest der Letteren; ja dat de Natie zelve daardoor, in het politieke zoo wel, als wat het tooneel betreft, het slagtoffer is geworden van loos bedrog en van begoocheling!

Overeenkomst, gesloten tusschen eenen Ondernemer van het welslagen van Tooneelvertooningen en den Directeur van een' der meestbezochte Schouwburgen te Parijs.

Tusschen de Ondergeteekenden is aangegaan de volgende overeenkomst:
De Directeur van het Théátre.... staat - te rekenen van den - af aan den Heer X...., die zulks verklaart te accepteren:
De gansche onderneming van het ten tooneele voeren van stukken, die op voorzegden schouwburg, gedurende het voormelde tijdsverloop zullen gegeven worden, met al de voordeelen en regten, aan die onderneming verbonden, bestaande deze:
1o. In de toegangsbiljetten voor hemzelven en voor twee zijner geëmploijeerden, gedurende den geheelen loop dezer onderneming.
2o. In vier biljetten voor het parterre voor elk der stukken, welke dagelijks zullen gegeven worden; welke biljetten zullen worden afgegeven door de Auteurs der stukken, en van wege de administratie des schouwburgs zullen geguarandeerd worden. Men is tevens overeengekomen, dat het getal dier biljetten nimmer minder zal mogen bedragen dan 12, welke de Aannemer X. zal mogen verkoopen voor zijne rekening aan wien het hem zal goeddunken.
3o. In 25 biljetten voor het parterre en 6 voor het amphithéâtre, welke aan hem Ondernemer X. mede zullen worden afgegeven, en welke hij zal kunnen bezigen voor het

{==576==} {>>pagina-aanduiding<<}
welgelukken zijner onderneming, op zoodanige wijze en zoodanigen voet, als hem ondernemer geraden zal voorkomen.
De voorzegde concessie wordt gedaan onder de navolgende lasten, clausulen en voorwaarden, welke de Heer X...., als ondernemer, van zijne zijde wederkeerig belooft en zich verbindt stiptelijk te zullen nakomen:
1o. Om van zijnen kant alles te doen, wat in zijn vermogen zal zijn, om het welslagen der stukken, die gedurende het geheele tijdsverloop dezer onderneming op het Théâtre.... zullen gegeven worden, zoo veel mogelijk te verzekeren.
2o. Om zich in ieder opzigt te gedragen naar de usantiën, door de administratie des schouwburgs vastgesteld, en dientengevolge zich dagelijks, ten 4 ure namiddags, bij de voorzegde Directie te vervoegen, ten einde de noodige instructiën te ontvangen, die hem voor dien avond door haar zullen gegeven worden.
3o. Om tegenwoordig te zijn bij de generale repetitiën der nieuwe stukken, ten einde zich te verstaan met den Directeur des schouwburgs over de maatregelen, die door hem bij de opvoering dier stukken zullen kunnen genomen worden.
4o. Om de debuten der Acteurs en Actrices, welke door de administratie des schouwburgs zullen toegelaten worden, te ondersteunen, en de zoodanigen bijzonder te begunstigen, die hem daartoe zullen worden aangewezen.
5o. Om geene andere dan welgekleede personen in zijne dienst te bezigen.
En eindelijk 6o., om aan den Directeur des schouwburgs, voor den geheelen loop zijner onderneming, te betalen eene som van 20,000 franken.
Van zijnen kant verklaart de Directeur des schouwburgs, aan voorzegden Heer X.... de voortduring zijner functiën bij dezen te waarborgen, en hem daarin te zullen handhaven, in geval hij Directeur zijne directie in het vervolg op een' ander' mogt doen overgaan.
Om hem Ondernemer X.... door geen ander persoon te doen vervangen, dan tegen de uitkeering en teruggave der gezegde som van 20,000 franken; mits ook hij Ondernemer wederkeerig stiptelijk aan de hem gestelde voorwaarden blijve voldoen.
Om hem Ondernemer, bij de eerste representatie der nieuwe stukken in 3 bedrijven, al de plaatsen in het parterre, en 100 à 200 biljetten voor andere stukken van 1 à 2 bedrij-
{==577==} {>>pagina-aanduiding<<}
ven, te verzekeren, en de plaatsing en verkoop daarvan te waarborgen; alsmede zich te zullen gedragen naar het gebruik, ten opzigte der twee representatiën, die op de eerste voorstelling der genoemde stukken volgen.
Om geenerlei verhaal op hem te hebben wegens het niet gelukken der stukken; tenzij het bewezen worde, dat er van de zijde van hem, Heer X...., eenige schuld of verkeerde directie hebbe bestaan.

Men ziet hier het monopolie in het letterkundige als 't ware geheel geörganiseerd. Geene slechte stukken zijn meer mogelijk; geen behoeft er meer eene mislukking te duchten. Ettelijke Auteuren, met eenige Tooneeldirecteurs en Claqueurs vereenigd, (*) zullen de opinie van het parterre geheel beheerschen, de kassen der schouwburgen vullen, en den toegang tot de académies of groote théâtres (†) bezetten; en aan het publiek, onttroond door mannen, die in deszelfs naam regeren, in deszelfs naam spreken en handelen, worden gevoelens aangetijgd, die aan hetzelve geheel vreemd zijn. Zoo heerscht de geest der Doctrinairen overal! (§)

De kastelein.

Eene ware Geschiedenis.

(Naar het Hoogduitsch van f. von schiller.)

‘Oordeel niet!’ is de uitspraak van onzen grooten Meester; en waarlijk! ook ten opzigte van den diepst gevallen misdadiger vergeten wij die les te veel. Onze oplettendheid bepaalt zich te zeer tot zijne wanbedrijven alleen, en meestal, zoo niet altijd, ontbreekt het ons aan kennis van den weg, langs welken hij geworden is, wat hij werd; wij moe-
{==578==} {>>pagina-aanduiding<<}
ten niet slechts weten, wat hij deed, maar ook, hoe hij er toe kwam; wat in zijne ziel omging; welke de loop zijner geschiedenis - niet zoozeer van zijn uitwendig leven, maar veelmeer van zijn hart, van zijn zieleleven, zij; hoe zich bij hem het eene uit het andere ontwikkelde. O! indien wij dit wisten, hoeveel zou niet onze menschenkennis winnen; wat voordeel zou het aan onze zelfkennis geven; hoe vaak zouden wij voor ons zelven terugbeven, bij eene ongehuichelde beantwoording der vraag: wat zou, in gelijke omstandigheden, van mij geworden zijn? Dan zou vaak afschuw van de misdaad verdrongen worden door medelijden met den misdadiger, en een traan rollen op het blad zijner levensbeschrijving. Zulk eene zielkundige ontleding (men vergunne mij dit woord) van eene reeks van wandaden verschaft ons de volgende geschiedenis, door de meesterlijke hand van den grooten schiller geteekend. De man, wien zij betreft, maakte zich aan zware misdaden schuldig. Hij boette ze met zijn leven door het zwaard der geregtigheid. Of hij voor de maatschappij reddeloos verloren ware geweest, moge de lezer beslissen!

Christiaan wolf was de zoon van eenen herbergier in eene *** sche stad. Zijnen vader verloren hebbende, zette zijne moeder, door hem tot op zijn twintigste jaar geholpen, de nering voort. Deze ging echter niet vooruit, en wolf had eenen overvloed van ledigen tijd. Reeds van zijne schooljaren af was hij als een sluwe knaap bekend. De meisjes klaagden over zijne vrijpostigheid, en de jongens uit het stadje roemden zijne vindingrijkheid in het smeden van plannen tot allerlei kwaad. Naar het uitwendige was hij door de natuur stiefmoederlijk bedeeld. Eene kleine gestalte, leelijk gekroesd haar, een platgedrukte neus en eene gezwollen bovenlip, die nog bovendien door den schop van een paard scheef geworden was, gaven hem een voorkomen, dat hem voor alle vrouwen tot een voorwerp van afkeer, en voor zijne kameraden tot een van spotternij maakte.
Hij zelf gevoelde dit, maar poogde er zich over heen te zetten. Hij was hoogst zinnelijk, en maakte zich diets, te beminnen. Het meisje zijner keuze beantwoordde zijne liefde niet; hij meende reden te hebben, om te vreezen, dat zijne mededingers gelukkiger waren. Doch het meisje was

{==579==} {>>pagina-aanduiding<<}
arm, en hij dacht, dat een hart, dat voor zijne liefkozingen gesloten bleef, zich misschien voor zijne geschenken zoude openen; maar hij zelf had het niet ruim, en het weinige, dat hij nog van zijn bedrijf overhield, werd verzwolgen door vergeefsche proeven, om aan zijn uiterlijk eenige meerdere bevalligheid te geven. Te traag en te onkundig tevens, om een berooid huishouden door ondernemingen te verbeteren, te trotsch, en ook te weekelijk, om den heer, zoo als hij zich nog al vertoond had, met den boer te verwisselen, en voor beter bestaan op te offeren hetgeen hij zijne vrijheid noemde, zag hij geenen anderen uitweg dan - zoo als duizenden vóór en na hem met gelukkiger uitslag beproefd hebben - fatsoenlijk te stelen. Zijne vaderstad grensde aan een woud; hij werd een wilddief, en de opbrengst van zijnen roof ging getrouwelijk in de handen zijner schoone over.
Onder de minnaars van hansje was robert, een knecht van den houtvester. Spoedig bemerkte deze het voordeel, dat die mildheid aan zijnen medeminnaar gaf, en met arendsoogen loerde hij op de gelegenheid, om te ontdekken, vanwaar die geschenken konden komen. Vlijtiger bezocht hij de Zon - zoo heette de herberg - en zijne scherpzinnigheid, door jaloerschheid en afgunst gescherpt, deed hem weldra ontdekken, vanwaar het geld kwam. Niet lang te voren was een gestreng bevel tegen het wildschieten vernieuwd geworden, en de tuchthuisstraf tegen de overtreders gedreigd. Robert was onvermoeid in het nasporen der geheime gangen van zijnen vijand; eindelijk gelukte het hem, den dief op heeter daad te betrappen. Wolf werd gevat, en slechts met vele moeite en met opoffering van zijn geheele kleine vermogen bragt hij het zooverre, dat hij de straf door eene geldboete ontdook.
Robert had overwonnen. Zijn medeminnaar was van de baan gejaagd, en hansje's gunst voor den tot den bedelstaf gebragten verloren. Wolf kende zijnen vijand, en deze was nu de gelukkige minnaar van hansje. Een drukkend gevoel van gebrek voegde zich bij beleedigden trots; nood en ijverzucht bestormden te zamen zijn hart; de honger drijft hem de wijde wereld in, wraak en hartstogt houden hem te huis. Hij wordt ten tweedenmale een wilddief; maar robert's verdubbelde waakzaamheid hielp hem andermaal in den val. Nu ondervond hij de volle gestrengheid der wet,

{==580==} {>>pagina-aanduiding<<}
want hij had niets meer te geven, en, binnen weinige weken na het eerst geboete vergrijp, werd hij in het tuchthuis opgesloten.
Zijn straftijd was ten einde, zijn hartstogt door de afwe zigheid toegenomen, en zijn diep gekrenkte hoogmoed onder de zwaarte des ongeluks nog verhoogd. Naauwelijks zag hij zich vrij, of hij ijlde naar zijne geboorteplaats, om hansje te zien. Hij verschijnt, maar wordt ontvlugt. De nijpende armoede boog eindelijk zijne trotschheid, en hij bood zijne diensten aan de gegoede ingezetenen als daglooner. De landman haalt over den week opgevoeden zijne schouders op; men zendt hem weg. Hij waagt eene laatste proeve. Ééne kostwinning is nog open - de buitenste, verloren post van eenen eerlijken naam - hij biedt zich aan tot herder van het stadje; maar niemand wil zijn vee aan eenen deugniet toevertrouwen. In alle zijne pogingen teleurgesteld, overal afgewezen, wordt hij ten derdenmale een wilddief, en ten derdenmale treft hem het ongeluk, zijnen vijand in handen te vallen. (*)
De driedubbele herhaling der misdaad verzwaarde de schuld. De regters lazen in het wetboek, maar niet in dat der zielsgesteldheid van den beklaagden. De wetten tegen het stelen van wild moesten streng en voorbeeldig gehandhaafd worden, en wolf werd veroordeeld, om gebrandmerkt te worden en voor drie jaren in de vesting te arbeiden.
Ook die tijd verliep, en hij ging uit de vesting, maar - anders dan hij in dezelve gekomen was. Hier vangt een nieuw tijdperk in zijn leven aan; men hoore hemzelven, gelijk hij naderhand tot zijnen biechtvader en voor het geregt gesproken heeft.
‘Ik betrad de vesting als een verdwaalde, en verliet haar als een booswicht. Ik had nog altijd iets op de wereld gehad, dat mij dierbaar was, en mijn hoogmoed ging gekromd onder de schande. Toen ik in de vesting gebragt werd, sloot men mij bij drieëntwintig gevangenen op, onder welke twee

{==581==} {>>pagina-aanduiding<<}
moordenaars en de overigen allen beruchte dieven en booswichten waren. Men bespotte mij, wanneer ik van God sprak, en dwong mij, schandelijke lastering van den Verlosser aan te hooren. Men zong mij ontuchtige liederen voor, die ik in het begin niet zonder walging en ontzetting hoorde, maar die nog niets waren bij hetgeen ik hier zag. Geen dag ging er om, zonder dat een misdadige levensloop verhaald of booze aanslag gesmeed werd. In het begin ontweek ik dit volk, en onttrok mij, zoo veel mogelijk, aan hunne gesprekken; maar ik gevoelde toch behoefte aan eenig gezelschap, en mijne barbaarsche wachters hadden mij ook mijnen hond afgenomen. Het werk was hard, mijn ligchaam krank; ik behoefde bijstand en, zal ik het opregt zeggen, beklag; en dit wilde ik voor het weinigje geweten, dat mij nog overgebleven was, koopen. Zoo gewende ik mij eindelijk aan het afschuwelijkste, en in het laatste vierendeeljaars had ik mijne leermeesters overtroffen!
‘Van nu af dorstte ik naar den dag mijner vrijheid, gelijk ik naar wraak dorstte. Alle menschen hadden mij beleedigd; want - allen waren beter en gelukkiger dan ik. Ik beschouwde mijzelven als een' martelaar van het natuurlijke regt der vrijheid en als een slagtoffer der wetten. Tandenknersend zag ik, in ketenen geklonken, in de verte de zon opkomen; een ruim uitzigt is eene dubbele hel voor eenen gevangenen. De vrije wind, die door de luchtgaten van mijnen kerker speelde, de zwaluw, die zich op de ijzeren staven van mijne traliën nederzette, schenen mij toe, met mijne gevangenis te spotten, en maakten mij deze nog ondragelijker. Toen zwoer ik eenen onverzoenlijken haat aan alles, wat mensch heet, en ik heb die geloste gehouden!
Zoodra ik mij in vrijheid gesteld zag, was mijne eerste gedachte mijne vaderstad. Zoo weinig daar voor mijn toekomstig onderhoud te hopen viel, zoo veel beloofde zich daar mijn dorst naar wraak. Mijn hart klopte heviger, toen ik den kerktoren van verre boven het hout zag uitsteken. Het was niet meer blijdschap, zoo als vroeger. Neen! de herinnering aan alle ongemakken en vervolgingen, die ik daar eens ondervonden had, wekte mij verschrikkelijk als uit den doodslaap: alle wonden begonnen weder te bloeden; alle likteekenen gingen weder open. Ik verdubbelde mijne schreden; want het denkbeeld, mijnen vijanden door mijne onverwachte verschijning schrik aan te jagen, verkwikte mij, en

{==582==} {>>pagina-aanduiding<<}
ik streefde thans evenzeer naar vernedering, als ik vroeger daarvoor gesidderd had: alles, wat mijnen haat tegen de menschen voedsel kon geven, was mij welkom geworden.
‘Toen ik midden op de markt stond, luidden de klokken tot de Vesper en ging het volk naar de kerk. Spoedig herkende men mij, en ieder, die mij ontmoette, trad ijlings terug. Altijd had ik kleine kinderen zeer lief gehad, en ook nu gaf ik onwillekeurig eenen knaap, die voorbij mij heen huppelde, eenig kleingeld. De knaap zag mij een oogenblik strak aan, en wierp mij het geld voor de voeten. Indien mijn bloed slechts een weinig rustiger geweest ware, zou ik mij herinnerd hebben, dat mijn ongeschoren baard mij nog hetzelfde akelige uitzigt gaf, als toen ik uit de vesting kwam; - maar mijne wrevelmoedigheid zegepraalde over mijne rede. Tranen van woede, zoo als ik ze nog nooit geweend had, vloeiden langs mijne wangen!
‘De knaap weet niet, wie ik ben, noch vanwaar ik kom,’ zeide ik half luid in mijzelven, “en toch schuwt hij mij, als een vreeselijk dier. Is dan mijn voorhoofd geteekend, of heb ik opgehouden naar een mensch te gelijken, omdat ik gevoel, niemand meer te kunnen beminnen?” De verachting van dezen knaap griefde mij dieper, dan de drie jaren gevangenis; want hem had ik nog wèl gedaan, en kon hem althans van geenen haat tegen mij verdenken.
‘Ik zette mij op eene stoep, tegenover de kerk. Wat ik eigenlijk wilde, weet ik niet; doch dit weet ik, dat ik met verbittering opstond, toen van alle mij bekende voorbijgangers niet één enkele mij met eenen groet verwaardigde. Onwillekeurig verliet ik mijne zitplaats, om eene herberg op te zoeken. Toen ik den hoek eener straat omsloeg, liep ik tegen hansje. “Wolf!” riep zij luid, en maakte eene beweging, om mij te omhelzen; “gij weder hier, lieve wolf? Goddank, dat gij terug zijt!” Honger en ellende spraken uit haar voorkomen; eene schandelijke ziekte uit haar gelaat; haar aanblik toonde het verworpenste schepsel. Terstond vermoedde ik, wat hier moest hebben plaats gehad; eenige vorstelijke Dragonders, die mij pas ontmoet waren, deden mij begrijpen, dat er bezetting in het stadje lag. “Soldatenslet!” riep ik, en keerde haar den rug toe. Het deed mij goed, dat nog een wezen beneden mij stond! Ik had haar nooit eigenlijk bemind; mijne liefde was louter zinnelijk geweest.

{==583==} {>>pagina-aanduiding<<}

‘Mijne moeder was dood. Ons kleine huisje was door schuldeischers genaast. Ik had niemand en niets meer. De gansche wereld ontvlood mij, als ware ik vergiftig; maar ik was der schaamte ontwassen. Vroeger had ik mij aan het gezigt der menschen onttrokken, omdat het mij ondragelijk was, veracht te worden. Thans bekommerde ik mij deswege niet het minste; want ik had niets te verliezen en niets te bewaren. Goede eigenschappen had ik niet ééne meer noodig; want men verwachtte geene meer van mij.
‘De geheele wereld stond voor mij open, en ik zou misschien in een vreemd oord voor een eerlijk man hebben kunnen doorgaan; maar het ontbrak mij aan moed, om dit ook zelfs te schijnen. Vertwijfeling en schande hadden mij zooverre gebragt. Het laatste, wat mij overschoot, was, de eer te leeren ontberen, daar ik er toch geene aanspraak meer op maken kon. Indien mijne ijdelheid en mijn hoogmoed mijne vernedering overleefd hadden, zou ik mijzelven om het leven hebben moeten brengen.
‘Wat ik nu eigenlijk beginnen zou, was mij nog onbekend. Zooveel herinner ik mij nog donker, dat ik een booswicht wilde wezen. Ik wilde mijn lot verdienen. Ik nam het besluit, de wetten te schenden, juist omdat ik dezelve als weldaden voor het menschdom beschouwde; te voren had ik uit ligtzinnigheid misdreven, nu deed ik het uit vrije keuze en tot mijn vermaak.
‘Mijn eerste werk was, het schieten van wild voort te zetten. Het jagen was mij meer en meer tot een' hartstogt geworden, en ik moest, behalve dat, ook leven en kende niets anders. Maar dit was het niet alleen: het denkbeeld kittelde mij, het vorstelijke verbod te schenden, en mijnen landsheer, zooveel mogelijk, te benadeelen. Gevat te worden, daarvoor vreesde ik niet meer; want ik had nu eenen kogel gereed voor hem, die mij betrapte, en ik wist, dat mijn schot zijnen man niet miste. Ik liet al het wild, dat ik nederschoot, liggen, en maakte alleen zooveel over de grenzen te gelde, als ik noodig had om armoedig te leven en kruid en lood te bekomen. Mijne strooperijen werden ruchtbaar; maar op mij viel geene verdenking meer. Mijn naam was vergeten.
‘Zoo leefde ik eenige maanden. Op eenen morgen had ik, naar gewoonte, het bosch doorkruist, om het spoor van een hert te vervolgen. Twee uren had ik mij te vergeefs

{==584==} {>>pagina-aanduiding<<}
vermoeid, en ik begon mijnen buit reeds verloren te achten, toen ik het dier op eenmaal op den afstand van een schot ontdekte. Juist wilde ik aanleggen en schieten, toen mij plotselijk het gezigt van eenen hoed verschrikte, die weinige treden van mij af op den grond lag. Ik zag naauwkeuriger, en herkende den jager robert, die achter den dikken stam van eenen eik op hetzelfde wild aanleide, waarvoor mijn schot bestemd was. Eene doodelijke huivering joeg bij dit gezigt door mijne leden. Juist deze was de mensch, dien ik onder allen het vreeselijkste haatte, en deze was nu in de magt van mijn' kogel. Op dit oogenblik was het mij, alsof ik de geheele wereld met dit ééne schot kon treffen, en de haat mijns geheelen levens zich vereenigde in den top van den vinger, waarmede ik den doodelijken haan zou overhalen. Eene onzigtbare, vreeselijke hand zweefde boven mij; de uurwijzer van mijn lot teekende onherroepelijk dit ontzettend oogenblik. Mijn arm sidderde, toen ik langs mijn geweer heen mikte - mijne tanden klepperden, als in eene hevige koorts, en de adem hoopte zich tot stikkens toe in mijne longen op. Eene minuut lang bleef de loop van mijn geweer onzeker, nu op het hert, dan op den man gevestigd - eene minuut - nog eene - nog eene derde. Wraakzucht en geweten kampten hevig en heviger; eindelijk overwon de wraakzucht, en de jager lag dood op den grond.
‘Mijn geweer viel met het schot neder.... “Moordenaar!...” stamelde ik langzaam - het woud was zoo stil als een kerkhof - ik hoorde duidelijk, dat ik moordenaar zeide. Lang stond ik sprakeloos voor den verslagenen. Een luid lagchen gaf mij eindelijk lucht. “Zult gij nu uwen mond houden, vriend?” zeide ik, en trad stoutmoedig toe, terwijl ik den vermoorden omkeerde. Zijne oogen stonden wijd opgesperd. Ik werd ernstig, en zweeg plotseling weder stil. Een zeldzaam gevoel overmande mij.
‘Tot hiertoe had ik op rekening van mijne schande misdaan; nu was er iets gebeurd, waarvoor ik nog niet geboet had. Een uur geleden zou mij niemand hebben kunnen overtuigen, dat er nog grooter misdadiger, dan ik, onder de zon ware: nu begon ik te gelooven, dat mijn toestand vóór een uur, in vergelijking van nu, zeer benijdenswaardig was.
‘Aan Gods oordeel dacht ik niet, - maar wel verward, ik weet niet hoe? aan strop en zwaard, en de herinnering

{==585==} {>>pagina-aanduiding<<}
viel mij in aan eene kindermoordenares, die ik als schooljongen mede had zien ter dood brengen. Verschrikkelijk was voor mij de gedachte, dat van nu af mijn leven verbeurd was. Meer weet ik van dien toestand niet te zeggen. Ik wenschte wel, dat mijn vijand slechts weder leefde. Ik deed mijzelven geweld aan, om mij levendig al het kwaad te herinneren, dat mij de verslagene in zijn leven gedaan had; maar, zonderling! mijn geheugen was als dood. Ik kon mij niets, niet het geringste te binnen brengen van alles, dat mij vóór een kwartier uurs zoo woedend had gemaakt, en ik begreep volstrekt niet, hoe ik tot dezen moord gekomen was.
‘Nog altijd stond ik voor het lijk. Het klappen van eene zweep, en het gekraak van vrachtwagens, die door het bosch reden, bragt mij tot mijzelven. De daad was slechts eenige roeden van den grooten weg volvoerd. Ik moest aan mijne veiligheid denken.
‘Onwillekeurig vlood ik dieper het bosch in. Onderweg bedacht ik, dat de verslagene een horologie bezeten had. Om de grenzen te bereiken, had ik geld noodig - en toch ontbrak mij de moed, om terug te keeren. Nu verschrikte mij de gedachte aan Gods alomtegenwoordigheid. Ik sidderde, maar verzamelde al mijnen moed; ik had besloten, het tegen de gansche hel op te nemen, en keerde terug naar de plaats, waar de moord gepleegd was. Ik vond, wat ik verwacht had, en in eene groene beurs nog ruim een' daalder aan geld. Op het oogenblik, dat ik het een en ander bij mij wilde steken, stond ik eensklaps stil, en wankelde. Het was geene opwelling van schaamte, ook geene vrees, om mijne misdaad door plundering te vergrooten. Een zekere hoogmoed was het, geloof ik. Althans ik wierp het horologie weg, en nam van het geld slechts de helft. “Gij moet,” zeide ik tot mijzelven, “u gedragen als een persoonlijke vijand van dien dáár, en niet als een roover.”
‘Nu vloog ik het woud in. Ik wist, dat het zich vier Duitsche mijlen noordwaarts uitstrekte, en daar aan de grenzen van het land eindigde. Ademloos liep ik tot hoog op den middag. De drift mijner vlugt had mijnen gewetensangst eenigzins doen zwijgen; maar deze keerde te verschrikkelijker terug, naarmate mijne krachten verminderden. Duizend vreeselijke beelden vertoonden zich. Mijne borst werd als met priemen doorstoken. Ik had nu keuze tusschen een

{==586==} {>>pagina-aanduiding<<}
leven vol rusteloozen angst en - een' zelfmoord. Tot het laatste had ik den moed niet, en ik beefde toch voor het denkbeeld, te blijven leven. Dobberende tusschen de zekere verschrikkingen des levens en de onzekere der eeuwigheid, even ongeschikt om te leven als om te sterven, bragt ik het zesde uur van mijne vlugt door; een uur vol wroegingen, schrik, knaging, zoo als niemand ondervond, en waarvan niet het duizendste deel der gruwzaamheid onder woorden kan gebragt worden.

(Het vervolg en slot hierna.)




Een vuurwerk, voorstellende den Vesuvius, in het park te Amsterdam, in de kermis van 1834.


Wie de Kermis regt wil vieren, 
Breng' niet meer dan dertig jaar, 
En, bij 't nachtlijk ommezwieren, 
Toch geen wijsbegeerte daar! 
'k Ben geen stroeve zedepreker; 
'k Gun aan ieder zijn pleizier; 
Maar ik acht het wis en zeker, 
Ééns ook walgt hem dat getier; 
Ééns zegt hem de koele rede, 
Naar het overoud bescheid: 
‘IJdelheid der ijdelheden! 
Alles, alles ijdelheid!’ - 
Gunt mij, dat ik moog' beschrijven 
D' indruk, dien op mijn gemoed 
't Vuurwerk heeft doen achterblijven, 
Met zoo groot gejuich begroet! - 
Duizend, nog eens duizend menschen 
Vond ik in het Park bijeen; 
Al hun hopen, al hun wenschen 
Draaide om 't eigenste aspunt heen. 
Vruchtloos poogde Toonkunst heden 
Hen te boeijen door haar magt; 
't Oor bleef doof voor hare beden, 
't Hart voor hare tooverkracht. 
Nu door klappen, dan door stampen 
Gaf het ongeduld zich lucht, 

{==587==} {>>pagina-aanduiding<<}

Tot het schijnsel van de lampen 
Trilde van het woest gerucht. 
Eindlijk werd het sein gegeven; 
De eerste vuurpijl rees omhoog: 
Nu werd alles geest en leven; 
Aller ziel en zin werd oog! 
Zwermers sisten, vlammen stegen, 
Klappers sloegen keer op keer, 
En een stage vonkenregen 
Daalde op al den volke neêr. 
Leed ook menig lieve schoone 
Schade aan lint of gaas of kant; 
Stond ook menige Amazone 
Als in lichtelaaijen brand: 
Kindervreugd laat zich niet storen 
Door een luttel averij; 
Mag 't Sint Maartensvuurtje gloren, 
't Kinderhart slaat even blij! - 
Maar nog hooger moet het klimmen; 
Oog en oor zijn nog niet zat: 
Ziet ge daar die planken glimmen, 
Bont beschilderd - neen! beklad? 
De eene zal de Baai vertoonen; 
De and're Napels, aan haar' boord, 
En de derde en vierde kroonen 
Alles waardig, op mijn woord! 
Een Vesuviusje rijst er, 
Wel en smerig, naar omhoog; 
Wie 't aanschouwt, hij beeft, ja ijst er 
Van, ... zoo als de kladder loog! 
Een, twee, drie, daar smookt de krater, 
Schiet op ééns zijn vlammen uit, 
Braakt zijn lava, met geklater, 
Dat er ons het oor van tuit! 
Eindlijk rolt een plankje neder, 
('t Is de krater, die verzinkt!) 
En een kruiddamp brengt ons weder 
Tot onszelv', die verwig stinkt!.... 
En het zijn volwassen menschen, 
Die naar zulk een poppenspel 
Vurig haken, driftig wenschen, 
Als de zuig'ling naar een bel! 
Of verlangt men parodiën 
Op Gods magt en majesteit, 
Waar wij handen vouwen, knieën 
Buigen voor de Almogendheid? 
'k Sloeg, te midden van al 't joelen, 
De oogen naar den hemelboog, 
En de bron van 't rein gevoelen 
Hief mij ziel en zin omhoog: 

{==588==} {>>pagina-aanduiding<<}

't Zag de starren, die daar praalden, 
En den Melkweg met zijn' stoet, 
En de starren, die daar dwaalden, 
En d'Orion met zijn' gloed; 
'k Zag de Maan in stillen luister 
Prijken met haar' zilverglans, 
En 't Egyptisch licht werd duister, 
Bij dien schitterenden trans! 
'k Sloeg den blik weêr om mij henen, 
En kwam met mijzelv' in strijd, 
Of ik lagchen moest, dan weenen, 
Om de wuftheid van den tijd. 
Honderden uit Amstels wallen 
Staarden op het kunstig vuur; 
Ach! ligt zag geen van die allen 
Op naar 't heerlijkst der Natuur; - 
Der Natuur, die te elken stonde 
Ons haar schouwspel gratis schenkt; 
Die, door wond'ren in het ronde, 
Ons op haren Schepper wenkt; - 
Der Natuur, die 't menschlijk harte 
Opent voor milddadigheid, 
's Naasten leed en eigen smarte 
Lafenis en troost bereidt. 
Maar het spillen van een weelde, 
Die vervliegt in 't ruim der lucht, 
En de grover zinnen streelde, 
Droogt geen traan, verhoort geen zucht. 
Menig hongerige en naakte 
Werd gekleed, gedrenkt, gevoed, 
Zoo de geestdrift, die hier blaakte, 
Door de Liefde werd geboet. 
Door de Liefde.... 'k Mag niet rigten; 
Neen, mijn Broeders in den Heer! 
'k Wil gelooven, dat ge uw pligten 
Kent, betracht naar Jezus' leer. 
Neen! gij kunt het niet verdragen, 
Bij den jubel om u heen, 
Dat één arme u aan zou klagen: 
‘God! hij juicht, terwijl ik ween!’ 
Neen! het denkbeeld doet u gruwen, 
Dat hij zegt, bij de ijd'le klucht: 
‘Zie, daar vliegt, in 't vonken spuwen, 
't Brood der armen in de lucht!’ - 
Wél hem, die het weldoen paarde 
Aan onschuldig vreugdgenot! 
't Eene boeije hem aan de aarde, 
't And're brengt hem weêr tot God. 

No. X. Mengelw. bl. 514. reg. 4 v.o. leze men: voorpreken.
- - bl. 526. reg. 21: 't Is waar.







{==589==} {>>pagina-aanduiding<<}

Mengelwerk.

Verhandeling over de nieuw-Grieksche letterkunde.

Door Mr. A.F. Sifflé. (*)

Onder de beroemdste volken der Oudheid behoorden voorzeker de Grieken. Niet alleen aan schitterende wapenfeiten, maar tevens, en vooral, aan hunne hooge mate van geestbeschaving, aan de levendigheid van hun vernuft, de fijnheid van hunnen smaak, de diepte van hun gevoel, en de meesterstukken, die zij in elk vak der fraaije kunsten en letteren te voorschijn bragten, hebben zij die ongemeene vermaardheid te danken. Met belangstelling overpeinst men steeds hunne lotgevallen, en men doet dit met nog hartelijker deelneming, als men in hen niet slechts de vaders en bewaarders, maar ook de herstellers van de beoefening der klassische Letterkunde aanschouwt, die door hen in het Westen, na den nacht der Middeleeuwen, uit den slaap is opgewekt, om de moeder te worden van zoo vele telgen, als er talen in Europa worden gesproken. Of zou men niet de Letterkunde van elk der hedendaagsche beschaafde volken als eenen tak van den Griekschen wortelstam mogen aanmerken? Was het niet de herleefde beoefening der klassische Letterkunde, die aanleiding gaf tot het ontstaan, of althans tot de vorming, van die der tegenwoordige natiën? Ieder, die slechts eenigzins met de ge-
{==590==} {>>pagina-aanduiding<<}
schiedenis van het herstel der Letteren in Europa bekend is; ieder, die slechts de onderscheidene soorten van dichtkunst en welsprekendheid weet op te sommen, en nagaat, hoe men, bij de onderscheidene behandeling van elk vak dier kunsten, de meesterstukken der Oudheid zich ten voorbeeld heeft gesteld, zal ook toestemmen, dat overal in Europa de Letterkunde, overeenkomstig den verschillenden aard van tijd en plaats, slechts eene wijziging van die der Grieken is. Het is waar, de Latijnsche taal was steeds, en is nog tegenwoordig, algemeener bekend; maar de Latijnsche Letterkunde zelve is slechts eene dochter van de Grieksche, en in Griekenland ontwelt de
éénige oorspronkelijke bron der Westersche beschaving.
Dat volk der Oudheid, die beroemde Grieksche natie, hoe lang zij onderdrukt zij geweest, en hoe verre zij ook moge ontaard zijn, bestaat nog. Die taal, hoe vermengd en verbasterd, wordt in haar vaderland nog gesproken; zij wordt er zelfs gezuiverd en hersteld. De Letterkunde van dat volk heeft hare dagen van verkwijning en uitleving gehad, maar nooit heeft het uur van haren dood geslagen; en, hoe veranderd in tooi en trekken, nog leeft en ademt zij, ja streeft reeds een tijdperk van nieuwen bloei te gemoet, en is het, niet zonder geluk, aanvankelijk ingetreden.
Niet weinigen uwer, M.H., zijn met de oudere Letterkunde der Grieken overvloedig en grondig bekend. Het is ook niet dáárover, dat ik alhier het woord meen te voeren; maar het zij mij vergund, een Overzigt te geven van de Geschiedenis der nieuwere Grieksche Letterkunde. Ik zal dit doen, deels naar leiding van het daarover handelende werk van jacovaky rizo neroulos, (*) een' der beste Schrijvers van het he-
{==591==} {>>pagina-aanduiding<<}
dendaagsche Griekenland. Hij werd in 1778 te Konstantinopel geboren, uit een geslacht, dat in staat- en letterkunde zich gelijkelijk onderscheidde.
Nadat zijn Oom samuel, Aartsbisschop van Ephesus, zijne opvoeding verzorgd had, en hij voorts het onderwijs van daniël philippides in de zedelijke Wijsbegeerte, en van den Abt de la fontaine in de Wiskunde, had genoten, was hij, sedert zijn twintigste jaar, in de aanzienlijkste betrekkingen bij de Grieksche Hospodars van Walachije en Moldavië werkzaam. Zijne ledige uren wijdde hij aan de beoefening der Fransche Letterkunde en de volmaking zijner kennis in de Oostersche talen.
Na den mislukten inval van zijnen bloedverwant, Vorst ypsilanty, in Moldavië, ten jare 1821, waarover rizo, als ooggetuige, in het Grieksch Geschiedkundige Fragmenten heeft uitgegeven, die in 1822 te Moskou gedrukt zijn, week hij met den Hospodar soutzo naar Odessa, en vertrok eerst in 1823 naar Griekenland, zijne oudste zonen medenemende, die hij tot den krijgsstand bestemde. (*)
In Griekenland, waar hij, na velerlei omzwervingen, eerst op het einde van 1826, of nog later, aankwam, heeft hij zijne staatkundige loopbaan met luister weder opgevat; doch het werk, dat mij voornamelijk de stof tot de voor te dragene Verhandeling leveren zal, is opgesteld te Geneve, waar hij, in 1826, over hetzelfde onderwerp openbare lessen gaf, welker hoofdinhoud door hem en zijnen vriend bétant, onder den titel van Cours de Littérature Grecque moderne, donné à Ge-
{==592==} {>>pagina-aanduiding<<}
nève, par jacovaky rizo neroulos, publié par jean humbert, is zamengetrokken.
Ten einde nu bij het beloofde overzigt met orde te werk te gaan, zal ik, naar het voorbeeld van rizo, eerst, in korte trekken, het verval der oudere Grieksche Letterkunde trachten te malen; daarna het ontstaan en de ontwikkeling der nieuwere schetsen, tot aan den tijd, dat de Grieken het juk der Turken begonnen af te schudden; om eindelijk een' blik op de verschillende soorten der voortbrengselen van die Letterkunde te werpen.
I. Rizo vindt het aanvankelijk verval der Grieksche Letteren reeds kort na den Peloponnesischen Oorlog; maar de alleenheersching van alexander den grooten, de onderlinge krijg zijner opvolgers, en vooral de dwingelandij van Rome, bragten achtervolgens aan de Grieksche Letterkunde doodelijke slagen toe. - De school van Alexandrië vormde, met uitzondering van theocritus, menander en apollonius van Rhodus, naar het oordeel van rizo, niet dan dichters welke zich aan letterdieverij schuldig maakten, niet dan smakelooze taalkundigen, dorre uitleggers en redenaars, rijk in onverstaanbare, afgetrokkene denkbeelden. Bedelende Sophisten, geleerde kwakzalvers, en wijsgeeren zonder wezenlijke kundigheden, overstroomden Rome, Alexandrië, Syrië en Griekenland. Nu en dan verschenen er eenige vernuften, die boven hunne eeuw verheven waren; maar mannen, als polybius, dionysius van Halicarnassus, arrianus, diodorus van Sicilië, lucianus, strabo, plutarchus en pausanias, geleken slechts den tuinlieden, welke, door middel van eenen waterbak, eenen kleinen grond begieten, maar niet, als de regen, onmetelijke vlakten bevochtigen en vruchtbaar maken.
Eindelijk werd de zetel des Romeinschen Rijks naar Byzantium verplaatst. Verpligt tot het vergeten van zijnen oorsprong, verwisselde het zijnen naam met dien

{==593==} {>>pagina-aanduiding<<}
van Konstantinopel. In dat nieuwe Rome, gelijk men het ook veelal noemde, waren de titels van alle waardigheden en de regtsgeleerde benamingen Latijnsche woorden, en het Grieksch geraakte al verder in verval.
Maar de Oostersche Kerk, steeds vrij, steeds verheven boven staatkundige wisselvalligheden, bewaarde de oorspronkelijke taal der heilige Evangeliën. Zij bragt basilius, gregorius, cyrillus en chrysostomus voort. Deze spraken de taal der oude Grieksche Schrijvers, en die taal hernam op den kansel hare zuiverheid en kracht. Doch de kerktwisten vermenigvuldigden. Men wederlegde elkander openlijk in de bedehuizen, en het volk, dat niets verstond van die onophoudelijke scherpzinnigheden, kon weinig nut meer uit die leerredenen trekken. Dit was eene nieuwe oorzaak van verval der Letterkunde. Daar kwam nog bij de toevloed van vreemdelingen te Konstantinopel. In die groote stad sprak men alle soorten van vreemde tongvallen, die aan het Grieksch de zuiverheid al meerder en meerder ontnamen. - Keizer justinianus zocht weldra de grenzen des Rijks, door het opwerpen van talrijke sterkten, te verzekeren; doch dit veroorzaakte zoo vele uitgaven, dat hij dezelve door nieuwe middelen zocht goed te maken. Hij eigende zich, zegt rizo, de geldmiddelen van alle scholen des Rijks toe. Dit was een doodelijke slag voor wetenschappen en kunsten. De meeste scholen werden gesloten.
Maar nog vreeselijker rampspoed trof de Grieksche Letterkunde van de hand der Kruisvaarders. Met hen drongen zich alle Westersche tongvallen met geweld in Griekenland, en eene menigte vreemde woorden verkreeg het burgerregt. Klein is het getal der Schrijvers van wezenlijke verdiensten, gedurende dat ongelukkige tijdperk. De geleerde Vorstin anna comnena maakt als 't ware eene uitzondering. Aan de Byzantijnsche Kronijkschrijvers evenwel, hoe gebrekkig zij overigens de pen wisten te voeren, heeft men het behoud van de schriften der Ouden te danken. - Eindelijk viel, ten

{==594==} {>>pagina-aanduiding<<}
jare 1453, Konstantinopel den Turken in handen. Verscheidene Grieksche geleerden, door het gunstig onthaal der Christenvorsten uitgelokt, verlieten hun overheerd vaderland, en vestigden zich in Europa, om aldaar het Grieksch te onderwijzen. Emmanuel en joannes chrysolaras, theodorus gaza, gregorius trapezuntius, argyropoulo en bessarion bevonden zich onder hen, en wakkerden, in het Westen, den pas ontluikenden smaak voor de oude Letterkunde aan. De eerste leerstoel der Grieksche Letteren was reeds tegen het midden der veertiende eeuw, en dus nog vóór den val van Konstantinopel, te Florence gevestigd, en in het eerst aan geborene Grieken toebetrouwd; bijgevolg was het alleen hunne eigene uitspraak, welke zij onderwezen. Deze werd tot aan het begin der zestiende eeuw gevolgd, toen (volgens hetgeen deszelfs leerling vossius verhaalt) de geleerde erasmus, door valsche opgaven omtrent de ware Grieksche uitspraak misleid, in allerijl eene zamenspraak over dat onderwerp uitgaf. Hij ontwikkelde daarin dat stelsel van uitspraak, waarvan men zich nog algemeen in Europa bedient, en slaagde in hetzelve te doen aannemen. Rizo zegt (*): ‘Letterkundigen, vrij van schoolsche vooroordeelen, hebben de oudheid van onze (d.i. van der Grieken) uitspraak erkend. Inderdaad is ons dezelve van vader tot zoon overgebragt, door eene onafgebrokene opvolging van onderwijzers en schoolmeesters, en door het Liturgisch gebruik der Heilige Boeken in onze kerken, welke nooit gesloten zijn geweest, zelfs niet in het drukkende tijdstip van de dwingelandij der
Muzelmannen. Desniettegenstaande behoudt men in Europa het stelsel van erasmus, uit vooringenomenheid, gewoonte, en dewijl hij de beginselen van eene moeijelijke studie een weinig vereenvoudigde.... Dat de ligte overgangen in den toon der stem, door de lang-
{==595==} {>>pagina-aanduiding<<}
durigheid der eeuwen, verdwenen zijn; dat het uitspreken der ademteekens, het verdubbeld geluid der zamengestelde letters, het toonkunstig gebruik van korte en lange lettergrepen allengskens zijn verloren geraakt, als zijnde wijzigingen, welke alleen door een zeer fijn gehoor kunnen onderscheiden worden; in dit alles is niets vreemds, omdat het stoffelijke der taal aanmerkelijk veranderd is: maar dat klanken, oorspronkelijk geheel verschillende, in één en hetzelfde geluid zouden zijn zamengesmolten, dat schijnt mij toe moeijelijk te zijn om te verklaren, en onmogelijk om te bewijzen. - Het stoffelijke nu der veranderingen in de taal (*) bepaalt zich tot de aanneming van eenige woorden, voornamelijk uit de Turksche en Italiaansche talen; tot zekere vormen van naam- en werkwoorden, door een langdurig gebruik zoo gewijzigd; om kort te gaan, tot eenige beteekenissen, welke de oude woorden ontvangen hebben. De taal heeft de hoedanigheid en den gloed der nieuwere talen aangenomen, zonder evenwel iets te verliezen van hare aloude buigzaamheid, rijkdom en verscheidenheid.’
Indien ik rizo wél begrijp, dan zou het, naar zijne meening, met het oudere en nieuwere Grieksch als met het oudere en nieuwere Nederlandsch gelegen zijn. Ook onze taal was vloeijend, zuiver en regelmatig, in den tijd van maerlant en melis stoke. Zij verbasterde onder de heerschappij der Vorsten uit het Bourgondische, Beijersche en Oostenrijksche Huis. Tot heden toe heeft zij niet alle bij haar ingeslopene vreemde woorden en spreekwijzen kunnen verbannen. Zelfs de uitspraak heeft eenige verandering ondergaan. Maar al die wijzigingen zijn niet van dat belang, dat men onze tegenwoordige taal als eene andere, eene volstrekt nieuwe taal zou mogen beschouwen. Het onderscheid is niet als tusschen het Latijn en het Italiaansch. Het verschil is alleen gelegen in die trapswijze en ongevoelige

{==596==} {>>pagina-aanduiding<<}
verandering, waaraan elke levende taal onderhevig is. - Dit is de Geschiedenis van het Nederlandsch. Zij is het, volgens rizo en alle Grieken, ook van het Grieksch.
Wij hebben tot dusverre het verval van die Taal en hare Letterkunde nagespoord. Dat wij thans overgaan tot de beschouwing van beider herrijzenis, in eenigzins gewijzigden vorm.
II. Wat het ontstaan en de ontwikkeling der nieuwere Grieksche Letterkunde betreft, rizo verdeelt zijne beschouwing daarvan in drie tijdperken: het eerste, van 1700 tot 1750; het tweede, van 1750 tot 1800; het derde, van 1800 tot op onzen tijd.
Het eerste tijdperk bevat den dageraad der Nieuw-Grieksche Letterkunde. - De Turksche regering had den Grieken, kort vóór dat tijdperk, belangrijke voorregten toegestaan, daar zij niet alleen de Tolken, maar ook de Vorsten van Moldavië en Walachije uit hen verkoos. Onder de bescherming dier Vorsten begonnen de Letteren te herleven, de scholen zich te verheffen, en de kundigheden verspreid te worden. - In dat eerste tijdperk legde men zich voornamelijk op de beoefening van het oude Grieksch toe.
Intusschen zou in dat eerste tijdperk dat alles niet zijn beproefd, indien in het voorgevallene tusschen 1453 en 1700 de kiem eener betere geestontwikkeling niet reeds gelegen had. Na de verovering van Konstantinopel, was gennadius, door mahomet II, tot Patriarch of hoofd der Grieksche Geestelijkheid verkozen. Aan gennadius en zijne opvolgers werden door de Sultans onderscheidene voorregten en uitgebreide magt geschonken. De Patriarchen bedienden zich daarvan, op het voetspoor van gezegden gennadius, onder anderen tot het stichten van Grieksche hoofdscholen; en alzoo waren, tusschen de verovering van Konstantinopel in 1453 en het einde der zeventiende eeuw, behalve de oude school bij de Patriarchale hoofdkerk, andere scholen gesticht op den berg Athos, te Janina, te Smyrna, te Pathmos, te Corfu en te Larissa. Men

{==597==} {>>pagina-aanduiding<<}
onderwees er het oude Grieksch, de Redekunst van aphthonius, de Godgeleerdheid van johannes damascenus, de Beginselen van euclides, benevens de Rede- en Natuurkunde van blemmides. Van tijd tot tijd verschenen er uitmuntende mannen, als een cyrillus lucaris en callinichus, Patriarchen van Konstantinopel; corydaléus van Athene; chrysanthes notara; zygomalas; dositheus, Patriarch van Jeruzalem; gerasimus van Candia; caryophyllus, sebastos, basilius van Smyrna; philarethes van Athene; de Aartsbisschop metrophanes, en demetrius cantemir.
Men zal welligt vragen: werden de Grieken dan niet belemmerd in het stichten van hoogere en lagere scholen? Het antwoord is: de lagere scholen werden gehouden in de voorportalen der kerken; de hoogere scholen droegen den dubbelzinnigen naam van verbeteringshuizen. De Sultan had dus geene kennis van die menigte inrigtingen van hooger en lager onderwijs, en de Landvoogden werden omgekocht.
Evenwel, eerst nadat panajotaky, die in Italië zijne opleiding ontvangen had, en bedreven was in de geneeskunde en in de oud-Grieksche, Latijnsche, Italiaansche en Oostersche talen, als Tolk bij de verhevene Porte was opgevolgd geworden door zijnen vriend alexander maurocordato, geboortig van Scio, toen begon de kiem der nieuwe beschaving zich gelukkig te ontwikkelen.
Genoemde maurocordato had zijne studiën, in de genees- en wiskundige wetenschappen, te Pavia en Padua volbragt. Naar Griekenland teruggekeerd, aanvaardde hij den post van Hoogleeraar in de Fraaije Letteren te Konstantinopel, waar hij te gelijkertijd zijne kunst van Geneesheer beoefende, en den Sultan tot Tolk diende. Hij schreef, onder anderen, in de Grieksche en Turksche talen, eene verhandeling over de toen nog nieuwe ontdekking van den omloop des bloeds, en voorts

{==598==} {>>pagina-aanduiding<<}
een aantal geschied- en taalkundige werken. - Onder de leerlingen van maurocordato telt men beroemde Kanselredenaars, Bisschoppen, Aartsbisschoppen, Leeraren en Letterkundigen. Hij wist de vergunning te verkrijgen, om, in onderscheidene steden van Europeesch Turkije en Klein-Azië, scholen te stichten, kocht de werken der klassieke Schrijvers, en begiftigde daarmede de scholen. Vele Grieken begonnen nu door Europa te reizen, om wetenschappelijke kundigheden op te doen, en, onder geleide van den beroemden boerhaave, de geneeskunde te beoefenen. Het was in dezen tijd, dat men het hedendaagsche Grieksch, hetwelk men als een' nieuw ontstanen tongval der algemeene Grieksche taal kan aanmerken, begon te beschaven en te zuiveren, zoowel door leerredenen daarin voorgedragen, als door de moeite, welke men zich gaf, om dien tongval, die tegenwoordig de volksspraak is, in de raadsvergaderingen der Synode en in de gezellige zamenkomsten, bevallig te spreken.
In het tweede tijdperk, zijnen aanvang nemende omstreeks het jaar 1750, met het Patriarchaat van samuel, werd de wetenschappelijke kennis, uit Europa, naar Griekenland overgebragt. - Genoemde samuël, een hooggeleerd en in de kennis van het oude Grieksch doorkneed man, schreef zijne werken schier altijd in de Nieuw-Grieksche taal. Op zijnen raad legden geleerde Grieken zich toe op het leveren van vertolkingen der vermaardste werken, die in de hedendaagsche talen van Europa het licht hadden gezien. In zijnen tijd bloeiden eugenio bulgaris en nicephorus theotoky, vermaarde mannen, beiden van Corfu. Maar weldra trad er iemand op, die den uitgebreidsten invloed op zijne tijdgenooten niet alleen, maar zelfs, nog vele jaren na zijnen dood, op de nakomelingschap heeft uitgeoefend. Ik bedoel den beroemden riga, dichter van krijgszangen en vaderlandsche liederen. Nog weêrgalmen zijne verzen in alle oorden van Griekenland; nog zweven zijne toonen op aller lippen. - Langen tijd,

{==599==} {>>pagina-aanduiding<<}
echter, vóór dat riga bloeide, had Griekenland, na den val van Konstantinopel in 1453, reeds zijne dichters gehad. Want, daar die vertraging en versnelling der uitspraak, waardoor lange van korte lettergrepen, onafhankelijk van de plaatsing des klemtoons, of van het accent, onderscheiden worden, verloren was geraakt, of althans het gehoor der Grieken, even gelijk het onze, niet meer die fijnheid bezat, om de afmeting der verzen van die minder duidelijk uitkomende verscheidenheid te laten afhangen; zoo was door johan tzetzes en konstantijn manasse voor het oudere, en door ptochoprodromus voor het nieuwere Grieksch, eene andere wijze van versafmeting ingevoerd, waarbij men alleenlijk hechtte op de rhythmische uitspraak van het vers, en dus, gelijk in al de tegenwoordige talen van Europa, de maat der lettergrepen niet door den langeren of korteren duur der vokalen, noch door de opeenstuiting der medeklinkers, onafhankelijk van den klemtoon, maar alleenlijk door de meerdere of mindere stemverheffing voor de zoogenaamd lange, en door het gemis van bijkomenden toongalm voor de zoogenaamd korte lettergrepen, bepaalde. Die rhythmische verzen echter waren rijmeloos, even als de metrische der Ouden, en even als bij ons b.v. een aantal liederen van bellamy en andere dichters. Reeds kort na den val van Konstantinopel, in 1453, weêrgalmden dan die rijmelooze zangen in de holen van den Olympus, op de rotsen van den Pindus, in de dalen van Doris, Etolië en Acarnanië. Het waren de vrijgeblevene
bergbewoners, de zoogenaamde Klephten, wier tong die stoute en kunstelooze volkszangen aanhief, welke nog heden in het geheugen der Grieken bewaard worden. - In navolging der Westerlingen, en denkelijk door den invloed der Italianen, begon men zich echter ook van het rijm te bedienen, hetwelk met de antieke versmaten, daar accent en quantiteit telkens met elkander in strijd kwamen, onvereenigbaar was, maar zich zeer wel schikte bij de in zwang geraakte rhythmische maatkun-
{==600==} {>>pagina-aanduiding<<}
de. (*) De eerste berijmde gedichten waren echter prozaïsch, geesteloos en mat; maar in de eerste helft der achttiende eeuw ontstonden er berijmde gedichten, waarin vuur en vinding was. Gunstig onderscheiden zich de Βοςπορομαχία, of Strijd tusschen de kusten van den Bosporus, door jannacaky tyanitus van Konstantinopel, en de Spiegel der Vrouwen, door konstantijn daponti van Scopelo. Doch de lierzanger riga, hierboven vermeld, werd weldra de geliefkoosde dichter zijner natie. Na zijnen dood begon men de klassieke Schrijvers, niet alleen om het fraaije, zuivere en krachtige van den stijl, te beoefenen, maar men zocht er ook lessen van staatkunde en vaderlandsliefde uit op te delven. In dien geest onderwezen
lambros photiades van Janina, Leeraar der Fraaije Letteren aan de middelbare school van Bucharest; neophytus doukas, zijn opvolger, uitgever van onderscheidene werken; comita, schrijver der Hellenische Encyclopedie; michaël chrestary van Janina, vertaler in het Nieuw-Grieksch van de Staathuishoudkunde van say. Voorts daniël philippides, geboortig van Mele, een vlek aan den voet van den berg Pelion, vertaler der Redekunde van condillac, der Geschiedenis van justinus, der Natuurkunde van brisson, der Scheikunde van fourcroy en der Sterrekunde van lalande, en wijders schrijver eener Geschiedenis van de Walachijsche, Moldavische en Bessarabische Volken, die aan Keizer alexander is opgedragen. Verder onderwezen in dien smaak gregorius constandas, vertolker der Beginselen van Rede-, Bovennatuur- en Zedekunde van den Abt soave, als ook der Algemeene Geschiedenis

{==601==} {>>pagina-aanduiding<<}
van den Abt millot; benjamin van Mitylene, een groot natuurkundige, en stichter der Hoogeschool van Cydonia; psalidas van Janina, Leeraar in de Wijsbegeerte aan de openbare school aldaar, die een discipel was van den beroemden kant, en de schrijver is van een werk, naar deszelfs stelsel bearbeid, en getiteld: Het volmaakt geluk, of Grondbeginselen van Godsdienst en Zedekunde. Niet minderen lof behaalden vardalachos van Scio; proïus, Leeraar der Wijsbegeerte te Couroutzesme, naderhand Aartsbisschop van Philadelphia, in Klein-Azië; plato, zijn opvolger in den leerstoel der Wijsbegeerte te Couroutzesme; stephanus dounkas en anderen, met welke het tweede tijdperk ten einde snelde, om plaats te maken voor het derde, dat van volledige ontwikkeling en bloei.
Snelle aanwas, in de beoefening der wetenschappen en wijsbegeerte, had het tweede tijdperk gekenmerkt: de Grieksche taal, oneigenlijk de gemeene genaamd, was met een groot aantal overzettingen en oorspronkelijke werken verrijkt. Dan, eerst in het derde tijdperk, en dus sedert het begin der tegenwoordige eeuw, ontving dezelve vastgestelde regels en een stelsel van regelmatige volmaking.
Neophytus doukas ging slechts uit van het beginsel, om de nieuwe taal te verrijken, door in dezelve woorden en vormen weder in te voeren, welke, door de langdurige verbastering der oude Grieksche taal, trapswijze veranderd waren, of geheel verloren gegaan. Zoo doende ontstond er een mengsel van geheel oude woorden en verbasterde of platte uitdrukkingen. Ook meletius, theotoky en eugenio waren dien weg, in hunne schriften, ingeslagen.
Daarentegen wilde de regtsgeleerde catardzy de hulpmiddelen van het onderwijs gemakkelijk maken, door ze naar de bevatting der menigte in te rigten. Hij wilde de nieuwe Grieksche taal geschreven hebben gelijk men haar spreekt, zonder eenige verandering te maken,

{==602==} {>>pagina-aanduiding<<}
noch in de beteekenis der woorden, noch in derzelver verscheidenheden, noch in derzelver vormen. Daniël philippides had, naar dit stelsel, de Redekunde van condillac en de Sterrekunde van lalande vertaald; en, hetgeen van den meesten invloed was, de bevallige lierdichter athanasius christopoulo, die anacreon van onzen tijd, omhelsde insgelijks de denkbeelden van catardzy, en voorzag ze van hechtere grondslagen. Hij vervaardigde eene Eolisch-Dorische Spraakleer, waarin hij, door eene vernuftige keuze der voorbeelden, zocht te bewijzen, dat de schijnbare veranderingen der Nieuw-Grieksche taal slechts afgeleide vormen zijn van de oude Dorische en Eolische tongvallen. De navolgers echter van christopoulo vervielen welras in een' platten en gemeenen stijl, en alzoo was men tot twee uitersten afgedwaald: het overdreven antieke van doukas, en het tot de gemeene volksspraak te veel afdalende stelsel van christopoulo. Maar de geleerde en scherpzinnige coray vond eenen middelweg: hij gaf den raad, om te gelijk zuiver en duidelijk te schrijven. Langzamerhand wilde hij de volkstaal louteren, zonder daarom eenige vormen in te voeren, die te veel verouderd waren; de ingevoerde vreemde woorden zocht hij, zooveel mogelijk, door Grieksche te doen vervangen, met behoedzaamheid gebruik makende van den rijkdom der oude Grieksche taal. Eindelijk trachtte hij de Fransche, Italiaansche en Duitsche spreekwijzen te vermijden, die, door de talrijke vertalingen, in de nieuwere taal waren ingeslopen. - Ook zijn stelsel werd weder door sommigen te ver
gedreven; en het was daarom, dat onze rizo, ten jare 1812, een blijspel tegen die gewaande Coraïsten schreef, onder den titel van: De nieuwe Bastaardtaal der Geleerden. ‘Mijn arbeid,’ zegt hij, (*) ‘was niet zonder nut: het wapen van het belagchelijke stuitte den voortgang der algemeene kwaal.’ - De tijd heeft,

{==603==} {>>pagina-aanduiding<<}
onder geringe wijziging, het stelsel van coray gevestigd; en van toen af vertoonde de taal eene ware Grieksche schoonheid, ja! werd zij zelfs fraai en zuiver in de dagelijksche zamenleving. De scholen bloeiden in geheel Griekenland. Die van den eersten rang waren toen (dat is in de jaren, welke den opstand van 1821 onmiddellijk voorafgingen) die van Cydonia, Smyrna, Scio, Couroutzesme, Bucharest, Jassy, Corfu, Janina en Athene. Doch de middelbare school van Scio overtrof al de andere, en kon met de Hoogescholen van Europa wedijveren. Zij bezat veertien Hoogleeraren, onder welke vardalachos, vamvas, celepy, nikolaas piccolo en julius david, zoon des schilders van dien naam, de beroemdste waren. Rijk was de boekverzameling en welingerigt de letterdrukkerij dier school van Scio, waartoe de edelmoedige varvaky, wiens naam alle inteekeningslijsten versierde, niet weinig had toegebragt. - Ook buiten Griekenland, te Venetië, Triëst, Livorno, Weenen, Odessa en elders, verrezen er, door medewerking van rijke Grieksche handelhuizen en kooplieden, meer of min merkwaardige inrigtingen van onderwijs. Weenen had zelfs twee Grieksche kerken, en Odessa eenen schouwburg, waar men nieuw-Grieksche treurspelen vertoonde. Een der tooneelspelers, dracouly van Ithaca, die daarna een der helden van het heilige Bataljon van ypsilanty was, verdiende door zijne talenten de meeste
onderscheiding.
Zietdaar, M.H., tot welk eene hoogte van beschaving Griekenland zich, vóór den ontijdigen opstand van 1821, verheven had. De verwoestingen des oorlogs hebben een aantal inrigtingen doen te gronde gaan. Sedert den slag van Navarino is er intusschen voor de Grieken verademing gekomen. Hetgeen capodistrias begonnen heeft, worde gelukkig door Koning otto voltooid; en dan zal, in het vrije Griekenland, de Letterkunde weldra weder welig bloeijen; wetenschappen en kunsten zullen met nieuwen luister herleven.

(Het vervolg en slot hierna.)

{==604==} {>>pagina-aanduiding<<}


Verhaal van het verongelukken van een drietal schepen, in het zoo zeer door stormen gekenmerkte laatste gedeelte van het jaar 1836, bij het naderen van Nieuw-York.

Onbeschrijfelijk was de indruk, welken de opeenvolging dezer treurgevallen te Nieuw-York verwekte. Ziehier hoe de schrijvers van een, na het laatste derzelven aldaar in het licht gekomen, relaas zich in de inleiding van hetzelve uitdrukken:
‘De geschiedenis kan onmogelijk het verhaal leveren van twee ontzettender rampen, zoo snel achter elkander gevolgd en van zoo noodlottige omstandigheden verzeld, als die van de Bristol en den Mexico. Het vergaan van de Bristol met ongeveer tachtig zielen, op het oogenblik dat zij onze kusten bereikt hadden en op het punt waren de haven binnen te loopen, had als 't ware een rouwfloers over de stad gespreid en alle harten in treurigheid gedompeld. En, terwijl dat schriktooneel ons nog versch in het geheugen lag, het angstgeschreeuw der stervenden nog ter naauwernood had opgehouden in de lucht te weêrgalmen, en de droeve lijkpligt aan het overschot van hen, welke de zee teruggaf, pas volbragt was, wordt ons oor verdoofd en onze boezem op nieuw verscheurd door het berigt van een nog veel verschrikkelijker onheil, waarbij meer dan honderd menschelijke wezens, van het dek van een enkel schip, in de eeuwigheid overgingen.
Wie kan de ijselijkheden dier tooneelen in zijne verbeelding omvatten of voor anderen afschetsen? De schepen waren, opgepropt met passagiers, van Liverpool onder zeil gegaan. Er waren ouders en kinderen, echtgenooten, broeders, zusters, hulpelooze vrouwen, die met siddering voor de gevaren der onmetelijke zee aan boord gegaan waren, en moedige mannen, welke die gevaren getrotseerd hadden, in hunnen wensch, om een

{==605==} {>>pagina-aanduiding<<}
land van vrijheid en onafhankelijkheid te bereiken. Met welk eene verrukking moeten zij niet het gezigt der blaauwe gebergten van het vrije en gelukkige Amerika begroet hebben! Onze kusten genaderd, waanden zij alle gevaar voorbij, en stelden zich voor, binnen weinige uren in het genot te zullen zijn van al de geriefelijkheden onzer stad, en vrienden en verwanten te zullen omhelzen, van welke de Oceaan hen zoo lang gescheiden had. Doch, helaas! welk eene vreeselijke verandering bragt een enkel oogenblik te weeg! Het schip strandde; de golven braken over hetzelve heen; de dood grimde zijne slagtoffers aan.’
Wij willen thans overgaan tot het verhaal zelf van het eerst voorgevallene dier ontzettende gebeurtenissen.

Schipbreuk van de Bristol op de kust bij Rockaway.

De nacht van Zondag, den 20 November 1836, was voor de zeelieden, die zich destijds op onze (de Nieuw-Yorksche) kusten aan den zuid-ooster storm blootgesteld zagen, allerverschrikkelijkst. Onder de ongelukken, in dien akeligen nacht gebeurd, heeft het treurige lot van het schip Bristol, gevoerd door Kapitein mackown en behoorende aan het huis Woodhull en Minturn van hier, wel inzonderheid schrik en belangstelling in deze stad verwekt.
Het paketschip Bristol was, met drooge goederen, 250 ton spoorweg-ijzer, 50 ton steenkolen, enz., op den 15 October 1836 van Liverpool onder zeil gegaan. Na eene voorspoedige reis kreeg de Bristol de Hooglands-lichten, noord-noordwest van zich, op Zondagavond, kwartier vóór acht ure, in het gezigt. Men draaide bij en heesch lantarens tot bekoming van eenen loods. Na vruchteloos tot één ure 's nachts gewacht te hebben, en intusschen de wind vrij sterk uit den zuidoosten opgestoken zijnde, gaf Kapt. mackown bevel van wal te houden. Kwartier vóór vieren, op Maandagochtend, raakte het schip de Rockaway-bank, vijf

{==606==} {>>pagina-aanduiding<<}
mijlen westelijk van het Paveljoen; het was destijds zeer duister, met dikke lucht. Ondertusschen was de stoot zoo ligt geweest, dat hij aan boord slechts geringen schrik verwekt had. Nu echter begon de wind trapswijze te vermeerderen, tot dat het een volslagen storm woei, waarbij de zee geweldig over het schip henen brak, zoodat de passagiers den raad ontvingen, om, veiligheidshalve, zich beneden deks te begeven. Een uur ongeveer daarna trof eene allergeweldigste stortzee de Bristol, en sloeg de booten, verschansingen, kortom alwat beweegbaar was, van het dek, ja rukte de luiken, welke men vast gesloten had, open, en vulde in een oogenblik het schip met water. Van tweeëntachtig passagiers, die op dat oogenblik beneden waren, had nagenoeg een vierde deel, te weten zij, die het digtst bij de luiken stonden, den tijd, om die openingen te bereiken; al de overigen verdronken, zonder dat men zelfs eenen schreeuw van hen hoorde. Die het leven behouden hadden, sjorden zich vast in het want, rondom de masten en overal, waar zij slechts eenige beschutting tegen de woedende zee dachten te vinden. Met het aanbreken van den dag werd de groote mast gekapt, op hoop dat het schip dan minder zou slingeren, en ten minste niet uiteen mogt slaan, alvorens het volk en de nog levende passagiers gered waren.
Van den wal, die omtrent een kwart mijl van de plaats verwijderd lag, had men, zoodra de dag aanbrak, het wrak gezien; maar de branding was te geweldig, dan dat men eenige hulp kon toebrengen. Tegen den middag, wanneer het laag water, en de branding dus natuurlijk minder hevig was, stak eene boot met vier man in zee, en bereikte gelukkiglijk het schip. Tweemaal volbragt deze boot de reis, en voerde al de nog levende vrouwen en kinderen behouden aan wal. Vervolgens begon de branding op nieuw zoo hoog te loopen, dat men geene verdere hulp kon geven, dan omstreeks den daarop volgenden middernacht.
Middelerwijl was het schip door midden gebroken, en

{==607==} {>>pagina-aanduiding<<}
kort daarna stortte de fokkemast overboord, met zich slepende den Heer donnelly, de beide Heeren carlton en verscheidene anderen, die zich aan denzelven vastgesjord hadden. De Heer burtfall had zich mede aan dit rondhout gehecht, doch greep in het vallen eene der waterstaggen, en bereikte door middel daarvan den boegspriet, van welken hij door de naderhand terugkeerende boot gered werd. Ook de bezaansmast viel weldra; maar zij, die zich aan denzelven vastgemaakt hadden, behielden den tijd om dien te verlaten en zich aan den spiegel te hechten, waar zij, gelijk ook allen, welke zich te loevert hadden vastgesjord, in doodsgevaar bleven, terwijl de zee elk oogenblik over hen henen sloeg, tot dat eindelijk de boot hen afhaalde.
Aan wal dacht men, dat, op het nu bijna geheel uiteengeslagen wrak, alwat leven ontvangen had verdronken was. Doch, bij tusschenpoozen, tusschen het bulderen van den storm, meende men eenig flaauw geschreeuw te hooren; en, daar te middernacht de branding weder verminderde, waagde de boot zich nogmaals in zee, en bragt, in drie of vier togten, allen aan land, die thans nog overgebleven zijn, om het treurig relaas van hunne ramp te geven.
Kapitein mackown was de laatste, die het wrak verliet. Het volk der boot had hem aangespoord, reeds vroeger op zijne redding bedacht te zijn; maar standvastiglijk had hij zulks geweigerd. Niets heeft hij gered, zelfs niet de scheepspapieren, en is, slechts met vest en pantalon aan het lijf, aan land gekomen. Den Heer donnelly had men op gelijke wijs willen overhalen, om reeds van den eersten togt der boot gebruik te maken; maar hij weigerde de plaats, van wie het ook zij, der vrouwen in te nemen.
Maandagavond, den 21sten, was het strand mijlen ver met stukken van het wrak bezaaid. Dien avond waren ook reeds twintig lijken aan wal gespoeld, en oogenblikkelijk, op bevel van den Coroner, of voorzitter van het lijkschouwingsgeregt, die in de nabuurschap bleef,

{==608==} {>>pagina-aanduiding<<}
begraven. In de zakken van een' der verdronkenen vond men 70 gouden souvereinen, welke de Coroner in bewaring nam. Wij wenschten te kunnen zeggen, dat het goed van anderen op gelijke wijs geëerbiedigd is geworden. Door de groote uitgestrektheid van het strand, langs hetwelk de lijken aanspoelden, was het onmogelijk alles behoorlijk te bewaken, en het gevolg daarvan was, dat de lijken van alwat eenige waarde had bijna even snel beroofd werden als de zee hen op de kust wierp. Het strand stond letterlijk vol met wagens, van welke sommige twintig of dertig mijlen ver gekomen waren, en welker eigenaars als gieren op hunne prooi loerden. Terwijl wij het treurtooneel bezochten (zegt de verhaler) zagen wij juist een lijk aan wal spoelen; in een oogenblik was het omsingeld, en het eerste, waar de harpijen hunne handen in staken, waren de zakken. Zestig lijken zijn aan wal gespoeld; in alles vijfentachtig menschen om het leven gekomen.
Bij het beklagelijk omkomen van zoo vele menschen, vestigt het blad de Amerikaan de aandacht van het publiek op de bedenking, dat het ongeval veroorzaakt geworden is door de nalatigheid der loodsen, die ten gevolge van het monopolie, hetwelk zij genieten, niet oplettend genoeg op hunne dienst zijn. ‘Hier zag men,’ zegt genoemde blad, ‘een schip, geene vijf (Eng.) mijlen meer van de haven, waarheen het bestemd was, alle pogingen aanwendende om zich eenen loods te verschaffen, en desniettemin geenen loods kunnende verkrijgen. Onder deze pogingen werd de bodem door den storm verrast, zoo nabij land, dat het onmogelijk was geworden, van lager wal te geraken; en de uitkomst was, dat het schip verloren ging, en vele menschelijke wezens met hetzelve. Onze meening is, dat voor dit verlies van goed en menschenlevens het loodswezen met regt verantwoordelijk behoort te zijn; en wij houden ons overtuigd, dat, bijaldien eene dergelijke ramp voor Liverpool of eenige andere Britsche haven gebeurde, de loodsen, tot dezelve behoorende, het geldelijk

{==609==} {>>pagina-aanduiding<<}
verlies zouden moeten vergoeden. Zullen wij hier minder streng zijn, om op de stipte vervulling van zulke pligten aan te dringen, of minder zorgvuldig voor de eigendommen en het levensbehoud onzer medeburgers?’
De passagiers spreken met den hoogsten lof van het gedrag van Kapitein mackown en deszelfs onderhoorige bevelvoerders. De stuurman kwam maandagmiddag aan wal in eene boot bijna vol water en met verscheidene vrouwelijke passagiers aan boord, en, terwijl hij met de eene hand de boot bestuurde, ondersteunde hij met de andere een kind van Mrs. hogan, dat anders onmisbaar had moeten omkomen.
Twintig uren lang is de Kapitein aan boord van het door midden gebrokene en mastelooze wrak, over hetwelk de zee aanhoudend henen sloeg, gebleven. Door zijne bedaardheid en zelfbeheersching hield hij den moed van verscheidene der passagiers op, die, afgemat door vermoeidheid en lijden, de een na den ander slagtoffers van hunnen gevaarlijken toestand zouden geworden zijn.
In den loop van Maandag werden door den stuurman vele pogingen gedaan, om weder aan het schip te geraken; maar hij was niet in staat, daartoe eene geschikte boot te verkrijgen. Op eenigen afstand van het strand deed men eindelijk eene boot op, welke, zoo men haar vroeger had kunnen erlangen, vele menschenlevens zou hebben kunnen redden; maar de eigenaar, of ten minste de geen, in wiens bewaring zij was, het behoud van zijn vaartuig boven dat van menschenlevens stellende, weigerde langen tijd te veroorloven, dat men het wegnam; en het was niet dan na lang bidden, onder vele beloften van schadeloosstelling, dat men hem zijne toestemming ontwrong. Zulk een gedrag heeft met reden algemeene verontwaardiging gewekt, maar is niet van dien aard, dat het, zonder onderscheid, ten verwijt strekken moet voor eene geheele maatschappij.
Onder de weinige passagiers, die na de eerste zeestorting, welke het schip vulde, gelukkig genoeg waren het dek weder te bereiken, telde men onder anderen twee

{==610==} {>>pagina-aanduiding<<}
vrouwen, moeder en dochter. De moeder, echter, verdronk op het dek, verscheidene uren daarna; de dochter, een meisje van omtrent veertien jaren, nam de wijk in het bezaanswant, en werd eindelijk gered; zij was de eenige vrouwelijke persoon, die in het want vlugtte, en doorstond, schoon barrevoets, uren lang, met voorbeeldige standvastigheid, al de ijselijkheden der schipbreuk.
De laatste, die van het schip gehaald werd, was een matroos, die zich in het voorwant bevonden had, toen de mast overboord sloeg; van vijftien menschen, welke zich aan dien mast geklemd hielden, was hij de eenige, die ontkwam, en wel door zich, ondanks het gedurig over hem heen stuivende zeewater, aan een der rondhouten vast te houden, tot één ure des morgens van Dingsdag den 22sten.

(Het vervolg hierna.)




Opmerkingen over den godsdienstigen en kerkelijken toestand in Frankrijk, opgezameld op eene reis door dat land.

(Vervolg van bl. 569.)

Wij waren des morgens ten 10 ure in Notre Dame, toen er eene zijdeur openging, en zes bijzonder groote mannen, met onder de kin zamenloopende bakkebaarden, in witte koorkleeden gekleed, in de kerk stormden, zich op het koor plaatsten, en daar het reeds vermelde vreeselijk koorgezang aanhieven. Ik geloof bijna niet, dat een Duitsch oor ergens elders, dan in de gemeenste knip, een zoo vreeselijk donderend brullen hoort. Wij hielden deze lieden des te meer voor Geestelijken, daar wij deze zelfde liefelijke gezangen vroeger ook uit den mond van Geestelijken gehoord hadden; maar een Parijzenaar, die toevallig bij ons was, zeide ons, dat het burgers waren, die, uithoofde van hunne geweldige basstem, gehuurd waren, om Psalmen op te zingen. Deze man bekommerde zich noch om deze godsdienstige plegtigheid, noch om de stille Mis, die in eene der zijkapellen ge-
{==611==} {>>pagina-aanduiding<<}
lezen werd: toen wij hem vraagden, waarom hij zoo zonder deelneming door de kerk wandelde, antwoordde hij met een knorrig gezigt, dat hij niet inzag, waarom hij naar een geschreeuw zou luisteren, waarvan hij niet eens den inhoud verstond; dat hij geen Latijn geleerd had, en dus ook niet naar de Mis ging: in deze woorden was de gezindheid van het grootste aantal der leden van de Katholieke gemeenten in het Noorden uitgedrukt. Tegen deze overtuiging echter verzekerde mij een Geestelijke, dat geen der Fransche Geestelijken de Mis in het Fransch wilde hebben: dit was zonder twijfel te veel gezegd, want reeds het voorbeeld van den Abt châtel en van den Abt anzou bewijst, dat er ook onder de Geestelijken enkelen gevonden worden, die van de noodzakelijkheid eener hervorming van de gesteldheid der kerk overtuigd zijn; maar de gezindheid van het meerderdeel der Katholieke Geestelijken is waarschijnlijk in die woorden uitgedrukt. Men moet dezen bijna alom plaatsgrijpenden
tegenstand der Katholieke Geestelijkheid van Frankrijk billijkerwijze in aanmerking nemen, vóór dat men aan het Fransche Volk zonder verschooning een moedwillig en onverbeterlijk ongeloof te laste legt. Niet zoozeer hierover moet men zich verwonderen, dat deze afkeer tegen Kerk en Geestelijkheid voorhanden is, maar veel meer hierover, dat aldaar nog zoo veel godsdienstigheid en kerkelijkheid in stand is gebleven. Bij velen in Duitschland is het eene stereotype, onwederlegbare meening geworden, dat de Franschen van nature geen' godsdienstigen zin hebben, en dat het hun in zeker opzigt zelfs ontbreekt aan de geschiktheid, om zoo vroom te zijn, als waarop de Duitschers zich beroemen. Maar wat geeft dan eigenlijk regt tot deze harde aanklagte? misschien de Geschiedenis? want deze zou toch de zekerste getuigenis moeten afleggen; maar juist die Geschiedenis leert ons de vroegere Galliërs en de latere Franschen, van de eerste tijden des Christendoms af, tot op den tegenwoordigen tijd, als een volk kennen, dat zooveel godsdienstigen zin heeft, als elders eenig ander volk. In Gallië was het, waar het Christendom reeds zeer vroeg talrijke en met geestdrift bezielde aanhangers vond; daar namen de kruistogten hunnen aanvang, en werden van daar het langst voortgezet; daar ontstonden de strengste monnikenörden, de Karthuizers en Trappisten; daar deed zich het eerst het verlangen zien naar de onvervalschte leer van het Evangelie; daar nam de Her-
{==612==} {>>pagina-aanduiding<<}
vorming, eeuwen vroeger dan in Duitschland, haren aanvang; daar werd voor de Hervorming van luther, zwingli en calvijn met den volhardendsten heldenmoed gestreden; daar hebben honderdduizenden hun vaderland verlaten, en alles prijs gegeven, liever dan van hun
geloof afvallig te worden; daar hebben zich de vroegste Protestanten, de Waldenzen, en de latere, de Gereformeerden, midden onder de verschrikkelijkste vervolgingen hunner dweepzieke medeburgers, tot op den huidigen dag staande gehouden. En zulk een volk ontzegt men den godsdienstigen zin? Zelfs dat de Inquisitie het eerst in Frankrijk ontstaan kon; dat men tegen de vermeende ketters met zoo hardnekkige woede handelde; dat in de zuidelijke provinciën heden nog zoo veel bijgeloof, en bijgeloovige gehechtheid aan de gebruiken der Katholieke kerk heerscht, bewijst, dat dit volk op zijn geloof prijs stelde, al was het dan ook maar wanof bijgeloof. - Maar, thans zijn zij toch uiterst ongeloovig en onkerkelijk! Indien zij dit zijn, zoo is dit de schuld van hen, die de duistornis wilden vasthouden, terwijl de oogen der beschaafdsten reeds voor het licht gesterkt, en ook tot den grooten hoop der onbeschaafderen ten minste zooveel stralen van dit licht doorgedrongen waren, dat zij de hen omringende duisternis eerst regt levendig bemerkten. Doch het thans aldaar heerschende ongeloof is niet eens werkelijk zoo groot, als men gewoonlijk denkt. Men spreekt steeds alleen van Parijs en deszelfs omtrek, en denkt, zoo als het daar is, zoo is het overal, want in Parijs vereenigt zich immers gansch Frankrijk. Parijs is zeker wel in andere dingen de getrouwste vertegenwoordiger van geheel Frankrijk; maar het is het toch niet in alle opzigten, en het allerminst in zaken van Godsdienst: in het Noorden, in de Duitsche provinciën, is men nog even zoo kerkelijk, als bij ons; in het midden van Frankrijk insgelijks; maar in het Zuiden is men zelfs nog zoo bijgeloovig, alsof er nooit eene omwenteling hadde plaats gehad, gedurende welke men de Christelijke eerdienst afschafte. Aan den kerkelijken ijver der Protestanten, die zich nog heden
aan alle oorden en zelfs te Parijs trouw zamenhouden, en door vlijtig bezoeken der kerken en talrijke offers voor hunne eerdienst uitmunten, hebben wij reeds gedacht: er blijft dus voor de aanklagt van ongeloof geene landstreek over, dan Parijs en deszelfs omtrek. Allezins heerscht ook daar de openlijkste tegenstand

{==613==} {>>pagina-aanduiding<<}
tegen de kerk, en wel, dewijl daar de meeste kundigheid heerscht, en de gebreken der kerk het best ingezien worden: maar gaat op dezen oogenblik niet ook juist van daar de vernieuwde achting voor het godsdienstige uit? wordt niet juist daar de behoefte aan de Godsdienst in 't algemeen, en aan eene zuiverder eerdienst, het levendigst gevoeld? worden niet juist daar veelvuldige pogingen gedaan, om hetgene, dat men tot hiertoe geloofd heeft, met de wijsgeerige manier van denken in overeenstemming te brengen? Zekerlijk zijn deze pogingen voor het tegenwoordige oogenblik dikwijls nog onvast, ongeschikt, verkeerd en niet tot het doel leidende; maar derzelver onloochenbaar aanzijn bewijst toch, dat men ook in die beruchte hoofdstad nog eenigen zin voor godsdienstigheid heeft. De nieuwe Fransche kerk van den Abt châtel zou zich geen maand hebben staande gehouden, indien zij geene aanhangers gevonden had; en deze aanhangers waren niet slechts, zoo als men gewoonlijk tegenwerpt, nieuwigheidzoekende, het vreemde eenigen tijd naloopende menschen, zonder waarlijk godsdienstigen zin, maar achtbare lieden, wien het met de zaak heden nog regt ernst is. Men ga op het Père Lachaise, tegenwoordig over het algemeen in elk opzigt eene der merkwaardigste plaatsen van Parijs; men zie daar de menigte van familiegraven, die, en wel eerst in deze laatste jaren, door hetgene, dat er over heen gebouwd is, tot kapellen zijn ingerigt; men zie de menigte van onderschriften, die eene of andere Bijbelspreuk, eene godsdienstige belijdenis, en zelfs eene aanroeping van de Maagd maria, of van dezen of genen Heilige bevatten; en men zal moeten bekennen, dat men ook in Parijs nog vele aanzienlijke en rijke familiën vindt, die zich hun geloof niet schamen, al ware dit ook een voorwerp van spotternij voor vele anderen. Men stelt zich allerminst
in Frankrijk aan het gevaar bloot van bespottelijk te worden, zoo de godsdienstige zin niet nog sterker is, dan de vrees voor bespotting. Derhalve aarzel ik niet, de overtuiging te kennen te geven, dat men den Franschen onregt doet, wanneer men, uitgaande van de treurige verschijnselen der laatste vijftig jaren, en niet bedenkende, dat deze verschijnselen de noodzakelijke gevolgen der onzalige verkeerdheid waren, waarmede men verouderde, geheel onhoudbare leerstellingen en kerkelijke inrigtingen tot elken prijs in stand gehouden wilde hebben, de bewoners van

{==614==} {>>pagina-aanduiding<<}
Frankrijk voor over het algemeen en uit hunnen aard onverbeterlijk ongeloovig verklaart. Hoe zeer vele andere, ten deele niet minder gewigtige oorzaken nog verder daartoe bijgedragen hebben, om in een gedeelte van Frankrijk den vroeger voorhanden zijnde godsdienstigen zin ten minste voor een' ganschen menschenleeftijd te verzwakken, is buitendien uit de geschiedenis der Staat- en Letterkunde genoeg bekend. Hoe de Godsdienst bij een groot, misschien bij het grootste deel van Frankrijk, waarlijk eene behoefte voor het hart, eene zaak van gemoedelijke aangelegenheid is, ziet men nergens zoo duidelijk als in het Westen en Zuiden van Frankrijk. Daar is de kerk nog steeds eene ecclesia triumphans (zegepralende), ten minste dominans (heerschende); want zij heerscht nog over de gewetens, en staat in de oogen van zeer verre het grootste gedeelte nog hoog verheven, ofschoon alle ongunstige omstandigheden des tijds, en de ontevredenheid van een ook aldaar voorhanden zijnde aantal beschaafden met de instellingen en bedoelingen derzelve, haar diep mogten nederdrukken. De vorming der Geestelijken aldaar schijnt wel op eenen tamelijk lagen trap te staan; het is ten minste kenmerkend voor den aard en den graad hunner vorming, dat de genen, met welke ik sprak, naauwelijks nog iets anders van Duitschland wisten, dan dat aldaar de zoogenaamde wonderdoener, Vorst hohenlohe, leefde; naar hem vroegen zij mij ook gewoonlijk het eerst, en vernamen zijne tegenwoordige onvermaardheid met eene ongeloovige en ontevredene verbazing: doch deze Geestelijken meenen het even zoo ernstig, als de leden hunner gemeenten, en laten zich met een goed geweten, zoo als ik te Lyon zag, openlijk op straat de hand kussen. Hoe vele Katholieke Geestelijken in Duitschland, althans in
groote steden, mogen zich nog op zulk eene huldiging beroemen! - De Katholieken in het Zuiden zijn wel over het algemeen nog zoo bijgeloovig, dat zij Protestanten en Joden onvoorwaardelijk op gelijken trap stellen, en zich bij gunstige gelegenheid bezwaarlijk lang zouden bedenken, om de Protestanten op nieuw aan te vallen; maar zij doen dit alles in de onwrikbare overtuiging van daarmede eene plaats in den hemel te verdienen. De Heiligenbeelden, die in Marseille en Toulon door listige Italianen verkocht worden, zien er wel met hunne bloedroode mantels als scherpregters uit; maar het zekere geloof, waarmede deze beelden, als de Heilige elizabeths, an-
{==615==} {>>pagina-aanduiding<<}
nas, franciscussen, met verwonderlijken ijver door aanzienlijken zoo wel als geringen gekocht worden, spreekt toch steeds voor het onwrikbare geloof dezer menschen. Wanneer men op de meestbezochte plaatsen van Marseille, aan de haven, waar zonder ophouden menschen uit alle volken heen en weder stroomen, in de boekwinkels aldaar, dikwijls eene prent ziet, Arbre Apostolique genaamd, waaraan slechts de Katholieken als goede takken en vruchten afgebeeld zijn, terwijl de ketters aller eeuwen, de Lutherschen en Gereformeerden bovenal, als verdoemden beneden aan den boom in de hel storten, zoo staat de vreemdeling wel verstomd over dit grove bijgeloof, in eene der eerste handelsteden der wereld; maar hij moet toch bekennen, dat een volk, bij hetwelk de godsdienstige overtuiging nog zoo onbepaald gehuldigd wordt, den godsdienstigen zin nog niet geheel kan verloren hebben. Wanneer men, na eene kortstondige kennis met de bewoners van het Zuiden, en wel met beschaafden, regtstreeks of met menigerlei omwegen naar zijne geloofsbelijdenis gevraagd wordt, en de naam ‘Protestant’ de wezenlijk beleefdste menschen van de wereld oogenblikkelijk schuw en koel maakt, zoo kan men wel een'
medelijdenden glimlach niet van zich weren, maar men mag echter gerust aannemen, dat zulk een volk van onverschilligheid in het godsdienstige nog zeer verre verwijderd is. In één woord, wie over den godsdienstigen toestand van Frankrijk oordeelen wil, moet het middelste en zuidelijke gedeelte van Frankrijk gezien hebben: dan zal hij zich overtuigen, dat een zeer groot gedeelte van deszelfs bewoners bijna nog even zoo bijgeloovig en nog even zoo vroom is, als voorheen. Een Katholijk Geestelijke gaf mij Macon, ongeveer 16 uren boven Lyon aan de Soane liggende, als de scheidlinie tusschen de Parijsche ligtzinnigheid en de zuidelijke kerkelijkheid op: zijne opgave moge nu wel eenigzins onnaauwkeurig zijn, daar het later bleek, dat deze Geestelijke juist in dat Macon Pastoor was; maar zoo veel is zeker, dat reeds Lyon zeer kerkelijk is: honderdvijftig uren verder daarentegen, aan den oever der Middellandsche zee, is het Eldorado der Katholieke Priesterschap misschien nog veel zekerder te vinden, dan in Italië of Spanje.
Dewijl Chambéry, in Savoije, in meer dan één opzigt nog als Fransche stad te beschouwen is, zoo zij mij hier de aanmerking veroorloofd, dat zich bijzonder daarheen de van

{==616==} {>>pagina-aanduiding<<}
Montrouge verdrevene Jezuiten gewend hebben. Het oude prachtvolle Jezuitengebouw, hoog op eenen heuvel gelegen, is niet meer toereikend, om het groote aantal Jezuiten en hunne kweekelingen op te nemen; daarom heeft de orde in het verloopen jaar op eene der schoonste plaatsen der stad een tweede even prachtig Collegie gebouwd, en zelfs besloten, de belendende, wel eenigzins kleine, maar prachtvolle kerk af te breken, om eene nog grootere en nog prachtigere in hare plaats te zetten. Hoe vele Jezuiten daar zijn, wist men niet, daar zij altijd slechts met hun beide uitgaan; daarentegen moeten zij aan vele honderden kweekelingen onderwijs geven. ‘Zij zijn gekomen, zonder dat wij hen geroepen hebben,’ zeide mij een inwoner van Chambéry; maar desniettegenstaande is hun aanzien reeds zeer groot. Zoo was, van den vroegen morgen tot den laten avond, de Jezuitenkerk vol menschen, die biechten wilden. De Jezuiten te Chambéry staan in de naauwste verbindtenis met die te Freiburg in Zwitserland; de Collegiën in Savoije zijn koloniën van die in Zwitserland. Ook in het hoogkerkelijke Freiburg staan de twee prachtgebouwen, het oude en het nieuwe Collegie, op de hoogte, de stad en de gewetens beheerschende. Men kan Chambéry en Freiburg tegenwoordig als de twee hoofdkwartieren van het Jezuitisme beschouwen.

(Het vervolg hierna.)




De geschiedenis der claqueurs, met name die der parijzer schouwburgen. (*)

Ik wed honderd tegen een, het is een Claqueur geweest, die het eerst het spreekwoord in zwang gebragt heeft: er is geen dom handwerk, maar er zijn slechts domme menschen. Inderdaad, kan men zich wel eene kostwinning verbeelden, verstandeloozer dan die, welke eenig en alleen daarin bestaat, dat men in de handen klapt, wanneer een acteur het tooneel betreedt en wanneer hij het verlaat, na met meer of minder kunst eenige meer of minder welgestelde zinsneden uitgesproken te hebben? En niettemin kan men te Parijs, door de

{==617==} {>>pagina-aanduiding<<}
oefening van dit ambacht, een aanzienlijk vermogen verzamelen, kiezer, dikwerf zelfs kiesbaar worden, en het uitzigt verwerven om lid der kamer van afgevaardigden te zijn en tot de hofbals te worden uitgenoodigd. De domooren daarbij zijn zij, die, op het vóórklappen der Claqueurs, naklappen, zonder daarvoor betaald te worden.
De oorsprong der Claqueurs dagteekent van den tijd, toen de een of andere slechte schrijver of middelmatige tooneelist, hetzij uit eigenbelang of uit eigenliefde, de behoefte gevoelden, eenen spitsbroeder of zoogenaamden compère te hebben, die hun de behulpzame hand mogt kunnen bieden, om het publiek omtrent de eigenlijke waarde van hun kunsttalent te misleiden. De oprigting der Claqueurs-hantering kwam overigens door eene volkomen juiste waarneming der over het algemeen eenigzins schaapkoppige menschelijke geaardheid tot stand. Een enkele geraakt niet ligt uit het bedaarde evenwigt; doch zijn tien menschen bij elkander, en één derzelven begint te geeuwen, te lagchen of te schreijen, zoo kan men er zeker op rekenen, dat de overigen zich niet lang van geeuwen, lagchen of schreijen zullen kunnen onthouden.
Reeds bij de oude Grieken ontmoeten wij Claqueurs. De wetgevers wilden hen volstrekt verbannen, en stelden bij de schouwburgen opzettelijk daartoe bestemde beambten aan, te weten de zoogenaamde Mastigophoren, (letterlijk zweep- of stokdragers) wier bijzondere last het was, de Claqueurs en alle andere rustverstoorders tot stilte te brengen. Het natuurlijke gevolg van zoodanige verbodswetten was, dat de Claqueurs allerlei vonden en middelen uitdachten om de wet te ontduiken. Hoe geheimer en verborgener, des te gevaarlijker en geduchter werd de invloed der Claqueurs. - De oude Romeinen, die de Grieken in alles naäapten, namen van hen ook de wetten op de schouwburgen over. Bij de spelen in den circus en bij de vertooningen in den schouwburg was het streng verboden in de handen te klappen, bravo te roepen of met kleedingstukken te zwaaijen. Nadat nu deze drie oorspronkelijk in gebruik geweest zijnde wijzen van bijvalbetuiging niet meer geoorloofd waren, wat deden alsnu de Claqueurs? In plaats van de vroeger gebezigde teekenen, bragten zij er andere in zwang, in de gegronde overtuiging, dat het publiek dezelve werktuigelijk van hen zou overnemen. Men hief b.v. een min of meer luid gefluister of een dof gemor aan; men sloeg met een' metselsteen of een' aarden

{==618==} {>>pagina-aanduiding<<}
pot tegen de steenen trappen, die den aanschouweren tot zitplaatsen dienden. Doch daar de Romeinsche Mastigophoren deze wijzen van toejuiching nog te luidruchtig vonden, en dezelve op straf van geeseling verboden, zoo namen de Claqueurs hunne toevlugt tot eene zeer eenvoudige pantomime; te weten, zij legden hunne duimen kruiselings over elkander en hieven daarbij tevens de armen boven het hoofd, of zij stonden op, plaatsten de handen voor den mond, en naderden in deze houding den kunstenaar, welken zij bijval bewijzen wilden. Laat nu iemand eens een middel vinden, om zoo hardnekkige toejuichers te bedwingen! Alle wetgevers van Rome hadden (zoo als de Franschen zeggen) er hun Latijn aan verloren. Daarom gebeurde het ook misschien in eene soort van wanhoop, dat de Romeinsche regering in de eerste tijden van het Keizerrijk een afzonderlijk gilde van Claqueurs instelde, welke het uitsluitende voorregt hadden, om volgens de beste overleveringen der kunst te klappen en toe te juichen. Deze gildebroeders, louter sterke jonge lieden, droegen slechtweg den naam van Juvenes, en waren in verscheidene cohorten verdeeld, welker aanvoerders Curatores, Magistri Juvenum of Juventutis genoemd werden. Er zijn tijden geweest, waarin deze overlieden der Claqueurs tot 400,000 sestertiën bezoldiging trokken. Waarlijk, men kon geen doelmatiger gebruik van het staatsbudjet maken! Toen nero op het tooneel zong, vergenoegden de Claqueurs zich niet meer met in de handen te klappen; zij riepen den Keizer toe: ‘Hoe weêrgaloos schoon! welk een goddelijk gezang! hoogverhevene augustus! onsterfelijke apollo!’ Ter bekrachtiging waarvan burrhus en seneca den toeschouweren een teeken gaven, om aan de geestdrift der
officiéle toejuichers deel te nemen. Hierop haastte natuurlijk zich ieder om met hand en mond den tol van zijnen bijval te betalen.
De Romeinsche kolossus, van alle kanten door de Barbaren geschud en geschokt, stortte in, en sleepte kunsten en wetenschappen in zijnen val mede. Niet zonder een hoogstsmartelijk gevoel kan men nadenken, wat er niet al bij deze algemeene vernieling verloren gegaan en onder deze schrikkelijke lavine van verduistering bedolven geworden is. Doch aan het grootste ongeluk paart zich meestal nog eenig geluk: ook het ras der Claqueurs verdween in den algemeenen ondergang. De Barbaren verdienen, dat men er hun voor

{==619==} {>>pagina-aanduiding<<}
dankzegge. Eerst eeuwen naderhand zien wij de Claqueurs weder te voorschijn komen: onder de regering van den grooten Franschen Koning bij uitnemendheid kruipen zij op nieuw uit hunnen schuilhoek te voorschijn. Te dier tijd maakten zij zich daardoor bemerkbaar, dat zij den knoeijer pradon de zege over racine hielpen wegdragen. Voor leerlingswerk was dit een meesterstuk; want alstoen hadden de Claqueurs nog geene eigenlijke organisatie bekomen. Eerst verscheidene jaren daarna besteedde een Fransche Cavalier er zijn genie aan, de armee der Claqueurs te disciplineren, en werd hij de uitvinder dier verwonderlijke taktiek, aan welke, trots al de verbeteringen en voortgangen, welke de beschaving sedert in alle dingen heeft doen maken, niettemin niets wezenlijks heeft kunnen toegevoegd worden.
Er bestaat tegenwoordig te Parijs niet een eenige schouwburg, welke niet zijne eigene vaste bende Claqueurs bezit, en er wordt aldaar geen stuk ten tooneele gevoerd, hetwelk men niet vooruit tegen het uitsluiten geassureerd heeft. Het zijn niet blootelijk de middelmatige of slechte auteurs, welke zich door de krijgsmagt der Claqueurs doen ondersteunen en beschermen; alle tooneeldichters zonder onderscheid nemen dit hulpmiddel om te slagen te baat. De dichter lemière vergat zich zelfs zoo verre, dat hij van uit den achtergrond eener loge zijne eigene werken met handklappen hielp toejuichen. Dorat besteedde bijna zijn geheele vermogen, om er zijne stukken met luister door te halen. Men vertelt, dat hij, na de eerste vertooning van zijnen Regulus, den schouwspeleren nog 700 francs voor zekere verschotten schuldig was; bij welke gelegenheid laharpe tot hem zeide: ‘Nog twee of drie zulke successen en ge zijt aan den bedelzak!’ De twee eerste thans levende dramatische schrijvers van Frankrijk laten geen nieuw stuk ten tooneele voeren, zoo niet al hunne vrienden de voorstelling bijwonen, en zich verbinden, om, het koste wat het wil, te klappen. Wee den armen dichter, die deze gewone hulpmiddelen zou willen versmaden, en het publiek alleen tot scheidsregter over de verdiensten van zijn werk maken; hij zou er gewis op mogen rekenen, de verschrikkelijkste nederlaag te ondergaan. Eene fijn gesponnen en met vrucht in werking gebragte kabaal zou hem weldra overtuigd hebben, hoe gevaarlijk het is, als éénig kampvechter tegen de legioenen der ‘Romeinen’ in het strijdperk te treden. Met dezen klassieken titel wor-
{==620==} {>>pagina-aanduiding<<}
den namelijk de Parijzer Claqueurs bestempeld; misschien hebben zij dien mede bekomen, omdat zij thans gebieders der tooneelwereld zijn, gelijk voormaals de
Romeinen beheerschers van de staatkundige.
Eene eerste representatie te Parijs is inderdaad iets merkwaardigs; en de aanschouwer, die, slechts oppervlakkig of wel in het geheel niet in de geheimenissen der coulissen ingewijd, zulk eene tooneelvertooning bijwoont, heeft niet het minste denkbeeld, hoeveel moeite, zorg en geld het slagen van een stuk den schrijver gekost heeft, die bij het eind der voorstelling door het in geestdrift gebragte parterre met geweldig geschreeuw naar buiten geroepen wordt. Wanneer de arme auteur, na eene inspanning van twee of drie maanden, eindelijk den laatsten regel van zijn laatste bedrijf heeft neêrgeschreven, en nu, onder het slaken van een' diepen zucht, in zijnen armstoel, zoo hij namelijk eenen armstoel bezit, zich gemakkelijk vlijt, omdat hij denkt dat thans alles afgedaan is en hij slechts in rust den goeden uitslag behoeft af te wachten, zoo slaat hij den bal allerdeerlijkst mis; want van dit oogenblik af aan begint zorg en kwelling voor hem eerst regt. In geval hij nog onbekend is, moet hij eerst de trotsche inbeelding van den tooneeldirecteur, het eeuwig uitstellen van het leescomitté, de talrijke luimen der acteurs en de tallooze luimen der actrices verdragen, en eindelijk zich op genade of ongenade aan de voorwaarden van het hoofd der Claqueurs onderwerpen. Reeds lang te voren worden de verhandelingen betrekkelijk dit laatste punt geopend. De Chef de Claque, met een fraaijer naam Entrepreneur de succès genaamd, is bij de bijzondere en algemeene repetitiën tegenwoordig; men zoekt hem, zoo veel mogelijk, den geest van het stuk - te weten zoo er die in is - begrijpelijk te maken; men wijst hem de fraaiste plaatsen, de meest indrukmakende dramatische toestanden, waarbij geklapt moet worden, aan, en wel eindelijk inzonderheid het gunstigste oogenblik, waarin hij, met zijn ‘volk,’ het welslagen van het stuk moet veroveren. De tooneeldirecteurs en de acteurs verzuimen nimmer,
bij deze onderrigtingen en inscherpingen van den auteur, nog eenige bijzondere opgaven en aanbevelingen te voegen. Met de tooneelisten wordt de Chef de Claque het veel moeijelijker eens, dan met den directeur en met den auteur. Zeer uitvoerig en zorgvuldig predikt men hem voor, dat hij toch vooral de wetten der tooneelkunste-
{==621==} {>>pagina-aanduiding<<}
naars-hierarchie in acht behoort te nemen; dat slechts de hoofdrollen regt op een daverend handgeklap hebben; dat de mindere zich met de broodkruimels vergenoegen moeten. De een wil terstond bij het optreden toegejuicht worden; de ander bekreunt er zich weinig om, of men hem in de beide eerste bedrijven toejuiche, mits hij slechts in het derde en vierde niet vergeten worde; een derde, eindelijk, wenscht van het begin tot het einde onder aanhoudend klappen te spelen, en, nadat het scherm gevallen is, nog daarenboven weder op het tooneel geroepen te worden. Daar nu dit buitengewone moeite veroorzaakt, geeft hij ook den Chef de Claque extra-drinkgeld à twintig loodjes, om daarmede een afzonderlijk peloton ‘Romeinen’ tot zijne bijzondere bediening te posteren. Nadat ieder de vaste overtuiging bekomen heeft, dat de Chef alle aanwijzingen begrepen en alle aanbevelingen in zijn geheugen geknoopt heeft, stelt de tooneeldirecteur den dag tot de eerste representatie vast.
Maar het ambt van eenen Chef de Claque is niet zoo gemakkelijk naar eisch te vervullen, als men zich misschien wel verbeeldt. Het is zelfs gebeurd, dat ontijdige toejuiching een waarlijk goed stuk in den grond geholpen heeft. Doch ook een kind kan begrijpen, welk onheil er uit ontstaan moet, wanneer de Chef doet klappen, waar alles doodstil behoorde te blijven, en vergeet bij die plaatsen te applaudisseren, op welke geheel het slagen van het stuk voornamelijk berekend was. De eerste eigenschap, welke een Entrepreneur de succès, zoo als hij behoort te zijn, moet bezitten, is een aangenaam voorkomen en wellevende manieren, om voegzaam in het gezelschap van auteurs en acteurs, met welke hij in gedurig verkeer is, te kunnen verschijnen en zich wèl voor te doen; verder vereischt zijn ambt, zoo al niet uitgebreide kundigheden, toch eenige verkregene kennis en natuurlijk begrip, om al de aanwijzingen, welke de dichter hem geeft, te vatten en te onthouden. Een goed geheugen mag hem dus ook niet ontbreken, ten einde hij de menigvuldige opgaven van directeur, acteurs, souffleur, en wie niet al, vast in hetzelve prente, en bij de uitvoering geene al te erge flaters bega. Braaf en eerlijk te wezen, zijn voor eenen Chef de Claque mede zeer wenschenswaardige hoedanigheden, wijl het hem anders wel eens zou kunnen gebeuren, dat hij het bedongen en door hem beloofde getal Claqueurs niet voltallig leverde, maar, in verstrooijing

{==622==} {>>pagina-aanduiding<<}
van gedachten, een aanzienlijk gedeelte der vrijloodjes verkocht. Eindelijk heeft de goede man nog eenen grooten voorraad van geduld, langmoedigheid en zelfs van wijsbegeerte noodig, om verscheidene malen achter elkander de repetitiën van vijf oneindig lange bedrijven bij te wonen, zonder de geringste verveling of ongeduldigheid te laten blijken.
Kan men zich, onder zulke omstandigheden, dan nog wel verwonderen, dat een goede Chef de Claque zoo buitengemeen zeldzaam is, en dat men in geheel Parijs op zijn hoogst drie goede Claqueurs-veldheeren bezit, terwijl men toch ten minste dertig goede acteurs op de onderscheidene tooneelen dier hoofdstad kan tellen? Een Chef de Claque, die, gelijk de doorluchtige Robert Macaire zich uitdrukt, ‘de poëzij van zijn beroep volkomen begrepen heeft,’ is zeer gezocht, en de tooneelbesturen betwisten elkander het bezit van zijnen persoon, terwijl zij hem om het zeerst de voordeeligste aanbiedingen doen. De vaste jaarlijksche bezoldiging, welke hij van de directie geniet, beloopt gewoonlijk twee- of drieduizend francs in gereed geld. Bovendien ontvangt hij dagelijks een zeker aantal loodjes voor parterre en galerij, van welke hij een deel aan zijn volk in handen stelt en het overige met rabat voor zijne rekening doet verkoopen. Voorts ligt hij, zoowel van de acteurs als van de auteurs, eene contributie aan loodjes. De laatstgemelden voegen er gewoonlijk ook nog kleine fooijen bij, welke ligtelijk vijftig of zestig francs per maand beloopen kunnen. De acteurs, die zich op dezelfde wijs in klinkende munt gelieven aan te bevelen, worden naar gelang van het te koste gelegde handgeld bedacht. Het kost meer, wanneer men zich bij het begin of bij het eind der voorstelling doet toejuichen, dan wanneer men slechts in den loop van het stuk zulk eene onderscheiding begeert. Een debutant, die slechts bij zijne eerste verschijning op het tooneel met handgeklap ontvangen wordt en na het spelen zijner rol onder stilzwijgen aftreedt, heeft, hier kan men gewis op rekenen, zich slechts voor het eerste bedrijf aanbevolen.
Door middel dezer menigerlei inkomsten wordt, gelijk men ziet, het ambt van eenen Chef de Claque zeer winstgevend en vindt dus vele liefhebbers. Doch om hetzelve te verkrijgen is niet alleen verstand en talent noodig, maar ook geld; want het is bekend, dat deze plaatsen voor zeer hooge prij-
{==623==} {>>pagina-aanduiding<<}
zen verkocht worden, op gelijken voet als de Notariaten in Frankrijk. Zoo is b.v. vacher voor 20,000 francs de opvolger van mouchette bij het Théâtre Français geworden. Menigmaal verhandelen ook de directeurs der schouwburgen deze plaats tegen eene aanzienlijke som; de Gazette des Tribunaux en de overige Parijzer bladen hebben onlangs zulk een contract tusschen eenen Entrepreneur de succès en eenen van de theater-regisseurs dier stad bekend gemaakt. (*) Desniettemin hebben leblond bij de Opéra comique en sauton aan het Gymnase, ondanks den hoogen door hen betaalden inkoopsprijs, zich een aardig vermogen weten te verzamelen; laatstgemelde heeft, bij zijn overlijden, aan zijne erven slechts het bescheiden jaarlijksch inkomen van 15,000 francs nagelaten. Leblond en sauton waren beide kreupel; ik weet niet, of dit ligchaamsgebrek een gevolg van hun' post geweest is; de geschiedenis meldt hieromtrent niets; doch het zou niet geheel onmogelijk kunnen zijn, want deze vereerenswaardige stand heeft ook zijn ongerief. Aan leblond b.v. wedervoer de treurige eer, bij een Keizerlijk bevel uit Parijs verbannen te worden, wijl hij, geheel strijdig met zijne optimistische gewoonten, eene kabaal verwekt en een stuk had doen uitsluiten, hetwelk napoleon onder
zijne bijzondere bescherming genomen had. Toen hij zich op zekeren dag dit onaangename voorval en nog meer andere herinnerde, uitte hij zeer ernstig de volgende meening: ‘Onze kunst gaat met vele lasten en moeijelijkheden gepaard; en schenkt mij de Hemel eenen zoon, zoo zal ik er nimmer mijne toestemming toe geven, dat hij op het theater ga.’

(Het vervolg en slot hierna.)

De kastelein.

(Vervolg en slot van bl. 586.)

‘In mijzelven gekeerd en langzaam, buiten mijn weten den hoed diep in het aangezigt gedrukt, alsof dit mij voor het oog der onbezielde natuur onkenbaar maken kon, was ik

{==624==} {>>pagina-aanduiding<<}
onbemerkt een smal voetpad ingeslagen, dat mij door het diepste hout bragt - toen plotseling eene ruwe stem, op bevelenden toon, voor mij uit: ‘halt!’ riep. De stem was zeer nabij; mijne afgetrokkenheid en de diep over de oogen gedrukte hoed hadden mij belet, om mij heen te zien. Ik sloeg de oogen op, en zag eenen man op mij toetreden van een wild voorkomen. Zijne gestalte viel in het reusachtige - althans zoo kwam hij mij in de eerste ontsteltenis voor - en zijne huid was taankleurig, waaruit het wit van een scheel oog mij strak aanblikte. In plaats van eenen gordel, had hij een dik touw tweemaal om een' groenen wollen rok geslagen, waarin een breed slagtmes en eene pistool stak. Hij riep andermaal, en een sterke arm hield mij vast. De stem van eenen mensch had mij schrik aangejaagd, maar het gezigt van een' booswicht gaf mij moed. In mijnen tegenwoordigen toestand had ik reden genoeg om te sidderen voor een eerlijk man, volstrekt niet voor eenen roover.
‘Wie zijt gij?’ zeide hij.
‘Uws gelijken,’ was mijn antwoord, ‘wanneer gij inderdaad zijt, die gij schijnt.’
‘Dat raakt niet. Wat hebt gij hier te doen?’
‘Wat hebt gij hier te vragen?’ hernam ik stoutweg.
‘De man bekeek mij tweemaal van het hoofd tot de voeten. Hij scheen mijn voorkomen met het zijne en mijn antwoord met mijn voorkomen te vergelijken. ‘Gij spreekt zoo brutaal als een bedelaar,’ zeide hij eindelijk.
‘Dat kan wel zijn. Gisteren was ik het ook nog.’
‘De man lachte. ‘Men zou zweren,’ riep hij, ‘dat gij u van daag nog voor niets beters uitgeeft.’
‘Voor iets slechters, zoo gij wilt.’ - Ik wilde weg.
‘Zacht, vriend! wat jaagt u toch zoo? wat tijd hebt gij te verliezen?’
‘Ik stond een oogenblik in gepeins. Hoe mij het woord op de lippen kwam, weet ik niet, maar ik zeide langzaam: Het leven is kort, en de hel duurt eeuwig.’
‘Hij zag mij strak aan. ‘Ik ben verd....,’ zeide hij eindelijk, ‘als gij niet ergens de galg ontloopen zijt!’
‘Dat kan nog wel het geval worden. Alzoo tot wederziens, kameraad!’
‘Top, kameraad!’ riep hij uit, terwijl hij eene tinnen flesch uit zijne weitasch trok, een' stevigen dronk er uit nam, en ze mij overreikte. Mijne vlugt en angst hadden

{==625==} {>>pagina-aanduiding<<}
mijne krachten uitgeput, en op dezen geheelen verschrikkelijken dag was nog niets over mijne lippen gekomen. Reeds had ik gevreesd, hier in het bosch te zullen versmachten; want drie uren in den omtrek was geene lafenis voor mij te hopen. Men oordeele, hoe blijmoedig ik bescheid deed. Nieuwe kracht doorstroomde met dezen verkwikkenden dronk mijne aderen, en nieuwe moed ontwaakte in mijn hart, met hoop en liefde tot het leven. Ik begon te gelooven, dat ik niet geheel ongelukkig was. Ja, laat mij openhartig zijn, de bewustheid, iemand van mijne soort gevonden te hebben, maakte mij in zekeren zin gelukkig. In den akeligen toestand, waarin ik mij bevond, zou ik met den helschen geest broederschap gedronken hebben, alleen om eenen vertrouwde te hebben.
‘De man had zich op het gras uitgestrekt. Ik deed eveneens.
‘Die dronk heeft mij goed gedaan,’ zeide ik. ‘Wij moeten elkander nader leeren kennen.’
‘Hij sloeg vuur, om zijne pijp aan te steken.
‘Drijft gij het handwerk reeds lang?’
‘Hij zag mij strak aan. ‘Wat wilt gij daarmede zeggen?’
‘Was het al dikwijls bloedig?’ Ik raakte aan het mes in zijnen gordel.
‘Wie zijt gij?’ vroeg hij schielijk, en legde zijne pijp ter zijde.
‘Een moordenaar, zoo als gij; maar ik begin eerst.’
‘De man zag mij andermaal stijf aan, en nam zijne pijp weder.
‘Gij zijt hier niet te huis?’ zeide hij eindelijk.
‘Drie mijlen van hier. De gewezen Kastelein uit de Zon te ***, als gij daarvan gehoord hebt.’
‘De man sprong op, als een bezetene. ‘De wilddief wolf?’ riep hij uit.
‘Dezelfde.’
‘Welkom, kameraad, welkom!’ riep hij, en schudde mij de hand. ‘Dat is goed, dat ik u eindelijk heb, Kastelein! Jaar en dag heb ik al naar u verlangd. Ik ken u zeer goed. Ik weet alles. Ik heb al lang op u gerekend.’
‘Op mij gerekend? Waartoe dat?’
‘De gansche landstreek is vol van u. Gij hebt vijanden; een ambtenaar heeft u verdrukt, wolf! Men heeft u bedorven; het schreeuwt tot den hemel, zoo als men met

{==626==} {>>pagina-aanduiding<<}
u heeft gehandeld.’ - De man werd driftig. - ‘Omdat gij een paar wilde zwijnen hebt geschoten, die de Vorst op onze akkers en velden laat loopen, heeft men u jaren lang in het tuchthuis en in de vesting laten zuchten, heeft men u huis en kostwinning afgenomen, heeft men u tot den bedelstaf gebragt. Is het dan zoover gekomen, broeder, dat een mensch niet meer waard is, dan een haas? Zijn wij niet beter, dan het vee op het veld? En een kerel, als gij, kon dat dulden?’
‘Wat kon ik doen?’
‘Dat zullen wij eens zien. Maar zeg mij eens, van waar komt gij nu, en wat voert gij in uw schild?’
‘Ik vertelde hem mijne geheele geschiedenis. Zonder het einde af te wachten, sprong hij met vrolijk ongeduld op, en trok mij met zich voort. ‘Kom, broeder Kastelein,’ zeide hij, ‘onder dien naam zijt gij toch algemeen bekend, schoon die fraaije geregtigheid er u heeft uitgeholpen; nu zijt gij rijp; nu kan ik u gebruiken; ik zal eer met u inleggen. Volg mij.’
‘Waarheen wilt gij mij brengen?’
‘Vraag niets meer en volg.’ Als met geweld sleepte hij mij voort.
‘Wij waren slechts eene korte poos voortgegaan, toen het woud ongebaander, wilder en woester werd. Geen van ons beiden sprak een enkel woord, zoo dat mij eindelijk het sluiten van mijnen geleider uit mijne mijmering wekte. Ik sloeg de oogen op. Wij stonden aan de opening van eene rots, welke steil naar beneden ging. Een tweede fluiten antwoordde uit het binnenste der rots, en eene ladder kwam, als van zelve, langzaam uit de diepte. Mijn geleider klom naar beneden, en beval mij, te wachten, tot dat hij terugkwam. Hij zeide, eerst den hond aan de keten te moeten leggen, omdat ik hier vreemd was, en anders gevaar liep, verscheurd te worden. Hij klom af.
‘Nu stond ik alleen voor den afgrond, en ik wist zeer wel, dat ik alleen was. De onvoorzigtigheid van mijnen geleider ontging mijne opmerkzaamheid niet. Het had mij slechts een moedig besluit behoeven te kosten, de ladder naar boven te trekken, om vrij te zijn en onverhinderd te kunnen vlugten. Ik zag naar beneden in de diepte, die mij zou opnemen; ik had een duister voorgevoel van den afgrond der hel, waaruit geen terugkeeren mogelijk is! Ik begon voor

{==627==} {>>pagina-aanduiding<<}
de loopbaan, die ik stond aan te vangen, terug te beven. Slechts eene snelle vlugt kon mij redden. Reeds had ik half besloten - reeds strekte mijne hand zich naar de ladder uit - maar daar was het mij, als donderde mij met helsch gelach eene stem in de ooren: ‘Wat heeft een moordenaar te wagen?’ - en mijn arm viel langzaam van de ladder terug. Mijne rekening was vol; de tijd van berouw voorbij. Mijn moord lag als een berg achter mij en verhinderde voor eeuwig mijne terugkeering. Zoo dacht ik. Mijn geleider verscheen te gelijk, en riep mij toe, dat ik komen moest. Nu viel er geene keuze meer. Ik klom naar beneden.
‘Toen wij eenige schreden onder den rotswand doorgegaan waren, werd de grond breeder, en eenige hutten werden zigtbaar. Midden tusschen dezelve was een rond grasperk, waarop een getal van achttien of twintig menschen rondom een kolenvuur lagen. ‘Hier, kameraden,’ zeide mijn geleider, en plaatste mij midden in den kring, ‘hier is de Kastelein! Heet hem welkom!’
‘Kastelein!’ riepen allen te gelijk, en allen rezen op en drongen zich om mij heen, mannen en vrouwen. Zal ik het bekennen? De vreugde was ongehuicheld en hartelijk; vertrouwen blonk op ieders gelaat; de een drukte mij de hand, de ander trok mij vertrouwelijk aan de kleederen, en het gansche tooneel was als het wederzien van eenen ouden vriend. Mijne aankomst had den vrolijken maaltijd, die juist was begonnen, voor een oogenblik opgeschort. Men zette denzelven thans voort, en noodigde mij tot een' welkomdronk. De maaltijd bestond uit allerlei wildbraad, en de wijnflesch ging van den eenen naar den anderen bestendig rond. Een vrolijk leven en algemeene eendragt scheen de leus der gansche bende te wezen, en allen wedijverden, om de vreugde over mijne aankomst luidruchtig aan den dag te leggen.
‘Men had mij aan tafel de aanzienlijkste plaats gegeven, tusschen twee vrouwen. Ik had er het uitvaagsel van haar geslacht verwacht; maar hoe groot was mijne verwondering, toen ik onder deze schandelijke bende de twee schoonste vrouwen ontdekte, die ik, dacht mij, ooit gezien had! Margaretha, de oudste en schoonste van beide, was ongehuwd, en kon naauwelijks vijfentwintig jaren oud zijn. Zij sprak zeer onbeschaamd, en hare gebaren zeiden nog meer. Maria, de jongste, was gehuwd, maar haren man om mishandelingen ontloopen. Zij was fijner gevormd, maar

{==628==} {>>pagina-aanduiding<<}
zag er bleek en smachtend uit, en viel minder in het oog, dan hare vurige mededingster. Beide vrouwen ijverden, om mijne wenschen voor te komen; de schoone margaretha kwam mijner schaamachtigheid door wulpsche scherts te gemoet, maar zij stond mij weldra tegen, en maria won mijn geheele hart.
‘Gij ziet, broeder Kastelein,’ begon nu de man, die mij hier gebragt had, ‘gij ziet, hoe wij onder elkander leven; en gelijk heden, zoo gaat het dagelijks. Niet waar, kameraden?’
‘Elken dag als heden!’ herhaalde de geheele bende.
‘Kunt gij besluiten, aan onze leefwijze deel te nemen, sla dan toe en wees onze aanvoerder. Tot nu toe ben ik het voorloopig geweest; maar ik wil u mijne plaats inruimen. Wat zegt gij er van, kameraden?’
‘Ja!’ antwoordden allen, bijkans uit éénen mond.
‘Mijn hoofd gloeide; denken kon ik niet. Mijn bloed kookte van wijn en wellust. De maatschappij had mij, om mijne misdaden, als een verpeste uit haar midden gestooten - hier vond ik een broederlijk onthaal, een goed leven en aanzien. Wat ik ook koos, de dood wachtte mij; maar hier kon ik ten minste mijn leven duur verkoopen. Wellust was mijn grootste hartstogt; het andere geslacht had mij tot hiertoe slechts met verachting behandeld; hier wachtte mij gunst en toomeloos genot. Mijn besluit kostte mij weinig. “Ik blijf bij u, kameraden!” riep ik luid uit, en trad in het midden der bende; “ik blijf bij u,” herhaalde ik, “wanneer gij mij mijne schoone buurvrouw afstaat.” Allen stemden mijn verlangen toe. Ik werd de eigenaar van een veil vrouwspersoon en het hoofd eener rooversbende.’
Voor het onmiddellijke vervolg der geschiedenis schuif ik een gordijn: het enkel afschuwelijke heeft voor den lezer niets leerzaams. Een ongelukkige, die tot zulk eene laagte gezonken was, moest eindelijk de menschheid uitschudden; maar eenen tweeden moord pleegde hij niet, gelijk hij zelfs op de pijnbank verklaarde.
Binnen kort werd deze misdadiger door den geheelen omtrek berucht. De groote wegen werden onveilig; inbraken stoorden de nachtrust van den burger; de naam van den Kastelein werd de schrik van het landvolk; het geregt vervolgde hem, en men stelde eene belooning op zijn hoofd. Hij was zoo gelukkig, om elken aanslag op zijn leven te verijdelen,

{==629==} {>>pagina-aanduiding<<}
en listig genoeg, om van het bijgeloof der boeren tot zijne veiligheid gebruik te maken. Zijne medepligtigen moesten uitstrooijen, dat hij een verbond met den Duivel had gemaakt en kon tooveren. De streek, waarin hij zijne schandelijke rol speelde, behoorde destijds nog minder dan thans tot het verlichtste gedeelte van Duitschland; men geloofde het gerucht en hij was veilig, want niemand had lust, om aan te leggen met den gevaarlijken kerel, die den Booze tot zijne hulp had.
Toen hij dit onzalige bedrijf een jaar lang had uitgeoefend, begon het hem ondragelijk te worden. De bende, aan wier hoofd hij zich geplaatst had, verwezenlijkte zijne schitterende verwachtingen niet. Een verleidelijke schijn en de roes van den wijn hadden hem in het eerst verblind: nu werd hij met schrik gewaar, in welk een afschuwelijk gezelschap hij was gekomen. Honger en gebrek kwamen in de plaats van den overvloed, met welken men hem gevleid had; zeer dikwijls moest hij zijn leven wagen, om eenen maaltijd te bekomen, die nog naauwelijks toereikende was, om hem tegen verhongeren te bewaren. Het schaduwbeeld der hoogeroemde broederlijke eendragt verdween; nijd, argwaan en jaloerschheid woonden bij deze verworpene bende. Het geregt had aan dien, die hem levend uitleveren zoude, belooning, en, wanneer het een medepligtige was, genade toegezegd - eene zware verzoeking voor het uitschot der aarde! De ongelukkige kende zijn gevaar. De eerlijkheid dergenen, die God en menschen hoonden, was een weinigbeteekenend onderpand voor zijn leven. Van nu af ontvlood hem de slaap; onophoudelijke doodsangst vergalde onafgebroken zijne rust; het vreeselijke spook van den argwaan sloop hem achterna, werwaarts hij zich begaf, pijnigde hem, wanneer hij waakte, streek naast hem neder, wanneer hij poogde te slapen, en verschrikte hem in angstige droomen. Het tot zwijgen gebragte geweten verhief te gelijk zijne stem weder, en het berouw, dat zoo lang geslapen had, beet hem als eene adder in den boezem. Nu keerde zich zijn haat van de menschheid af, en viel met geheele zwaarte op hemzelven. Hij was verzoend met de geheele natuur, en vloekte alleen zichzelven.
De ongelukkige was de school der misdaad geheel doorloopen, en eindelijk zegepraalde zijn natuurlijk verstand over het treurige bedrog. Nu gevoelde hij, hoe diep hij gevallen

{==630==} {>>pagina-aanduiding<<}
was, en eene meer zachte zwaarmoedigheid verving zijne stuipachtige vertwijfeling. Met heete tranen wenschte hij het verledene terug; want hij gevoelde, dat hij dan geheel anders zou geworden zijn. Hij begon te hopen, dat hij nog een braaf mensch zou worden, dewijl hij gevoelde het te kunnen, en welligt was hij, op den hoogsten trap van zijn misdadig leven, nader aan de deugd, dan vóór zijnen eersten misstap.
Omstreeks dezen tijd was de zevenjarige oorlog uitgebarsten, en men wierf veel volk aan. De ongelukkige vatte hoop uit deze omstandigheid, en schreef aan zijnen Landsheer eenen brief, hoofdzakelijk van den volgenden inhoud:
‘Wanneer uwe vorstelijke gunst niet weigert tot mij af te dalen, wanneer misdadigers van mijne soort niet buiten uwe ontferming zijn, zoo verleen mij gehoor, doorluchtigste Vorst en Heer! Ik ben een moordenaar en roover; de wet veroordeelt mij ter dood; het geregt zoekt naar mij - en ik wil mij vrijwillig overgeven. Maar ik breng tevens eene zonderlinge bede voor uwen troon. Ik heb een' afschuw van mijn leven en vrees den dood niet; maar het is mij een verschrikkelijk denkbeeld, te sterven, zonder geleefd te hebben. Ik wilde zoo gaarne leven, om een gedeelte van het verledene goed te maken; ik wilde zoo gaarne leven, om den Staat, dien ik beleedigd heb, te verzoenen. Ik wilde leven, om aan de wereld een voorbeeld te geven van eenen booswicht, die zich verbetert. Ik haat de misdaad, en verlang vurig naar regtschapenheid en deugd. Ik heb mij bekwaam genoeg getoond, om voor mijn vaderland geducht te zijn; ik hoop het ook te wezen, om hetzelve van nut te zijn.
Ik weet, dat ik iets ongehoords verlang. Mijn leven is verbeurd, en het is mijn doel niet, met het Regt in onderhandeling te treden. Maar ik verschijn niet in ketenen en boeijen voor u - nog ben ik vrij - en vrees voor gevangenneming is het minste, dat mij tot deze bede drijft.
Het is genade, om welke ik smeek. Heb ik al immer eenige beschuldiging tegen het Regt gehad; nu waag ik het niet meer, die te doen gelden. Maar iets mag ik mijnen Regter herinneren. De tijd van mijne gruwelen vangt aan met de veroordeeling, die mij voor altijd onteerde. Ware mij destijds de billijkheid minder ontzegd geworden,

{==631==} {>>pagina-aanduiding<<}
dan zou ik misschien nu om geene genade behoeven te bidden.
Laat genade voor regt gelden, mijn Vorst! Wanneer het in uwe vorstelijke magt is, schenk mij dan het leven. Het zal van nu af aan uwe dienst gewijd zijn. Laat mij, wanneer mijne bede door u wordt verhoord, uw wil door de openbare nieuwspapieren bekend worden, en op uw vorstelijk woord zal ik mij naar de hoofdstad begeven. Hebt gij anders besloten, - dan doe de geregtigheid het hare: ik zal het mijne doen.’
Dit smeekschrift bleef onbeantwoord, gelijk ook een tweede en derde, waarin de Kastelein om eene plaats als ruiter in dienst van den Vorst verzocht. Zijne hoop op vergiffenis vervloog geheel, en hij vormde nu het ontwerp, uit het land te vlugten, en in dienst des Konings van Pruissen als een braaf soldaat te sterven.
Gelukkig ontkwam hij de rooversbende en aanvaardde de reis. Zijn weg bragt hem in eene kleine landstad, waar hij overnachten wilde. Kort te voren waren door het gansche land scherpe bevelen gegeven tot een gestreng onderzoek der reizigers, dewijl de Landsheer, een Rijksvorst, deel in den oorlog genomen had. Zulk een bevel had ook de poortwachter van dit stadje. Hij zat op eene bank bij den slagboom, toen de Kastelein voorbij kwam rijden. Diens opschik had iets vreemds, te gelijk belagchelijken afschuwelijk. Het magere paard, dat hij bereed, en de bespottelijke keus zijner kleeding, waarbij denkelijk minder zijn smaak dan de soort der gestolene goederen in aanmerking genomen was, maakte een zeldzaam contrast met zijn gelaat, waarop de tegenstrijdigste hartstogten geteekend waren. De poortwachter verwonderde zich over het voorkomen van dezen zonderlingen reiziger. De wachter was aan den slagboom grijs geworden, en eene veertigjarige dienst had hem eene fijne takt omtrent het gelaat der aankomenden geleerd. Ook hier bedroog hem zijn valkenblik niet. Terstond sloot hij den slagboom, en vroeg den reiziger naar zijn' pas, terwijl hij de teugels van het paard greep. Wolf was op dergelijke ontmoetingen voorbereid, en droeg ook werkelijk een' pas bij zich, dien hij nog onlangs van eenen uitgeplunderden koopman bewaard had. Maar dit stuk alleen was niet genoeg, om eenen ouden opmerker te verkloeken, en den man van den slagboom te bewegen hem los te laten. Hij geloofde

{==632==} {>>pagina-aanduiding<<}
zijne oogen beter dan het papier, en wolf was genoodzaakt, hem naar het stadhuis te volgen.
De Burgemeester onderzocht den pas, en verklaarde dien in orde. Deze man was een groot vriend van nieuws, en sprak inzonderheid gaarne, onder eene flesch, over de politiek. Het papier toonde hem, dat houder van hetzelve regtstreeks uit het vijandelijke land kwam, waar het tooneel des oorlogs was. Hij hoopte, bijzondere berigten uit den vreemdeling te lokken, en zond den Stadsschrijver met het papier terug, ten einde den man op een glas wijn te noodigen.
Ondertusschen heeft zich, terwijl de Kastelein voor het stadhuis wacht, het janhagel der stad om den potsierlijken man in eenen kring verzameld. Onder een dof gemurmel wijst men beurtelings op den vreemden ruiter en zijn paard, en de moedwil van het gemeen wordt hoe langer zoo levendiger. Ongelukkig was het paard geroofd: terwijl allen er met den vinger op wijzen, verbeeldt zich de vreemde, dat men het herkent. De onverwachte beleefdheid van den Burgemeester voltooit zijn vermoeden. Hij houdt het voor uitgemaakt, dat de valschheid van zijnen pas ontdekt is, en men hem met deze uitnoodiging eenen strik spant, ten einde hem op deze wijze in hechtenis te nemen. Zijn kwaad geweten verleidt hem tot eene domheid: hij geeft zijn paard de sporen en rent heen, zonder een' lettergreep te antwoorden.
Deze plotselinge vlugt is het teeken tot een algemeen geschreeuw: ‘Een spitsboef!’ en alles loopt hem ijlings na. De ruiter rent op leven en dood. Hij is een goed eind wegs vooruit. Ademloos hijgen zijne vervolgers hem na. Bijna is hij gered - maar eene onzigtbare hand zweeft boven hem; zijn uur heeft geslagen; de onverbiddelijke Wraakgodin achterhaalt den schuldigen. De weg, dien hij heeft ingeslagen, loopt dood; hij moet terug, zijne vervolgers te gemoet. Het gerucht van dit voorval heeft ondertusschen het gansche stadje op de been gebragt; de eene volkshoop voegt zich bij den anderen; eene menigte komt hem te gemoet. Hij trekt eene pistool uit. Het volk wijkt. Met geweld wil hij zich eenen weg door het gedrang banen. ‘Dit schot,’ schreeuwt hij, ‘is voor hem, die mij durft tegenhouden.’ De vrees gebiedt een oogenblik stilte. Een koene knaap vat hem eindelijk van achteren bij den arm, en doet hem de pistool uit de hand vallen. Nu haalt men den weerloozen van het paard, en sleept hem in zegepraal naar het stadhuis terug.

{==633==} {>>pagina-aanduiding<<}

‘Wie zijt gij?’ vraagt de regter, op barschen toon.
‘Een man, die besloten heeft op geene enkele vraag te antwoorden, als men ze niet beleefder doet.’
‘Mag ik vragen, wien ik de eer heb, voor mij te zien?’
‘Dien ik zeide te zijn. Ik heb geheel Duitschland doorgereisd; maar de onbeschaamdheid nergens, dan hier, te huis gevonden.’
‘Uwe gejaagde vlugt maakt u zeer verdacht. Waarom reedt gij zoo snel weg?’
‘Omdat het mij verveelde, langer door het gemeen hier beschimpt te worden.’
‘Gij hebt gedreigd, vuur te geven.’
‘Mijne pistool was niet geladen.’ (Men onderzocht het: er stond geen kogel op.)
‘Waarom draagt gij geheime wapenen bij u?’
‘Omdat ik voorwerpen van waarde bij mij heb, en men mij voor zekeren roover gewaarschuwd heeft, onder den naam van den Kastelein bekend, die in dezen omtrek zou zwerven.’
‘Uwe antwoorden bewijzen zeer veel voor uwe aanmatiging, maar niets voor de deugdelijkheid uwer zaak. Ik geef u tijd tot morgen, om mij de waarheid te ontdekken.’
‘Ik blijf bij hetgeen ik gezegd heb.’
‘Breng hem in de gevangenis.’
‘In de gevangenis? - Heer Burgemeester, ik hoop toch, dat er nog regt in dit land is. Ik zal satisfactie eischen.’
‘Ik zal u die geven, zoodra gij geregtvaardigd zijt.’
Den volgenden morgen dacht de Burgemeester: hij kon toch wel onschuldig zijn: het was gebleken, dat men met barschheid niets op hem vermogt; men kon beproeven, hem met zachtheid te ondervragen. Hij liet de gezworenen vergaderen en den gevangen' voorbrengen.
‘Vergeef, Mijnheer, de eerste opwelling van drift, wanneer ik u gisteren wat hard aansprak.’
‘Als gij zoo spreekt, gaarne.’
‘Onze wetten zijn streng, en het voorval van gisteren veroorzaakte gerucht. Ik kan u niet loslaten, zonder mijnen pligt te verzaken. De schijn is tegen u. Ik wenschte wel, iets van u te hooren, om dien schijn te wederleggen.’
‘En als ik u nu niets anders heb te zeggen?’
‘Dan moet ik het voorval aan de Regering berigten, en gij blijft intusschen in verzekerde bewaring.’
‘En dan?’
‘Dan loopt gij gevaar, als een landlooper over de grenzen gebragt te worden, of, als men genadig met u handelt, in de handen der wervers te vallen.’
Hij zweeg eenige minuten, en scheen inwendig eenen zwaren strijd te voeren. Eindelijk keerde hij zich snel tot den regter.

{==634==} {>>pagina-aanduiding<<}

‘Mag ik een kwartier met u alleen zijn?’
De gezworenen zagen elkander dubbelzinnig aan, maar verwijderden zich, op eenen wenk van den regter.
‘Nu, wat verlangt gij?’
‘Uw gedrag van gisteren, Mijnheer, zou mij nimmer tot eenige bekentenis gebragt hebben; want ik trotseer het geweld. De bescheidenheid, waarmede gij mij heden behandelt, heeft mij achting en vertrouwen jegens u ingeboezemd. Ik geloof, dat gij een edel mensch zijt.’
‘Wat hebt gij mij te zeggen?’
‘Ik zie, dat gij een edel mensch zijt. Ik heb lang naar iemand verlangd, zoo als gij zijt. Geef mij uwe regterhand.’
‘Wat moet daarvan worden?’
‘Uw hoofd is grijs en eerwaardig. Gij zijt lang in de wereld geweest; hebt zeker ook wel veel lijden verduurd, niet waar? en zijt daardoor menschelijker geworden?’
‘Mijnheer, wat zal dit?’
‘Gij zijt nog eene kleine schrede van de eeuwigheid - weldra behoeft gij barmhartigheid bij God. En zult gij dan deze aan eenen mensch weigeren? - - Vermoedt gij niets? Met wien gelooft gij te spreken?’
‘Wat is dit? Mensch, gij ontstelt mij.’
‘Vermoedt gij nog niets? - Schrijf het aan uwen Vorst, hoe gij mij vondt, en dat ik zelf vrijwillig mijn eigen verrader was - dat God hem eenmaal zal genadig zijn, als hij het nu mij is. Smeek voor mij, oude man! en laat op uw berigt een' traan vallen. Ik ben..... de beruchte Kastelein.’ (*)


{==635==} {>>pagina-aanduiding<<}

Een paar opmerkingen van Göthe.

Om Proza te schrijven, moet men iets te zeggen hebben; maar hij, die niets te zeggen heeft, kan, in weerwil hiervan, Verzen maken, omdat hier het eene woord het andere aanbrengt; en daaruit ontstaat in het einde een werk, dat in den grond niets is, maar dat toch iets schijnt te wezen. Men bewere evenwel niet, dat het der werkelijkheid aan Poëzij ontbreekt! Geen Dichter betoont zich Dichter te zijn, dan door aan eene gewone zaak belang te weten bij te zetten. De werkelijkheid behoort altijd de beweegöorzaak, den grondslag van een werk te leveren; 't is de zaak van den kunstenaar, daaruit een schoon en welluidend geheel zaam te stellen.

Men heeft beweerd, dat de wereld door cijfers geregeerd wordt; alwat ik er van weet, is, dat de cijfers bewijzen, of een land wèl of kwalijk geregeerd wordt.




Parijzer industrie.

De Parijzenaars moeten heden ten dage, misschien meer dan immer, op hunne hoede zijn tegen eene menigte, gedurig schranderder uitgedachte vonden, welke door eene zekere klasse van lieden worden aangewend, om allerlei goed van bezitter te doen veranderen. Elken dag maken de nieuwspapieren de voorzigtigheid hunner lezers oplettend op de eene of andere nieuwe wijze, waarop deze, zoo het schijnt in middelen onuitputbare, industrie gedreven wordt. Eene van de laatste uitvindingen dezer soort is de snuifdoos-visscherij, die ligtelijk even winstgevend zou kunnen worden, als groote of kleine of ook parel-visscherijen immer geweest zijn.
Kort geleden is het geheim dier visscherij door de Policie ontdekt geworden. Twee heeren zaten niet verre van elkander in den Circus der Champs Elysées. Een hunner trok van tijd tot tijd eene kostbare snuifdoos uit den zak, welke hij dan met zekeren zwier tusschen de vingers liet spelen. Niet lang duurde het, of er knoopte zich tusschen de twee geburen een gesprek aan, en van tijd tot tijd oordeelde de man met de doos den ander' een snuifje te moeten aanbieden, hetwelk deze met al de bevalligheid eens kunstvaardigen snuivers aannam. De doos keert telkens in den zak van den eigenaar terug. Eindelijk echter gevoelt deze, in dien zak, eene verdachte beweging. Snel ziet hij om, betast zich; de doos is er, en hij bemerkt niets, dat hem verontrusten kan. Zijn buurman schijnt geheel en al in de bewondering eener schoone danseres verzonken. Eenige oogenblikken daarna voelt hij weder eenige beweging, tast naar de plaats, en bevindt nu tot zijn' schrik, dat zijne doos verdwenen is.

{==636==} {>>pagina-aanduiding<<}
Zijn nevenman zat zoo stil en bedaard, zoo geheel met het schouwspel bezig, dat de bestolene niet waagde hem te verdenken. Evenwel, aan de andere zijde had hij tot eenigen buurman een' der pilaren. Derhalve, na een oogenblik bedenkens, neemt hij zijn besluit, grijpt den bewusten persoon bij den kraag en roept de Policie.
Een man der municipale wacht neemt beiden in arrest, voert hen naar het policiebureau, en hier vindt men werkelijk de vermiste doos, in gezelschap van nog twee andere, in de zakken van den verdachten.
Doch, behalve deze drie doozen, vond men nog iets anders, te weten onderscheidene zijden draden, aan welker einden looden kogeltjes vastgehecht waren. Deze dienden den Industrieridder tot vischsnoeren. Zoo dikwerf namelijk iemand hem een snuifje bood, en dit gebeurt onder Franschen, vooral onder eenigzins bejaarden, bijna elk oogenblik, liet hij, bij het nemen der prise, onbemerkt een kogeltje in de doos glijden; deze werd toegeklapt, ging, met den vischhoek in den buik, in den zak des eigenaars, en van daar weldra over in dien des visschers. Alle drie bij den gevangen' gevondene doozen hadden den hoek nog in.
Eene andere soort van Parijzer Industrie bestaat in het laarzenstelen, op deze wijze: Een welgekleed Heer bestelt, in zeker hôtel garni, een uur na elkander, twee laarzenmakers, kiest van elk een paar uit, maar geeft ook aan elk één der laarzen terug, onder voorwendsel van met likdorens aan éénen voet gekweld te zijn, (natuurlijk een aan den linker en een aan den regter voet!) met verzoek die laars op de leest te slaan: 't spreekt van zelf, dat bij de terugkomst der bedrogenen, de sinjeur verdwenen is.

Geef vuur!

Generaal S***, die in de tweede helft der achttiende eeuw het leger der Republiek Polen kommandeerde, was een streng en uiterst hoogmoedig man. Op zekeren dag trad hij uit zijn woonvertrek te Warschau in de voorzaal, waar zich de dienstdoende Officier bevond. Aan dezen hield de Generaal zijne gestopte tabakspijp voor, en riep op barschen toon: ‘Vuur!’ De Officier, een man van fieren aard, beleedigd door den aanmatigenden trots zijns bevelhebbers, vliegt de kamer uit, en roept den schildwacht houdenden artillerist toe: ‘Vuur!’ Oogenblikkelijk balderen de twee onder de vensters van den Generaal geplante stukken. Bedaard keert de Officier naar de voorzaal terug, waar hem de Generaal, met een aangezigt gloeijende van toorn, toeschreeuwt: ‘Wat moet dat beduiden, heer Luitenant?’ - ‘Ik heb de wacht doen vuur geven,’ was het moedige antwoord; ‘want een ander vuur-commando ken ik niet.’






{==637==} {>>pagina-aanduiding<<}

Mengelwerk.

Feestrede op 's konings geboortedag, 24 augustus 1837.

Door B. van Geuns, Doopsgezind Predikant te Zaandam.

Vreest God, eert den Koning.



1 Petr. II:17b.
Het is de verjaardag des Konings! - het geboortefeest van eenen man, dien de landzaat eerbiedigt, de vreemdeling de hulde der bewondering toewijdt, wien vijanden zelve den eernaam des Regtvaardigen niet onthouden. Het is het feest van hem, die belijdt een mensch te zijn van gelijke bewegingen als wij, en die, in het besef van eigene tekortkoming en onvermogen, zijne landgenooten uitnoodigt, om met hem God, den Onzienlijke, te bidden om wijsheid en kracht, den Vaderlande tot zegen en heil. Hunne vreugde en liefdebetoon, hunne wenschen en zegenbeden, mogen hem welkom zijn, - hij verlangt geene uitboezemingen der vleijerij, of den wierook aan menschelijke verdiensten; want hij zelf onttrekt zich aan de ijdele pligtplegingen en verstrooijingen der wereld, om, als mensch onder zijne medemenschen, als vriend onder zijne vrienden, als vader onder de zijnen, den gewigtigen dag zijns levens te vieren, terwijl overal om hem het feestgejubel zijner medeburgeren gehoord wordt. Hij zelf deelt in hunne vreugde; maar eene vreugde, die in gebed en dankzegging begonnen, door godsdienstige beginsels veredeld wordt; en, welke kreten van vaderlandsche ver-
{==638==} {>>pagina-aanduiding<<}
rukking hem tegenklinken, deze voorwaar is hem de belangrijkste, de heiligste: ‘Vreest God, eert den Koning!’
Zietdaar het beeld van den man, dien onze zielen liefhebben, en op wien zich, in dezen plegtigen stond, de gedachten en wenschen van alle welgezinden vereenigen! Roepen ook wij dan elkander het woord toe: ‘Vreest God, eert den Koning!’ Dat woord is gepast in het bedehuis Gods. Vaderland en Koning zijn één, maar ook alleen onder den zegen van boven. De Koning roept ons tot het gebed; maar onze bede is de zijne, zijne bede de onze, God zij met ons!

‘Vreest God, eert den Koning!’ Gij gevoelt, Toeh. in welk een naauw verband de beide deelen dezer vermaning door den Apostel gesteld worden; en ook buitendien blijkt uit het voorafgaande genoegzaam, hoe Petrus op zulk eene eerbetooning jegens Koningen, Stadhouders, of welke magten dan ook, als verpligting aandringt, welke op godsdienstige beginsels gegrond is en door dezelve geheiligd wordt. Ik vertrouw naar uwe tegenwoordige behoeften te spreken, wanneer ik deze Apostolische vermaning een weinig nader ontwikkele. De tijd, voor deze bijeenkomst bestemd, vergunt ons slechts eene beperkte ontwikkeling; maar ik spreek tot Nederlanders, die het heil beseffen der vereeniging, waarvan Petrus gewaagt, en die, hopen wij, slechts herinneringen behoeven, om zich opgewekt te gevoelen tot die godsdienstige gevoelens en gezindheden, als ons het tekstwoord voorhoudt, en waartoe de plegtigheid van dezen dag ons beweegt. Hoort mij met belangstellende aandacht, terwijl ik u deze twee bijzonderheden voorstelle: wat het is, den Koning te eeren? wat het is, den Koning te eeren in de vreeze des Heeren?
I. Wij, gelukkige bewoners van den vaderlandschen grond, wij behoeven waarlijk geene opzettelijke dringende opwekking, om den Koning te eeren. Wij willen dus slechts, in enkele trekken, de beginselen herinne-
{==639==} {>>pagina-aanduiding<<}
ren, waarop die eere berust; wij willen u herinneren, wat zij bevat, en den heiligen invloed schetsen, dien zij te weeg brengt.
Deze eerbetooning toch is ook voor Christenen gepast; want de beginselen, waarop zij berust, zijn de beginselen zelve des Christendoms. Immers, hoe wij ook over den man zelven denken, die als Koning tot het bestuur van een geheel volk geroepen wordt, de hooge waardigheid zelve, die hij bekleedt, en hare gewigtige invloeden op de algemeene belangen, eischen eene zekere hulde en ontzag, zonder welke rust en orde onder het volk eene hersenschim zijn. Moge hij al dan niet van God zijne roeping ontvangen, hij werkt en regeert toch onder het bestuur en de genade van Hem, die de harten der Koningen als waterbeken leidt, ja die zelf, in zekeren zin, de magten en overheden onder het volk daarstelde. Een Vorst is derhalve de eerste zijns volks, het middelpunt als 't ware van aller bemoeijingen, werkzaamheden en belangen; een man, wien, ook dan zelfs, wanneer menschelijke gebrekkigheid zijne daden kenmerkt, die eere en dat ontzag toekomen, juist om de waardigheid zelve, welke hij bekleedt, en het onmisbare daarvan voor de rust en de welvaart eens volks. Hij toch, indien het besef dier waardigheid zijn gemoed vervult, hij leidt, vereenigt, bevordert de algemeene belangen. Hij is geroepen, om, bij de uiteenloopende meeningen en denkwijze zijner landgenooten, datgene te kiezen, wat ondervinding, wijsheid en regtvaardigheid hem, als het eenige ware, voorschrijven. Hij is de raadgever der twijfelenden, de toevlugt der verdrukten, de schrik der boozen, de hoop der braven; hij is, hij kan ook alleen, in zulk eene betrekking, de krachtige bevorderaar zijn van de dierste belangen zijner onderdanen. En zoude den zoodanigen geene eere en huldebetoon toekomen? zou hij niet zoo vele aanspraken hebben op de liefde en het vertrouwen des volks? Gewis, het Christendom wekt ons op, om ‘den Keizer te geven, wat des Keizers is; gebeden en smeekingen

{==640==} {>>pagina-aanduiding<<}
te doen voor Koningen en allen, die in hoogheid zijn, omdat het goed en heilzaam voor ons is.’ Maar dan is ook alles, wat dien Vorst aanbelangt, voor het volk zelf van gewigt; zijne vreugde moet de vreugde zijner landgenooten, zijn geboortedag hun een even gewigtige stond zijn, als die van een' vader des huisgezins. Eere dan, wien eere toekomt! Gewis, wat ons door eenen Apostel wordt toegeroepen, dat zal, ook te dezer plaatse, voor geen Nederlander een wanklank zijn. ‘Eert den Koning!’
Maar waarin bestaat zulk eene eerbetooning, zal zij betamelijk, Godewaardig genoemd worden? Zeker niet in het ijdel en hartstogtelijk aanheffen van kreten, welke heden de lucht vervullen, om morgen welligt in vloek en verwensching onder te gaan. Ook niet in dat doelloos prijzen, die uitbundige lofspraken, dat dweepen als 't ware met den Vorst zijner keuze, 't welk, onnadenkend, menschelijke verdiensten ten hemel verheft, en geene feilen ziet, geene gebreken duldt; eene eerbetooning, dikwijls alleen op bijzonder belang en voordeel gegrond, of voortvloeijende uit den gedeeltelijken glans, die van den Koninklijken troon ons omstraalt. Dit is eene eere, den Christen onwaardig, door het Christendom als misdadig gekenmerkt; want dat Christendom ziet in den Koning zelven den zwakken, feilbaren mensch. Nederlanders! gij, die niet geheel verbasterdet van den geest onzer voorvaderen, en boven vooroordeelen verheven zijt, uit den tijd ontstaande en met denzelven verdwijnende, gij beseft, dat betamelijke gehoorzaamheid aan goede wetten en nuttige instellingen, vertrouwen, toegenegenheid, gematigdheid, medewerking ten goede, het wezen dier eerbetooning uitmaken, derzelver ware bestanddeelen zijn; eene eerbetooning, die zich wel in de kreten der geestdrift uit, maar zulke kreten, welke uit het hart zelf ontstaan. Maar ook voor u behoef ik voorzeker niet, in breede trekken, te schetsen, in hoeverre zulk eene vereering den Koning waardig is, wien het bestuur dezer landen werd toebetrouwd. ‘Zijt

{==641==} {>>pagina-aanduiding<<}
alle menschelijke ordeningen onderdanig, om des Heeren wil, hetzij den Koning, als opperste magt hebbende, hetzij hem, die in zijnen naam gezonden wordt, tot straffe der kwaaddoeners, tot prijs dergenen, die goed doen: eert een iegelijk, eert den Koning!’ Zoo sprak een Apostel, zoo denkt, zoo spreekt ieder welgezind burger, ieder geloovige Christen. Hij beseft, dat geene orde of volksgeluk denkbaar, geene verlichting en beschaving mogelijk zijn, zonder vaste en gestrenge bepalingen van wet, maar ook zonder het bestuur van hen, die in aller naam tot de handhaving dier wetten geroepen zijn. Hij ziet in den Vorst des lands den man, wien ook hij zijne rust, zijne veiligheid, zijne welvaart te danken heeft. Hij heeft hem lief, omdat hij aller lasten draagt, aller belangen behartigen, aller wenschen vervullen wil, zooverre menschelijke gebrekkigheid reikt. Hij ziet in hem den man, die, op zoo hoog eenen trap van aanzien en magt, ook tegelijk tot zoo verhevene verpligtingen, in het belang zijner medeburgers, ja in het belang der menschheid zelve, geroepen is; hij gelooft deszelfs belang, deszelfs geluk onafscheidbaar van dat des dierbaren vaderlands; de jaardag des Konings is als 't ware zijn eigen geboortedag, en welgemeend, maar met geestdrift, en tegelijk met Christelijken zin, roept hij, in zulk een' gewigtigen stond, zijne broeders toe: Eert den Koning! De Koning leve!
Kan dit dan ook wel anders, of zulk eene eerbetooning moet den meest heilzamen invloed oefenen? Waar zij heerschende is, daar kan teregt op volk en Vorst als één worden geroemd; daar omringt geene vleijerij den Koninklijken troon; maar daar tracht ook te vergeefs de Vorst, door ijdele praalvertooning, de oogen zijner landgenooten te verblinden; zijne eenvoudigheid, zijn burgerzin is hun dierbaarder, dan het blinkend vertoon van luister en magt. Zijn troon is hun de zetel niet eens aardschen Gods; hij is het vereeningspunt veeleer van aller bemoeijing en werkzaamheid, ten nutte des

{==642==} {>>pagina-aanduiding<<}
vaderlands. Zijne kroon is hun het bedeksel niet zijner menschelijke gebrekkigheid; zij is hun het teeken alleen, waarbij allen gedachtig zijn aan ééne wet, aan één belang, aan één doel, ter onderlinge uitbreiding van welvaart en volksgeluk. God, de Koning der Koningen, gelijk Hij een iegelijk zijnen stand en betrekking in dit leven aanwijst, Hij, de Heer, riep den zwakken mensch tot dien verheven rang onder zijne broederen; Hem alleen komt bij dezulken de hoogste eere en heerlijkheid toe; Hem vreezen zij boven alle magten der wereld; maar daarom eeren, gehoorzamen en beminnen zij ook de Koningen der aarde, omdat zij weten, dat het welgevallig is in de oogen van hunnen God, en diens liefderijke bedoelingen daardoor mede bevorderd worden. Maar dáár, Toeh., wonen ook de zegeningen van den echten vrede; dáár wonen orde, eendragt, rust; dáár omstrengelt alle burgers een heilige band; dáár bloeit het rijk van waarheid en licht. De Koning wordt het groote beweegpunt van aller belangen en werkzaamheid, maar ook het vereenigingspunt van aller geestdrift en liefde; het vaderland is in den Vorst, de Vorst in het vaderland! en allen vereenigen zich in ééne leuze, als eene zinspreuk, uit het Evangelie zelf ontleend: ‘Vreest God, eert den Koning!’
Het eeren des Konings kan derhalve niet zonder de vreeze Gods bestaan; maar niet in diervoege, dat wij ons van deze eerbetooning geheel ontslagen wanen zouden, wanneer het bestuur van hen, die over ons gesteld zijn, hunne menschelijke tekortkoming verraadt; of in navolging van de zoodanigen onzer broederen, die datgene, 't welk hunne vooroordeelen en dwalingen als met die vreeze des Heeren overeenkomstig wanen, als het eenige ware roemen, en den Vorst liefde en toegenegenheid huichelen, terwijl hunne daden zelve zoo vele bronnen zijn van onrust en verwarring. Neen, Toeh., de ware Christen weet tusschen beiden eene gelukkige overeenstemming te bewaren; hij weet, hoe hoog de vreeze Gods boven de vrees en de dienst eens aardschen

{==643==} {>>pagina-aanduiding<<}
Vorsts moet gesteld worden; hij weet, waar, maar waar ook alleen de dienst des laatsten ongehoorzaamheid en ontrouw zijn zoude jegens den Koning der Koningen, jegens den Heer des hemels en der aarde. Maar dezelfde Christen gevoelt niet minder, aan den anderen kant, waartoe gelijke beginsels van Godsdienst hem verpligten, bij opmerking van het gebrekkige, 't welk alle menschelijke betrekkingen, en dus ook die tusschen den Vorst en zijne onderdanen, kenmerkt. Hij verwacht in dien Vorst geene denkbeeldige volmaaktheid, geene raadslagen altoos, welke de blijken eener zuivere wijsheid dragen, geene regtvaardigheid boven iedere bedenking verheven; want, gedachtig aan eigene tekortkomingen, verschoont hij dezelve ook in hem, die, door zijne waardigheid alleen, geenszins als mensch, boven hem verheven is. Maar zoo berust hij ook met lijdzaamheid en geduld in deszelfs bestuur. Ver van voorbarige oordeelvellingen, is hij nog veel minder tot veroordeeling gereed van 't geen zijner wijsheid en doorzigt verborgen is. Hij rekent zijnen Regent niet als vergrijp of misslag aan, wat het noodwendig gevolg is van de omstandigheden des tijds. Hij wijt hem niet, bij uitsluiting, wat alleen der feilbaarheid of der eerzucht zijner raadslieden en dienaren te wijten is, die, door het bejag van Vorstengunst en tijdelijk gewin gedreven, zoo menigmalen, helaas, de goede bedoelingen der Koningen verijdelen. Hij mort niet, of verheft zijne wijsheid boven die zijner bestuurders, bij ondervinding van dingen, waartoe de beweegredenen hem onbekend zijn en ook moeten zijn. Hij weet te verdragen, te bedekken, te gelooven, te hopen; hij weet in zijnen kring en door zijn voorbeeld mede te werken tot de welmeenende bedoelingen van zijnen Vorst. Hij verdraagt, met vrolijken moed, de onvermijdbare lasten, hem opgelegd, de verpligtingen, tot welke hij geroepen wordt, en hij draagt ze te bereidwilliger, bij de gedachte aan de voorregten, hem overigens zoo ruimschoots geworden, als burger des
vaderlands. Terwijl die voorregten hem bij-
{==644==} {>>pagina-aanduiding<<}
blijven, zijne rust niet verstoord, zijne dierbaarste belangen beschermd, zijne burgerlijke vrijheid niet belemmerd worden, eerbiedigt hij zijnen Vorst, en vreest bovenal zijnen God, Hem de eere gevende van alles. Ja, dan klimmen zijne gebeden en dankzeggingen omhoog, tot den Vader van alles goeds; en zijne bede wordt de bede van een geheel volk: o God, behoed onzen Koning, behoed hem tot in lengte van dagen!
II. Het is geenszins ons oogmerk, Geliefden, het gezegde met vele woorden toe te passen op den man, wiens jaarfeest wij in deze ure gedenken. Hier staan wij allen als zondaren voor den vlekkeloos Heilige! Hier ware het heiligschennis, den wierook toe te zwaaijen aan menschelijke verdienste en wijsheid. Onze woorden schetsten het beeld van eenen Vorst en volk, zoo als zij alom zijn moesten, niet zoo als zij inderdaad alom bestaan. Maar, aan den anderen kant, indien de geest van een geheel volk ten minste eenig bewijs oplevert, - dan ja, wij mogen het dankbaar erkennen, dan is de geest der Nederlanders eene veelbeteekenende lofspraak op den Koning, die hen regeert; dan mogen wij zijn bezit zegenen, zijn behoud afsmeken van den Vader des lichts, en de kreet is niet ijdel, welke op dezen dag uit de harten van alle welgezinden opstijgt: De Koning leve!
Landgenooten! eert dan uwen Koning; hij verdient uwe liefde: opent hem uwe harten: hij is uw vertrouwen waardig. Nog behooren wij onder de rijkgezegende volken dezer aarde. Vrijheid, verdraagzaamheid, menschenmin, kennis en deugd, zij bloeijen op Nederlands grond; zij bloeijen, onder de welgemeende pogingen van hem, die arbeid noch moeite ontziet, om het geluk zijner medeburgeren te bevorderen. ‘De storm der tijden, die ook zijn hoofd niet ongetroffen liet,’ heeft zijn gemoed gelouterd en zijne bemoeijingen ten onzen nutte geheiligd. Dat hij mensch zij, gelijk wij; dat menschelijke zal niet ten onzen verderve uitloopen - eene bijkans vijfentwintigjarige ondervinding leerde het

{==645==} {>>pagina-aanduiding<<}
ons. Ja, danken wij met geroerde harten den God onzer vaderen; danken wij Hem den stroom van zegen, die ons als Nederlanders toevloeide, ook uit de beproevingen des tijds. Nog zijn de voorregten, die wij genieten, uitnemend; nog hebben wij vele redenen, om den Koning lief te hebben, en God, den Algoede, de eere te geven van alles.
Maar met deze aandoeningen der erkentelijkheid vergeten wij immers niet, wat wij zelven tot onze loutering en verbetering, ook als volk, kunnen toebrengen? Wij schetsten u, in den loop onzer beschouwing, de heilige betrekking tusschen Vorst en volk, wanneer God gevreesd en de Koning geëerd wordt, - onze eigene harten beslissen het, of die betrekking ook in allen deele het Nederlandsche volk kenmerkt; ons hart beslisse, wat nog te dien opzigte te verbeteren zij! Wij hielden elkander de trekken der echte vaderlandsliefde voor oogen, - mogt zij meer en meer onder ons wonen en ons volksgeluk uitbreiden! Maar zijt gij Nederlanders en erkent gij niet, dat deze liefde bij ons zuiverder, heiliger zijn konde; ons, wie maar al te vaak de heillooze zucht tot vreemde instellingen en zeden beweegt, om met dezelve de zaden van ondeugd en zedeloosheid in en rondom ons over te planten, en den echten volksgeest, den geest van naauwgezetheid en trouw te doen verloren gaan? Zijt gij Nederlanders, en merkt gij niet op de immer om zich grijpende drift in de bevordering van stoffelijke belangen, waarbij zoo ligt de hoogere belangen der menschheid achterstaan? Zijt gij vereerders van uwen Koning, en erkent gij niet, dat weleens zijne goede bedoelingen miskend, zijne pogingen ten algemeenen nutte verijdeld, zijne wetten ontdoken worden, en men in hem misduidt, wat eigene kortzigtigheid niet in staat is te verbeteren, en wat, in weerwil zijner bedoelingen, uit de misslagen of misschien uit de ontrouw zijner raadslieden ontstaat? Zijt gij Nederlanders, die op het bezit uwer voorregten roemt, en erkent gij niet, dat die voorregten grooter, dat die roem heiliger zijn

{==646==} {>>pagina-aanduiding<<}
zouden, indien er in zoo vele uwer handelingen en gevoelens minder verloren ware gegaan van den goeden geest onzer voorvaderen; een gemis, 't welk tot zoo vele gevaren leidt, maar welke ligtzinnigheid alleen aan de omstandigheden en beproevingen des tijds toeschrijft? Zijt gij Nederlanders, en roemt gij nog op eene gelijke mate van regtvaardigheid, goede trouw en onkreukbare eerlijkheid, als waardoor vroegere tijdperken uwer geschiedenis werden gekenmerkt. - Het is waar, Gode zij dank! er staat veel goeds tegen dit gebrekkige over, en Nederland spreidt in enkele andere opzigten, tot op den huidigen dag, gezindheden en gevoelens ten toon, welke boven die der vaderen uitblinken, en gewis, te zijner tijd, hunne vruchten geven zullen. Maar daarom te meer dringe ons deze ondervinding, het gebrekkige te verbeteren, en ook als volk, door goede werken, onzen Vader te verheerlijken, die in de hemelen is. Daarom te meer moeten wij voortgaan en toenemen in het goede, zal de verzekering van den tijdgenoot geene onwaarheid zijn, dat op Nederland zal gewezen worden, als het land der echte beschaving en menschelijkheid. Heerlijker lofsprake biedt deze wereld een volk niet aan. Mogt het ons opwekken haar waardig te zijn! Verre dan van ons de geest der ligtzinnigheid, der overspanning, der ongodsdienstigheid, der verfijning van zinnelijk genot, die andere natiën verpest, en van wiens heillooze invloeden ook onze vaderlandsche bodem niet geheel werd gevrijwaard! Broeders! een ieder moge te dien opzigte toezien, en in zijnen kring volbrengen, wat de echte vaderlandsliefde, wat bovenal Jezus' leere gebiedt, bedenkende, dat het wijsheid is, de teekenen der tijden te onderscheiden! Scharen wij ons, als één man, rondom den Koninklijken troon, waarop, bij al het menschelijk-onvolkomene, deugd en regtvaardigheid zetelen! Van uit dien troon, van uit dat volk dringe een goede en heilige geest de wereld door! - Troonen storten in het stof ter neder, Koningen
vergaan met den adem des tijds..... maar zulk een Vorst, zulk een

{==647==} {>>pagina-aanduiding<<}
volk blijft tot in eeuwigheid! dat zijn de uitverkorenen des Heeren. - Eert dan uwen Koning, vreest God bovenal, den Koning der Koningen! Wat ook wissele, Hij blijft in Christus Jezus de Vader der menschen; Zijn naam alleen zij geloofd en geprezen tot in eeuwigheid!





Verhandeling over de nieuw-Grieksche letterkunde.

(Vervolg en slot van bl. 603.)

III. Tot welk eene hoogte de nieuw-Grieksche Letterkunde reeds gestegen was, vóór den volksopstand in 1821, zullen wij meer in het bijzondere zien, als wij, in het derde of laatste deel onzer Rede, eenen blik op de verschillende soorten van voortbrengselen dier Letterkunde werpen; tot welke beschouwing wij thans overgaan.
Rizo geeft de volgende rubrieken van nieuw-Grieksche Litteratuur, als: Godgeleerdheid, Geschiedenis, Wijsbegeerte, Taalkunde, Vertalingen in dicht en proza, en eindelijk oorspronkelijke Dichtstukken.
In het vak der Godgeleerdheid bekleeden vooreerst de Leerredenen eene aanzienlijke plaats. De Patriarchen maanden de geestelijken steeds aan, zich op de Predikkunde toe te leggen, en daardoor op de gemoederen der leeken zoodanig te werken, dat dezen zich aan het gezag van den Roomschen stoel niet onderwierpen. Vandaar zijn de Leerredenen nu en dan van bestrijdenden aard geweest niet alleen, maar zijn ook vele door de boekcensuur der Venetianen, toen deze in een groot deel van Griekenland heerschten, onderdrukt geworden. Uit de latere tijden heeft men echter nog vele gedrukte Leerredenen van miniati, macarius, basilius, cornelius en theotoky. Van de genoemden

{==648==} {>>pagina-aanduiding<<}
is miniati echter weleens gekunsteld, en niet vrij van gezwollenheid van stijl; theotoky, daarentegen, is arm in vinding, spraakfiguren en verdere sieraden, doch zijne vertoogen zijn even geleerd als stichtelijk. Bij mindere kennis der Heilige Boeken en Kerkvaders, bezat eugenio bulgaris eene hoogere mate van verbeelding, vuur en kracht; maar de geleerdheid van theotoky vereenigde zich met de welsprekendheid van bulgaris in den priester konstantijn oeconomos, wiens lijkrede op den Patriarch gregorius, die reeds martelaar was bij den aanvang des opstands, een meesterstuk van stijl en inhoud wezen moet. - Keizer alexander ten minste droeg hem, tot belooning daarvoor, het ambt van Prediker in al de Grieksche kerken binnen Rusland op.
Behalve Leerredenen en kerkelijke Redevoeringen, vervaardigde de Grieksche Geestelijkheid nog een aantal Godgeleerde boeken, waarvan rizo de volgende met onderscheiding vermeldt: Godgeleerde Zamenspraken over den Pentateuchus, door eugenio bulgaris; Verdediging van het Nieuwe Testament tegen voltaire, door theotoky; Verklaringen van den Pentateuchus, de boeken der Koningen en Job, door theotoky; Verklaringen over de Brieven van Paulus, door nicodemus van naxos.
In het vak der Geschiedenis munten uit: de Geschiedenis der Israëlieten, van abraham tot aan het midden der 17de eeuw, door alexander maurocordato, in het oud-Grieksch; de Kerkelijke Geschiedenis van meletius, in het nieuw-Grieksch geschreven; voorts de Geschiedenis van nadir-chah, door zijnen Griekschen Tolk vatazzi; de Geschiedenis der Walachijsche, Moldavische en Bessarabische Volken, door daniël philippides; die van Walachije in 't bijzonder, door dionysaky; die van Souli en Parga, behelzende het verhaal van de oorlogen der Soulioten tegen ali-pacha, door perrevos; die van den laatstvorigen Oorlog der Russen te-
{==649==} {>>pagina-aanduiding<<}
gen de Turken, door spiridon pappadopoulo van Corfu; die van Cyprus, door den Archimandriet cyprianus, en die van Oud-Griekenland, door gregorius paliouris.
Onder de wijsgeerige schriften behooren: Gedachten der Wijsgeeren, of oorsprong der Natuurlijke Wijsbegeerte, door eugenio bulgaris; Beginselen der Natuurlijke Wijsbegeerte, door theotoky; zedelijke Wijsbegeerte, door mesiodax; Het volmaakt geluk, of Grondbeginselen van Godsdienst en Zedekunde, volgens het stelsel van kant, door athanasius psalidas; Inleiding tot de kennis van den Mensch, door darvaris, en Verhandeling over de Rede- en Zedekunde, door chrysoveloni.
Als taalkundige werken verdienen genoemd te worden: de Spraakleer voor het oude Grieksch, door neophytus doukas; die voor de gewone Grieksche Taal, door darvaris; Handboek voor de Woordvoeging van het oude Grieksch, door den Archimandriet ignatius; Geschiedenissen der oude Letterkunde, door anthimos gazis en demetrius alexandrides; der nieuwere Letterkunde, door gregorius zavira; Verhandeling over de Versmaatkunde der Ouden, door zenobios pop; Kortbegrip der Grieksche Oudheden, door gregorius sakellarius, en Leerboek der oude Grieksche Taal, door kodrikas van Athene. Voorts is bijna niet één werk, dat eenige vermaardheid in Europa bekomen heeft, in de Fransche, Duitsche, Engelsche of Italiaansche taal geschreven, of het is ook in de Grieksche vertaald, en wel doorgaans door de voornaamste geleerden. Zoo is het met de Oude Geschiedenis van rollin; de oorzaken van den val en de grootheid der Romeinen, benevens den geest der Wetten, door montesquieu; de beginselen van euler; de Geschiedenis der Wijsbegeerte van tennemann; de Grieksche Geschiedenis van goldsmith; die van Amerika, door robertson; de Reis van den jon-
{==650==} {>>pagina-aanduiding<<}
gen Anacharsis, door barthelémy, enz. Zoo zijn in
verzen vertaald de Phédra van racine, de schoonste Treurspelen van voltaire, de Tartuffe van molière, en de meeste stukken van schiller, göthe, kotzebue, gessner, wieland, tasso, alfièri, monti en metastasio. Om de namen der vertalers hier achterwege te laten, zal ik slechts die der vrouwen mededeelen. Als bekwame vertaalsters onderscheiden zich dan de Vorstinnen ralou argyropoulo, dochter van den Hospodar caradza, en euphrosyne, dochter van den Hospodar callimachy, benevens catharina soutzo, en helena met catharina schinas. Doch niet alleen zijn aldus vele gedichten, waarop Europa trotsch is, in berijmde, naar het getal der lettergrepen en het invallen van den klemtoon afgemetene, Grieksche verzen vertolkt; maar in denzelfden trant verscheen er ook eene menigte oorspronkelijke dichtstukken.
Behalve de reeds vroeger genoemde Βοςπορομαχία van jannacaky tyanitus van Konstantinopel, en den Spiegel der Vrouwen van konstantijn daponti, heeft men eene uitgebreide dichtverzameling van alexander maurocordato, waar echter onze rizo gansch niet gunstig over oordeelt.
Met lof spreekt hij, daarentegen, zoo van het Treurspel Timoleon, door zambellos van Santo Mauro, als van het Treurspel: Demosthenes, weggerukt van het altaar van Neptunus door de trawanten der Macedonische dwingelandij, waarvan schrijver is nicolaas piccolo, en welk stuk op den Griekschen Schouwburg te Odessa met toejuichingen overladen is. Ook roemt hij het op den val van Missolonghi, onder den titel van Νικήρατος, in drie bedrijven en in proza, door denzelfden schrijver vervaardigde Tooneelspel.
Zacharias mavroudi heeft een dichtstuk uitgegeven, onder den titel: Droom, of de dood van maria ghika.
Het Lierdicht is echter bovenal door de nieuw-Griek-
{==651==} {>>pagina-aanduiding<<}
sche Dichters behandeld. Daarin hebben zich onderscheiden riga, door zijne krijgszangen en vaderlandsche stukjes; athanasius christopoulo, door Anacreontische drink- en minneliederen; calbo, door Oden, vol van diepen zin en hoog van vlugt, doch gesteld in versmaten, die tot heden op den Nieuw-Griekschen zangberg het burgerregt niet hebben verkregen; eindelijk salomos van Zante, door een aantal dichtstukken, waaronder zijne Dithyrambe aan de Vrijheid uitmunt. Van zichzelven zwijgt onze rizo in zijn Kritisch Overzigt. Van hem zullen wij dus nog met eenige woorden spreken.
Van onzen jacovaky rizo neroulos bestaat het Treurspel Aspasia, in drie bedrijven, in versmaat en met reijen, opgevoerd in 1811, uitgegeven te Weenen in 1813, en herdrukt te Leipzig in 1823; voorts het nog belangrijker Treurspel Polyxena, in vijf bedrijven en in dichtmaat. Beide stukken zijn meermalen op de Grieksche tooneelen te Jassy, Bucharest, Corfu en Odessa vertoond. Verder heeft hij nog uitgegeven: de nieuwe bastaardtaal der Geleerden, Blijspel in drie bedrijven en in proza, waarvan reeds vroeger iets gezegd is; en: de wegvoering van een' kalkoenschen haan (Κούρκας ἁρπαγὴ), komisch Heldendicht, in drie zangen, ter hekeling van veler Grieken zucht, om zich met allerlei beuzelingen te bemoeijen. Nog onuitgegeven zijn zijne volgende dichtstukken: De verwoesting van Scio, Heldendicht; de rampen van Psara, dichtstukje; de Schoolvossen, Blijspel in drie bedrijven en in proza; en eindelijk: Verzameling van Oden en Treurzangen.
Met de voordragt van mijne vertaling van één dezer liederen zal ik deze Verhandeling besluiten. Het gedicht staat gedrukt aan het einde van rizo's meermalen aangehaald werk. Mijne navolging geeft het oorspronkelijke in dezelfde versmaat en in even vele dichtregelen terug:

{==652==} {>>pagina-aanduiding<<}


	Jakovaky rizo neroulos, op zich-zelven.
Waar mag die tijd vervlogen zijn, 
voor mij zoo vol van zegen, 
Toen ik, door d' adem voortgestuwd 
der winden mij genegen, 
Daar dobberde op de levenszee 
met ligtbewogen baren, 
En straks behouden haven vond, 
die ik mogt binnenvaren! 
Die haven was mijn eigen huis: 
dáár was 't mij zoet te deelen, 
Op elken dag, dien God mij gaf, 
in mijner kindren spelen; 
Gezondheid zat met ons ten disch, 
in plaats van vreemde gasten. 
Zóó kweekte ik dáár hun teedre jeugd; 
wij kenden leed noch lasten. 
 
Maar, o mijn Vaderland! o naam, 
zoo heilig aan mijn harte! 
Helaas! u spreek ik daaglijks uit, 
en ween van bittre smarte. - 
O ja! mijn dierbaar Vaderland, 
zoodra gij slechts uw zonen 
Bij uwe vanen zamenroept, 
zal ik er meê mij toonen. 
Wat echte Griek voelt dan terstond 
zijn' krijgsmoed niet ontvonken, 
En blijft op uwe stemme doof, 
als in den slaap verzonken? 
 
Ik trok het Noordlijk Duitschland door, 
waar zooveel volken wonen; 
Waar smaak voor kunst en wijsheidsmin 
zich in haar' luister toonen. 
Ik toog het land der Zwitsers in, 
bezocht zijn schoone meren, 
En zal, met alle Grieken, steeds 
zijn kiesche mildheid eeren. 

{==653==} {>>pagina-aanduiding<<}

't Geleerd Geneve had ik lief; 
't moest mijn bewondring wekken; 
Ik bad het 's Hemels gunste toe, 
ging de Alpen overtrekken..... 
Daar steeg ik af in 't paradijs 
der Italjaansche dalen. 
Toscane, lagchend, gastvrij oord! 
hoe zoet is 't, óm te dwalen 
In ieder woud, in elken hof 
van uw betoovrend Eden, 
Waar naauwlijks, met beschroomden voet, 
de winter in durft treden! - 
Ik zeg dat alles; maar, helaas! 
dat schoon moge andren streelen, 
Ik liet een' zoon er in het graf, 
en moest een' rouwzang kwelen. 
 
Soms zwierf ik langs het strand der zee, 
en had geen medgezellen, 
Dan slechts mijne eigen moedloosheid, 
om mij te meer te kwellen. 
Zoo dikwijls ik dan kielen zag 
daar dobbren op de baren, 
Riep ik: ‘Gelukkig al wie vaart! 
Ach, mogt ik medevaren! 
Gij schepen, vooglen van de zee! 
ik bid u, hoort mijn bede! 
Ja! spreidt uw witte vleuglen uit; 
voert mij naar Hijdra's reede!’ 
 
Eens joeg de storm het wolkenheir, 
dat dreigend zamenpakte; 
In de uitgegoten regenbui 
verdronk de ontvolkte vlakte.... 
De orkaan had eindlijk uitgewoed; 
ik ging den oever vinden 
Des breed geworden vloeds, en trad, 
met eenen van mijn vrinden, 
Daar langzaam voort. Het laag geboomt' 
lag om ons heen gevallen; 
Wij zagen éénen trotschen eik, 
ontworteld als die allen. 

{==654==} {>>pagina-aanduiding<<}

Ik wendde mij tot mijnen vriend; 
zoo klonk tot hem mijn rede: 
‘Ziedaar dien eik! De wilde stroom 
voert in zijn vaart hem mede. 
Nog kortlings was hij rijk van blad 
en welvoorzien van twijgen; 
Hij liet op kruid en veldgewas 
zijn koele schaduw zijgen; 
De vooglen zongen in zijn loof 
zoo zoet, zoo zielverblijend; 
De herders bliezen op de fluit, 
aan zijnen voet zich vlijend. 
Maar - hem ontwortelt een orkaan; 
daar zwalkt hij, overdolven, 
En, in den Arno neêrgeploft, 
is hij het spel der golven!’ 
 
‘Mijn vriend! ik zie mijn eigen beeld 
in deze schrikvertooning, 
Sinds ik in vreemde landen dool, 
verbannen uit mijn woning.’ 


Eijerland.

(Vervolg en slot van bl. 562.)

Ofschoon nu de ontwoekering van gronden aan de zee in het algemeen en de bedijking van Eijerland in het bijzonder als eene nutte en prijswaardige onderneming beschouwd mag worden, blijft het voor de Societeit van Eijerland nog een belangrijk punt van onderzoek, of het voor haar op den duur voordeeliger zijn zoude, zich voornamelijk op den eigenlijk gezegden landbouw, dan wel op de schapenteelt, toe te leggen.
Eijerland heeft een guur en stormachtig klimaat, en wordt door zware regens of ook sterke droogte geplaagd; de bodem is er zandig en mager, doch brengt niettemin een edelsoortig en voedzaam gras voort, van eene eigendommelijke, voor de schapenteelt zoozeer gunstige geaardheid, dat de Texelsche schapen van wege hunne wol

{==655==} {>>pagina-aanduiding<<}
algemeen beroemd zijn; terwijl het proefondervindelijk gebleken is, dat, bij overbrenging dezer schapen, zelfs naar naburige eilanden, deze wol al dadelijk verbastert.
Wanneer men nu al verder nagaat, dat sommige boeren op Texel, op hun beste land, 15 schapen per bunder houden kunnen, waaronder zij, volgens hunne eigene opgaaf, ook het hooiland, tot winteronderhoud vereischt, begrijpen, en men stelt Eijerland dan, om niet te hoog te rekenen, door elkander op 10 schapen per bunder, zoo zou, daar ieder schaap onzuiver f 6 en zuiver ruim f 5 opbrengt, een vrij zeker inkomen van f 50 per bunder overblijven. Op zulk eene opbrengst mag men, bij de zoo veel onzekerder uitkomst van den landbouw, vooral op Eijerland, waar, door de hooge dagloonen, een gevolg van de duurte der levensmiddelen, en het moeijelijke der transporten over zee, de onkosten zeer groot zijn, gemiddeld niet rekenen. Waar is het, van deze opbrengst moeten interessen en belastingen afgetrokken; doch dit maakt, bij het vergelijken der onderscheidene wijzen van benuttiging, geen verschil, want van bouwlanden moeten deze ongelden evenzeer afgetrokken worden als van weiland; doch men stelle dezelve eens op f 30, zoo blijft er, bij de schapenteelt, eene reine winst van f 20 per bunder over. Voorts bestaàt er voor Eijerland, zoo men het tot den landbouw wil bezigen, behalve het ongunstige klimaat en den zandigen bodem, nog het groote nadeel, dat het geen bevaarbaar kanaal heeft, hetgeen in dezen zandigen polder ook moeijelijk daar te stellen en te onderhouden zou zijn. Ware het uitvoerbaar geweest, zoo zou het te bejammeren zijn, dat dit niet reeds bij den eersten aanleg van dijk en wegen op eenen goeden en blijvenden voet geschied is. Ook de sluizen zijn te klein; geen vaartuig, zelfs geen sloep of bootje, kan dezelve binnen, als hebbende zij slechts twee ellen dag. Ja, voor de waterlozing zelve is deze, voor eene oppervlakte als Eijerland te geringe ruimte uiterst hinderlijk, te meer,
daar de sluis der Hoogezandskil, door hare ongunstige

{==656==} {>>pagina-aanduiding<<}
ligging en hooge, breede voorgronden, slechts nu en dan voor eenige oogenblikken loost, en bijna zonder dienst te doen daarligt.
Deze omstandigheden vermeerderen de onkosten van transport voor alle granen of zaden, de wol der schapen enz. Alwat men van Eijerland verzenden wil, moet per as naar de losplaats aan de Roggesloot buiten den dijk gebragt worden. Bij eene vermoedelijke verstopping van dit water, dat reeds buiten den dijk zoo merkelijk opgeslikt en ondiep geworden is, zou de naaste losplaats aan de haven van het Oude Schild op Texel wezen. Deze plaats ligt, gemiddeld, drie uren van Eijerland verwijderd, hetwelk een lang en kostbaar landtransport veroorzaken zou. Hierbij komt, dat de zandwegen op Texel gemeenlijk in eenen slechten staat van onderhoud, en zoo naauw van spoor zijn, dat twee sterke, uiteengegroeide ploegpaarden binnen hetzelve niet nevens elkander kunnen loopen. Het spoor schijnt ook eeniglijk voor het ligte Texelsche ras van paardjes ingerigt te zijn. Deze dieren zijn nimmer anders dan mager, want des zomers wordt hun, door het zware rijden over den moeijelijken weg, het vleesch van de ribben gehouden, en de Texelsche boeren staan niet in den naam van des winters hunne paarden te overvoeren. Dezelfde bezwaren als de uitvoer heeft natuurlijk de invoer, en deze is zeer aanzienlijk. Hout, steen, turf, zelfs een deel van het benoodigde hooi, moet van buiten aangevoerd worden; want het op Eijerland gewonnen hooi kunnen de paarden, voor welke het te branderig is, niet gebruiken. Al deze transporten kosten nu reeds, op de zware zandwegen van Eijerland zelf, zeer veel aan menschen, paarden en wagens. Het zou dus voor dezen polder eene zeer wenschelijke zaak zijn, dat de Roggesloot, binnensdijks, verlengd en verdiept wierd, en wel tusschen de twee strekkende wegen tot aan Kwelderbeek. Hierdoor zou men niet alleen den binnenlandschen vervoer veel zuiniger en
gemakkelijker maken, maar ook de waterlozing aanmerkelijk verbeteren. Ver-
{==657==} {>>pagina-aanduiding<<}
volgens zou men, aan de Roggesloot eene sluis moeten leggen, 5 à 6 ellen breed en van boven open, door welke tjalk- en kaagschepen, als ook visschersschuiten, naar binnen zouden kunnen varen. Hierdoor zou ook de Cocks-dorp, hetwelk alsdan eene veilige lig- en schuilplaats voor kleine vaartuigen zou opleveren, niet weinig verlevendigd worden.
Ook buitenwaarts zou men de Roggesloot, hoezeer, gelijk wij boven zeiden, aldaar, ten gevolge van derzelver afdamming, merkelijk opgedroogd zijnde, door ten zuiden der nog bestaande geul een' strijkdam te leggen, om de eb op te vangen, even gemakkelijk tot eene bevaarbare diepte kunnen brengen en daarop houden, als zulks, op eene grootere schaal, het geval is met de haven van het Nieuwe Diep; welke belangrijke haven door dit middel diep gehouden wordt. Oorzaak en uitwerking zijn aldaar, als een navolgingwaardig voorbeeld, voorhanden.
Dit eenmaal bewerkstelligd zijnde, zou men aan de Roggesloot en verder naar binnen ook mestspeciën kunnen aanvoeren; iets, dat in den tegenwoordigen toestand van het Eijerland geheel ondoenlijk zou zijn, wegens de groote daaraan verbondene kosten; terwijl ondertusschen mest eene der eerste behoeften is, zal de cultuur op Eijerland immer gelukken.
Met zich, daarentegen, tot de schapenteelt te bepalen, zou men slechts een twintigste gedeelte van het tegenwoordige personeel behoeven; bij het maaijen en hooijen een weinig meer, doch in den winter ook weder minder. Het getal der huisgezinnen hierdoor verminderende, wordt de brandstof, welke het strand oplevert, voor hen genoegzaam; men behoeft geene uitgaven te doen tot het daarstellen en onderhouden van eene haven; men kan, in het best van den zomer, de lammeren, welke men over heeft, als ook de wol, naar het Oude Schild brengen; alle kosten tot den aanleg van kanalen, waterlozingen en afschuttingen van bezaaide landen, worden zoo goed als overbodig; geen vreemd hooi en haver

{==658==} {>>pagina-aanduiding<<}
behoeft bij schepen vol aangevoerd te worden; de weinig werkende paarden behelpen zich, bij de schapenboeren, des winters, in de duinen; geene zoo groote kosten van bestuur, geen smid, geen wagenmaker enz. worden vereischt; men kan in de geringe behoeften der bewoners door de ambachtslieden van Texel geholpen worden; er behoeven geene twee eigene schepen voor Eijerland gehouden te worden. Men keere tot de opbrengst van het schapenhoeden, het konijnenvangen en het eijerenzoeken terug, en men zal zich, met winst, zonder gevaar of moeite, als in de gelukkige leefwijze der vrome Aartsvaders verplaatst zien; men zal eene zee van moeijelijkheden, een omslagtig bestuur, omzetting van geld zonder werkelijk voordeel voorkomen; het land, zoo geschikt voor de schapenfokkerij, als er geen plekje gronds in Nederland is, zal in deszelfs kracht en waarde blijven; terwijl daarentegen voor de cultuur de grond, gelijk proefondervindelijk blijkt, te ligt is, spoedig uitgeput wordt, en overmatige kosten vereischt, zonder dat, voor granen en zaad, op de openbare markten, bij wedijvering met andere plaatsen, een penning meer te bedingen is, omdat zij van het Eijerland voortkomen, iets dat juist en uitsluitend, met de in Frankrijk zoo gezochte Texelsche wol, het omgekeerde geval is. Ook zijn de Texelsche lammeren altoos duurder op de Hollandsche markten, dan die uit andere provinciën.
Dan, laat ons, over de schapenteelt sprekende, ter bevestiging nog met een paar woorden aanstippen, hoe voordeelig dezelve voor Texel zijn moet.
De Texelsche boer, die goed en ruim leeft en zeer gastvrij is, is traag van aard, en doet bijna nimmer eenig kneuterwerk, anders dan voor tijdverdrijf. Het land wordt, op Texel, in koop dikwerf tot 4 à 500 guldens per bunder betaald; tegenwoordig zijn de prijzen zelfs hooger. De opbrengst der inwoners aan rijksen plaatselijke belastingen is niet gering; zij gaan goed gekleed, eten wat hun lust, en ontzien de herberg

{==659==} {>>pagina-aanduiding<<}
niet; doch zelden ziet men op Texel den boer, of iemand van zijnentwege, in het veld. Gods weêr en wind waait over Gods akker, en het schaapje zoekt voor zich en zijnen meester een tijdelijk bestaan. In den zomer besteedt de boer het maaijen en hooijen, per voer of wagenvracht, uit aan de hier veelvuldig komende bovenlanders. Alles gaat er wel; men leeft vrolijk, vreedzaam en onbezorgd; vechtpartijen, bankeroeten en diefstallen zijn op Texel uiterst zeldzaam. Men heeft er zijn dagelijksch brood, wel geen' rijkdom, maar ook geene drukkende armoede; en, zonder veel beweging of omslag, zit het gezonde huisgezin genoegelijk en blijde tusschen hun wollig vee ter neder, hetwelk de gezellige hond somwijlen helpt bewaken.
Ziehier eenige bijzonderheden betrekkelijk den staat en de opbrengsten der schapenhoederij op Texel.
Om ons niet tot den hoogen stand der prijzen, voor welke tegenwoordig het land verkocht wordt, te bepalen, gaan wij eenige jaren terug. Toen werd, op Texel, het land voor f 250 tot 350 per bunder verkocht; welke prijs, naar gelange van de deugdzaamheid des gronds of van deszelfs ligging nabij of ver van de dorpen, grootelijks verschilde, stijgende dezelve wel eens tot f 500.
De belastingen, zoo verponding als dijkslasten, bedragen 7 à 8 gulden per bunder.
Voor maaijen en hooijen betaalt men gemiddeld 7½ tot 8½ gulden per bunder; ook wel f 1-30 à f 1-40 per voer.
Op best land houdt men des zomers 18 en des winters 14 schapen; doch op middelmatig land rekent men, 10 schapen per bunder te kunnen weiden, wel te weten na aftrek der bunders hooiland en der naweide.
Men rekent wel voorzien te zijn, wanneer men voor vijf schapen een' wagen hooi heeft, berekend op 750 Nederl. ponden; ook is men zeer goed tevreden, wanneer men 5 of 6 zulke voeren hooi per bunder heeft kunnen inoogsten. (Eene berekening van opbrengst en uitgaaf zullen wij zoo straks laten volgen.)

{==660==} {>>pagina-aanduiding<<}

Men begroot het getal schapen, op Texel en Eijerland, op 31,000 stuks, van welke jaarlijks 12,000 lammeren naar de zuidelijker deelen van Holland worden uitgevoerd, als negen tienden naar Leiden en een tiende naar Noordholland; de tegenwoordige prijs is gemiddeld f 2-60.
De uitvoer van oude schapen, te weten lamschapen van de vierde en vijfde dragt, of dezulken, die gebreken aan de tanden enz. bekomen, welke men hier oude mokken noemt, bedraagt een getal van 6000, waarvan drie vierde deelen naar Leiden en een vierde naar Noordholland gaan. Men stelt de gemiddelde waarde eener mok gelijk aan die van twee lammeren; doch tegenwoordig gelden zij niet meer dan f 4-: De levering dezer schapen geschiedt van 1o. Augustus tot 15 September.
De vacht wol rekent men op 2½ Nederl. ponden, dat is, schoon gewasschen; wordende het verlies in zwaarte, door de wassching te weeg gebragt, op 28 à 30 pct. gerekend. Men pleegt die wassching, door het schaap in eene groote tobbe te plaatsen en geheel schoon te maken. De tijd daartoe is van het begin tot de helft van Junij.
De tegenwoordige prijs van de vette wol is f 1-10, en die der schoone f 1-65.
Men betaalt voor het wasschen, op eigen kost, een stuiver per schaap, en evenveel voor het scheren.
Van St. Willebrord (7 Nov.) tot kersmis laat men den ram bij de schapen, die vervolgens 22 weken dragen.
De uitvoer der lammeren, van welke de rammen niet gesneden of afgebonden worden, ofschoon anders, tot het eerste, de tijd van acht dagen na de geboorte het geschiktste is, heeft plaats op drie verschillende tijdstippen, als de eerste verzending der oudste lammeren op den 16, de tweede op den 23, en de laatste op den 31 Mei.
Het melken der schapen geschiedt door daglooners, voor een derde van de opbrengst der kaas, welke onder den naam van Texelsche kaas algemeen bekend is, en zich door hare groene kleur onderscheidt. De prijs de-
{==661==} {>>pagina-aanduiding<<}
zer kaas is gemiddeld f 17 à f 18 de honderd Nederl. ponden, en men rekent, dat een schaap aan kaas f 1-50 opbrengen kan. De beste tijd, om kaas te maken, is na den eersten Junij.
Haakschoon weegt een goed Texelsch schaap 30 Nederl. ponden; de prijs per pond is f :-25.
Gemiddeld rekent men de zuivere opbrengst der schapen, na aftrek der kosten, op f 5 per jaar; doch dit is wat hoog berekend. De volgende balans van uitgaven en inkomsten, op eene Texelsche boerderij van 30 bunders best land, zal de waarheid meer nabij komen:
Uitgaaf.
Inkoop à f 450. De interest hiervan à f 5 pct. bedraagt	f 675.
Belastingen à f 7-50	f 225.
10 Bunders hooiland, het maaijen en hooijen à f 8	f 80.
Wasschen en scheren van 285 schapen, à 10 c.	f 28-50.
5 Pct. verlies (na aftrek der huiden.)	f 41-50.
Verdere uitgaaf op deze boerderij	f 150.
	_____
	f 1200.
Inkomst.
285 Vliezen wol à 7½ Nederl. ponden, schoon à f 1-54	f 1097-25.	
200 Lammeren, à f 2-50	f 500.	
60 Schapen, gemiddelde verkoop	f 300.	
500 à 600 Nederl. ponden kaas	f 102-75.	
	_____	f 2000.
	_____
	Zuiver revenu	f 800.
 makende ruim 26 gulden per bunder; eene opbrengst, waarop men hier, gemiddeld, als zuiver gewin van een' bunder bouwland, na aftrek der lasten en kosten, niet mag rekenen.
Op den eersten Februarij 1837 waren er op Eijerland ruim 1100 bunders geploegd; zijnde het overige der oppervlakte, de groote zandvlakten, als ook kreken en verder wa-
{==662==} {>>pagina-aanduiding<<}
ter natuurlijk niet gerekend, voor schaapsweide in den oorspronkelijken toestand gebleven. Op dit gedeelte worden ongeveer 5000 schapen geweid. Het rundvee bestond uit 38 melkkoeijen, 26 vaarzen en één stier. De paarden waren 93 in getal. Dit laatste vee kwam in onderhoud vrij hoog te staan, daar men hooi, stroo, haver en boonen van elders voor hetzelve heeft moeten aanvoeren.
Over het algemeen zijn de uitgaven over alle posten der werkzaamheden op Eijerland ongemeen hoog, en de inkomsten, naar evenredigheid, gering.
Eijerlandshuis heeft over 1836, plus minus, f 800 meer gekost dan het opgebragt heeft.
De runderen, waarvan men zich ontdaan heeft, zijn in het najaar voor minder geld verkocht, dan zij in het voorjaar aan koopprijs gekost hadden.
De paarden hebben slechts een vijfde van den inkoopsprijs opgebragt.
Zelfs de schapen hebben meer aan voeder gekost, dan dezelve opgebragt hebben.
De gemeste varkens hebben, het Nederl. pond, meer dan een halven gulden gekost, en zijn tegen f :-24 verkocht. Terwijl wij de ongunstige uitkomsten van het graan- en zaadgewas hier boven gemeld hebben.
Doch, hoe ongunstig de tegenwoordige staat van Eijerland ons ook moge voorgekomen zijn, (en men moet erkennen, dat dit meestal het geval is bij alle eerste ontginningen, behalve daar, waar, gelijk in de boschlanden van Amerika, de grond door eene dikke laag teelaarde voor langen tijd van overvloedige groeikracht voorzien is) zoo wenschen wij niettemin van harte, dat de ondernemers der bedijking en ontginning van hetzelve, bij eindelijke uitkomst, in hunne belangrijke onderneming naar wensch mogen slagen. Wij wenschen zulks te meer, daar deze hunne belangen tegen geene andere belangen strijden, maar zoo wel voor den Staat in het algemeen, als voor het eiland Texel in het bijzonder, van het hoogste gewigt zijn.





{==663==} {>>pagina-aanduiding<<}

De geschiedenis der claqueurs, met name die der Parijzer schouwburgen.

(Vervolg en slot van bl. 623.)

De Claqueur en chef woont, gelijk reeds gezegd is, alleen de repetitiën bij. Vóór hij zijn volk ten strijd voert, verzamelt hij het bij den Marchand de Vin aan den naasten hoek der straat. Hier monstert hij zijn leger, en houdt zijne veldheers-aanspraak aan de troepen. Hij deelt zijne bevelen uit, die zonder wederspraak gehoorzaamd moeten worden; niemand zijner onderhoorigen mag zich verstouten te applaudisseren, wanneer hij daartoe het sein niet geest. Zijne manschap bestaat niet steeds uit goed gedisciplineerd en behoorlijk geëxerceerd volk; die zich dit verbeeldt, heeft mis. De Parijzer Claqueurs verdeelen zich in drie onderscheidene soorten. Tot de eerste klasse behooren al dezulken, die voor hun klappen betaald worden; dit zijn les intimes, welke men niet met het gros der gewone Romeinen verwarren, maar aan beproesde krijgslieden gelijk moet stellen, die reeds dikwijls in het vuur gestaan, en bij meer dan ééne gelegenheid bewijzen van dapperheid, talent en behendigheid gegeven hebben; zij vormen de keurtroepen, de voorhoede; doch hun getal is zoo aanmerkelijk niet, als men wel denkt. Het gros des legers levert de tweede afdeeling der Claqueurs, welke men neutralen noemt. Dit zijn de troepen van het centrum; hunne gewone plaats is in het parterre, onder de lichtkroon, waarom men hen dan ook met den titel van chevaliers du lustre vereert. Zij trekken nog geene soldij in klinkende munt, maar alleen een zeker aantal vrijbiljetten. Wanneer zij zich op den avond eener eerste voorstelling dapper gedragen hebben, onthaalt hen de Chef de Claque, na het uitgaan van den schouwburg, op een litre wijn van 12 sous, klinkt eens met hen, en geeft hun hoop op spoedige bevordering en vaste aanstelling. De derde klasse, eindelijk, bestaat uit Claqueurs amateurs, dat is te
zeggen uit lieden, die, zonderling genoeg, er nog voor betalen om de rol van Claqueur te mogen op zich nemen. Daar er, namelijk, te Parijs eene menigte menschen gevonden worden, die ware komediegekken zijn, maar er geen gelds genoeg aan besteden kunnen, om elken avond een loodje aan de kas te koopen, zoo wen-
{==664==} {>>pagina-aanduiding<<}
den zij zich tot den Chef de Claque, die hun loodjes voor het vierde deel van den vastgestelden ingangsprijs afstaat, onder het uitdrukkelijke beding, dat zij het nieuwe stuk zullen helpen toejuichen.
Nadat nu de revue geëindigd is, en de oude zoo wel als de nieuwe soldaten elk in zijn gelid en plaats zijn getreden, voert de opperbevelhebber zijn legerkorps op het slagveld. Wanneer een blijkbaar slecht stuk er door te halen is, laat de theater-directie aan deze hulptroepen het parterre, het orkest, de galerij en het amphitheater over. In dit geval maken de Claqueurs ook niet, als anders, queuc (*) aan den hoofdingang van den schouwburg, maar worden, reeds vóór het openen der kas, door onderscheidene zijdeuren in de zaal gelaten, waar zij alsdan tijd en gelegenheid hebben, om op de voordeeligste punten post te vatten, ten einde, door een chef d'oeuvre, het stuk zelf daarvoor te doen doorgaan. De Claque-Napoleon schaart zijne brigades gewoonlijk bij divisiën, in diervoege dat hij onder de nieuwaangeworvene troepen steeds eenige bataillons der oude garde verdeelt, zoodat de recruten der Claqueurs-amateurs van alle kanten omsingeld en gedwongen zijn hunnen pligt te doen. Hij zelf vormt het middelpunt van het geheel; van zijne schranderheid, van zijn coup d'oeil hangt de geheele uitslag van het werk af; hij bestuurt elke beweging zijner soldaten, geeft de seinen, opent het peloton-vuur van het handgeklap, spoort de troepen aan, scherpt de onbekwamen op, en deelt eindelijk, wanneer de slag gewonnen is, eerekruisen en belooningen uit aan hen, die zich bij den auteur verdienstelijk gemaakt hebben. Onmiddellijk onder den Chef de Claque staat zijn ordonnans-officier, die den commandant, bij deszelfs gewigtige werkzaamheden, trouw en ijverig ondersteunt. Alleenlijk
neemt deze onderbevelhebber niet, gelijk zijn generalissimus, aan het hoofd der troepen-colonnen post, maar houdt zich meestal in de laatste gelederen, om bevel over de achterhoede te voeren, en er voor te waken, dat de Romeinen, welke niet onmiddellijk onder het oog van den opperbevelhebber zijn, gelijkmatig aandeel aan het gevecht nemen.

{==665==} {>>pagina-aanduiding<<}

Behalve de drie hierboven vermelde afdeelingen der Romeinen, zijn er nog andere, die onderscheidene namen voeren, naarmate der rol, welke hun voor den avond opgedragen is. Niet alle Romeinen zijn Claqueurs, in de engere beteekenis van het woord, ofschoon zeker deze de talrijkste klasse uitmaken. Waarin derzelver ambtspligt bestaat, is algemeen bekend, en, om dien met waardigheid en met vrucht te vervullen, is er niets noodig, dan een paar duchtige vuisten, of, om in de kunsttaal te spreken, waschhouten (*) te bezitten. - De tweede klasse vormen de Chuteurs, welker ambtsverrigting aanvangt, wanneer enkele ondubbelzinnige teekenen van afkeuring of verveling onder het publiek luid beginnen te worden; zij moeten alsdan den rustverstoorders stilte gebieden, en beletten, dat er gefloten worde. - De derde klasse bestaat uit de lagchers en huilers (les Rieurs et les Pleureurs), die onder beide de seksen gekozen worden en de moeijelijkste rol hebben. Zoo dikwijls er, namelijk, in het stuk een komieke zet of toestand voorkomt, moeten de lagchers en lachsters terstond uitschateren, en, zoo mogelijk, hunnen lachlust aan het publiek mededeelen. Zij kittelen door hun voorbeeld als 't ware de aanschouwers, en dwingen hen, bijna tegen wil en dank, mede te lagchen. Een goede lagcher, (un rieur comme il faut) is voor den Chef de Claque een zeldzaam, onwaardeerbaar meubel; want het lagchen van eenen Rieur moet volstrekt niets onnoozels hebben, noch den minsten schijn van gemaaktheid vertoonen, maar moet ongedwongen, hartelijk en, natuurlijk zijn. De lagcher in de Variétés en in het Palais-royal moet
in een geweldig geschater uitbarsten, zoo het schijnt daartoe gedwongen door de kluchtige lompheden en alles te boven gaande domme streken van eenen odry en alcide tousez. De lagcher in het Gymnase dramatique en in het Vaudeville daarentegen moet reeds een fijner, sierlijker glimlach over zijn aangezigt weten te spreiden, als een bewijs, dat hij het geestrijk, doordacht spel van bouffé en arnal weet te waarderen. - De huiler en de huilster zijn het tegenstuk van den lagcher en de lachster; deze zijn de hechte steunpilaren van de Vaudeville, de eerste de onwankelbare zuilen

{==666==} {>>pagina-aanduiding<<}
van het Drama; doch beide zijn voor de Parijzer schouwburgen evenzeer onontbeerlijk. De huiler geeft het tranensignaal; bij de roerendste plaatsen van het drama is hij de eerste, die den zakdoek uittrekt en zijn neus snuit, het beste en gemakkelijkste middel om aandoening te huichelen. Daar nu treurigheid even aanstekend is als vreugde, beginnen op het oogenblik loges en galerijen ook de neuzen te snuiten en de oogen te droogen, om niet te zeer achter de huilers, die met hun goede voorbeeld voorgegaan zijn, in gevoeligheid terug te blijven. Die den post van huiler goed vervullen wil, heeft aimede veel takt en smaak noodig. Een gewone neus en een gewone zakdoek zijn daartoe niet toereikend. De huilers der schouwburgen van de Boulevards maken derhalve ook eene eigene specialiteit uit, en hebben als zoodanig titel en bezolding, zoodat men hen niet gevoegelijk door andere sujetten kan doen vervangen. Meer dan eens heeft men de eerste voorstelling van een nieuw Melodrama in de Gaité, het Ambigu comique of de Porte St. Martin verscheidene dagen lang moeten uitstellen, omdat de huilers niet bij de hand, maar misschien den zondag te voren op de Courtille bij desnoyers zoodanig bont en blaauw geslagen waren, dat zij zich in geen fatsoenlijk gezelschap konden laten zien. De huilers uit de schoone sekse moeten, behalve het snuiten en schreijen, ook in geval van van nood in zwijm weten te vallen, wanneer namelijk het stuk op het verwekken der aandoeningen van schrik en ijzing berekend is. - De vierde en laatste afdeeling der Romeinen zijn de Aboyeurs of bulkers. Derzelver voorname bestemming is, uit vollen hals te schreeuwen, en derhalve hun hoofdvereischte sterke longen te hebben. Zij zijn ook gehouden, de Chuteurs te ondersteunen. Laat zich ergens in de zaal
een schelle sistoon vernemen, en kunnen de Chuteurs deze storing niet meester worden, zoo verheffen zich de Aboyeurs in massa en roepen: à bas le Carliste! of: à la porte le Républicain! al naar dat het te pas komt. Hierdoor wordt het verstandige, opposerende gedeelte van het publiek schuw gemaakt en tot zwijgen gebragt; want, waar de tegenpartij zulke drangredenen aanvoert, doet men best van te verstommen. Gewoonlijk echter begint het ambt der Aboyeurs eerst bij het slot der voorstelling; dan brullen zij namelijk zoo lang l'auteur! l'auteur! tot dat het scherm weder opgaat en een tooneelist te voorschijn treedt, die de drie gebruikelijke buigingen maakt,

{==667==} {>>pagina-aanduiding<<}
en den naam van den schrijver aan het in geestdrift gebragte publiek mededeelt. Nu vallen de Aboyeurs, op het sein van den Opper-claqueur, aan het bravo-schreeuwen en in de handen klappen; want op dit plegtig oogenblik heeft het gansche korps der Claqueurs strikt bevel, om met alle krachten te applaudisseren; Aboyeur, Chuteur, lagcher en huiler, alles klapt in de handen, en de onderscheidene klassen versmelten tot eene eenige, die der Claqueurs. Het slagen van het nieuwe stuk is stormenderhand veroverd, en des anderen daags staat er in al de Parijzer dagbladen te lezen, dat de naam van den schrijver onder daverend bijvalsgejuich genoemd geworden is.
Uit hetgeen ik den lezer omtrent de onderscheidene hoofd- en onderverdeelingen van het hedendaagsche Romeinen-leger verhaald heb, zal hij de overtuiging bekomen hebben, dat de organisatie van hetzelve ingewikkelder is, dan het publiek gemeenlijk wel denkt. Behalve de vele deugden, die een Chef de Claque bezitten moet en die hierboven door mij opgeteld zijn, moet hem ook nog de hoedanigheid eigen zijn, om zich, bij het aanwerven en plaatsen van zijn volk, als een' man van takt en niet geringe menschenkennis te toonen, ten einde hij aan ieder den post moge toedeelen, welke voor zijnen natuurlijken aanleg het best gepast is. Zoo kan b.v. menig Romein, die zijn leven lang een slecht Claqueur zou blijven, een voortreffelijk lagcher worden; en menig ander, die een allererbarmelijkste huiler is, zou tot eenen onbetaalbaren Aboyeur geschikt wezen. Dit alles verdient de zorgvuldigste oplettendheid; want slechts een scherpziend Generaal kan voor de overwinning instaan.
De aard van het welgelukken eens tooneelwerks hangt almede geheel van den Chef de Claque af, wiens hulp elk dichter moet inroepen. Er zijn verscheidene soorten van zulk een slagen, en de tooneelschrijver sluit met den Chef een verschillend contract, naarmate hij een succes van de eerste, tweede of derde qualiteit wil hebben. Voor een van deze laatste hoedanigheid staat de Chef de Claque in met veertig Claqueurs, vier Chuteurs, drie lagchers, vijf huilers en acht Aboyeurs, dus met een legerkorps van zestig man. Om een succes van de tweede qualiteit te verwerven, wordt ongeveer eene versterking van veertig tot vijftig man vereischt, zoodat daartoe eene goede honderd man medewerken. Tot een succes van de eerste en beste qualiteit, zoo als de Heer

{==668==} {>>pagina-aanduiding<<}
harel, de directeur van den schouwburg aan de Porte St. Martin dit gewoonlijk inrigt, heeft men noodig: honderdvijftig Claqueurs, vijftien Chuteurs, dertig lagchers, even zoo veel huilers en vijfenveertig Aboyeurs, dus in alles tweehonderd-zeventig man. - Niet alleen op de avonden der eerste voorstelling echter bieden de Romeinen aan auteuren en directeuren hunne verpligtende dienst; maar elken avond is een zeker aantal hunner in de parterres van al de Parijzer schouwburgen aanwezig, om het publiek, naar luid van het kunstwoord, op te warmen. Zelfs de groote Opera mistrouwt den glans en de wonderpracht van het schouwspel, dat zij opdischt, en bezoldigt nog bij elke voorstelling een peloton Claqueurs, om zangers en dansers toe te juichen, wier bekwaamheid ook zonder dit middel den bijval van het verstandig en kunstminnend publiek zeker genoeg zou wegdragen. Doch, behalve op de avonden eener eerste representatie, is de Chef de Claque nimmer in de zaal tegenwoordig; terstond na die eerste voorstelling laat hij de leiding van het heir aan zijnen eersten Luitenant over, en hij zelf bezorgt een ander hoogstgewigtig werk, te weten het ‘wasschen der loodjes’ (le lavage des billets.) Daar de lezers waarschijnlijk niet weten, wat dit beteekent, wil ik hun deze uitdrukking verstaanbaar maken.
De Claqueur wordt namelijk voor zijne diensten door het tooneelbestuur en door den dichter, welke dezelve bezigen, betaald; doch als dienstloon ontvangt hij niet veel gereed geld, maar des te meer entreeloodjes, welke hij voor zijne rekening aan de deur van den schouwburg doet verkoopen, en dit noemt men in Frankrijk lavage des billets. Het zijn ondertusschen niet uitsluitend de Claqueurs, die van de hun geschonkene loodjes zulk een voordeel trekken; maar menige auteurs, acteurs en theater-directeurs drijven ook het wasschen der loodjes, en weten daaruit elken avond een profijtje te trekken, dat aan het eind der maand den wasscheren nog al aardige sommetjes inbrengt. De gewezen Régisseur van het Théâtre Français, jouslin de lassalle, ondergaat op dit oogenblik een regtsonderzoek wegens ongeoorloofde loodjeswassching. Ook heeft de Prefekt van Policie nog kort geleden den loodjeshandel verboden; doch het is den Heere delessert met zijn verbod gegaan als den Heere gisquet met zijne ordonnantie, waarbij aan de tooneeldirectiën geboden werd, de schouwburgen ten elf ure te

{==669==} {>>pagina-aanduiding<<}
sluiten; te weten, de voorstellingen duren desniettemin nog altijd tot na middernacht, en de handel in tooneelbiljetten bloeit, even als voormaals, onder de oogen der policie-serjanten. Overigens is deze handel een vrij zekere barometer, om te weten, of de fortuin van het stuk rijst of daalt. Zoo lang de inkomst aan de kas goed gaat, blijven de loodjesverkoopers, met hooghartigen trots, onder den zuilengang van den schouwburg, en wachten bedaardelijk, dat de koopers tot hen komen; naarmate de ontvangst trager begint te worden, worden de wasschers ook handelbaarder, toeschietelijker, ijveriger en lastiger; zij bieden alsdan hunne waar elken voorbijganger aan; en heest bij de kas de ontvangst geheel opgehouden, dan ziet men hen naar alle kanten heen en weder rennen en hunne biljetten voor halven prijs uitventen; als klissen hechten zij zich aan iemands kleederen, en laten hem niet los, vóór dat zij een biljetje gesleten, of, zoo als zij zeggen, een waschje gewasschen hebben. Bij de nieuwe stukken der Variétés vindt men, op de avonden der eerste voorstellingen, de loodjesverkoopers voor het café Veron, aan den uitgang van de passage des Panoramas; eene week later stoppen zij u reeds den weg in het midden van dien doorgang, en nog eene week later ontmoeten zij u op het plein der beurs en in de straat Montmartre.

Het avondbezoek.

In de Pastorij te K..., een aangenaam dorp onzes vaderlands, zat op eenen guren avond een gezelschap bijeen, zich den tijd kortende met vriendschappelijke gesprekken; de mannen onder de vaderlandsche pijp en een glas wijn; de vrouwen, brei- of naaiwerk met het nuttigen van het zedige kopje koffij afwisselende. Het gezelschap bestond, behalve den gastheer en zijne huisvrouw, uit den op het dorp residerenden Notaris en Burgemeester, een' man van middelbaren leeftijd, die met zijne bij hem inwonende nicht de uitnoodiging van zijnen eerwaardigen buurman heden te liever had aangenomen, wijl het podagra, zijn hevige vijand, weder gelukkig van hem geweken was, en hem gelegenheid vergunde, om, het was dezen avond voor het eerst, zijne avonden weder te slijten op de bij hem geliefkoosde wijze; te weten, bij den een' of anderen vriend, onder het genot van een glaasje wijn

{==670==} {>>pagina-aanduiding<<}
en een minzaam gesprek. Tegenover hem zat aan den gezelligen haard de jonge Doctor van de gemeente, een snaak der snaken, wiens vrolijke invallen hem te allen tijde een welkome gast deden zijn, en bij wien men dan ook niet vele welsprekendheid behoefde, om hem te bewegen, zijne oude dienstmaagd te verlaten en met de gezonden te kouten, als hij bij de zieken niet moest zitten. De laatste van het viertal was de Schoolonderwijzer, een man van jaren, vrij van die pedanterie, die anders geacht wordt eene erfzonde van zijnen stand te wezen. Hij was een vrij bemiddeld man, hetgeen hem in staat gesteld had, aan zijne dochter, zijn eenig kind, buitenshuis eene opvoeding te doen geven, die verre overtrof, wat men gemeenlijk bij eene dochter van een' Dorpsschoolmeester zoeken zou. Het meisje hield ook na den dood harer moeder de huishouding op, en de Notaris zeide wel eens, dat zij voor den jongen Medicus een - gelijk hij zich uitdrukte - kapitaal wijfje wezen zou. Of deze zijn buurmeisje ook wel eens - om met Dominé te spreken - uit dit oogpunt beschouwd had, laten wij onbeslist. Zoodra wij er iets naders van weten, zullen wij niet in gebreke blijven, onze lezers op het verhaal te toeven, indien zij geduld hebben om er zich op te laten vergasten.
Was het een oogenblikkelijke inval, of was het ten gevolge van een te voren gemaakt plan, uitgelokt door, de Hemel weet welk! denkbeeld; want hoe in onzen geest het eene uit het andere voortkomt, kunnen wij dikwijls zoo niet nagaan: was het nieuwsgierigheid, verborgen onder den schijn van eene uitvinding tot algemeen vermaak: was het een klein weinigje eigenliefde, om lof en dank in te oogsten over het voorstel tot verhooging van onderling genoegen, en alzoo eene proeve te meer van hetgeen na duizend voorbeelden geen bewijs noodig heeft, dat de mensch, als hij zeker doel wil bereiken, er altijd - wil hij er naar zoeken - gemakkelijk eenen glimp van: ten algemeenen nutte, aan weet te geven; of wat was het anders? Althans, de Schoolmeester maakte zich een paar minuten kwijnens van het gesprek ten nutte, en zeide:
‘Heeren! Wij hebben elkander al zoo dikwijls eens eene of andere bijzonderheid verteld uit onzen levensloop, of uit hetgeen wij van anderen wisten; maar mij dunkt, dat ik mij niet kan herinneren, ooit van iemand onzer eens eene geschiedenis of voorval meer opzettelijk te hebben hooren ver-
{==671==} {>>pagina-aanduiding<<}
halen. Mij dunkt, wij moesten de kaart van ons geheugen eens opslaan, en bedenken ons eens tegen ons volgend kransje. Vast zou b.v. onze Dominé ons wel eens iets belangrijks weten mede te deelen, of de Burgemeester; en van u, Doctor, zijn wij ook nog al iets vrolijks gewend.’
De Schoolmeester deed een paar geweldige halen aan zijne pijp, en zag vragend in de rondte.
‘Dan moesten wij het om beurte doen,’ zeide oogenblikkelijk de Geneesheer, die den voorslag wel aardig vond, maar - om den Meester te plagen - eene voorwaarde stelde, die dezen in de noodzakelijkheid bragt, om of door eenen voor den mensch vreeselijk zuren appel te bijten en zijn voorstel in te trekken, of zelf ook te doen, hetgeen hij, naar het zich liet aanzien, van zijne vrienden alleen begeerde.
Wat kon de Meester daartegen inbrengen? Dat weten wij niet, maar wel, dat hij er niets tegen inbragt; dat onder luide toejuiching der vrouwen bepaald werd, alles niet op éénen avond af te vertellen, maar dat op elke bijeenkomst van het kransje één verhaal zou gehoord worden. Op voorstel van den Podagrist werd goedgevonden, de rollen bij het lot te verdeelen, ten gevolge waarvan den Schoolmeester No. 1 ten deele viel; na hem de zoon van esculaap; dan de Burgemeester. De Predikant kreeg het langste tijd.
Wij willen de vertellingen der vier Heeren aan onze Lezers mededeelen, hopende, dat zij den ontwerper van het plan zullen bijvallen, die, na het eindigen van het verhaal des Leeraars, te kennen gaf, dat het door hem opgeworpen balletje, zoo als hij zich geliefde uit te drukken, tot een aangenaam en misschien nog wel eenigzins nuttig onderhoud aanleiding gegeven had.

De Ondermeester.

Ik was (zoo verhaalde op den bestemden tijd de Schoolonderwijzer) in vroegere jaren verbazend voorbarig in mijn oordeel. Tot den onderwijzersstand opgeleid wordende, had ik, toen ik nog niet veel meer was, dan hetgeen men een' aankomenden jongen noemt, reeds veel te sterke bewustheid, dat ik meer wist, dan anderen van mijne jaren. Dit maakte dan ook niet zelden, dat ik mij meer verbeeldde te weten, dan ik inderdaad in mijne mars had, en ik geene zwarigheid maakte, om, raak of mis, op mijne manier uit de hoogte

{==672==} {>>pagina-aanduiding<<}
oordeel te vellen over dingen, van welke ik liever moest gezwegen hebben, omdat ik er geene, of althans niet genoegzame, kennis van had. Dit schijnt meer een gebrek te zijn, aan jeugdigen leeftijd eigen; en, schoon het altijd een gebrek blijft, is het echter eenigzins te verontschuldigen bij vlugheid van begrip en onervarenheid der jeugd. Ik had het ongeluk, er niet genoegzaam tegen te worden gewaarschuwd; en vandaar, dat dit gebrek eerder bij mij toenam dan verminderde, tot dat ik er door eene zeer gevoelige les eens van werd genezen, en dat zoo radicaal, dat ik met bescheidenheid zou durven zeggen, er mij naderhand slechts zeer zelden, en nooit dan als 't ware bij verrassing, aan te hebben schuldig gemaakt. Houdt het mij, mijne vrienden, ten goede, wanneer ik wat veel van mijzelven spreek. Ik heb mij lang geschaamd, de duchtige les te vertellen; maar ik heb vóór eenigen tijd vernomen, dat de man, die mij de kool heeft gestoofd, overleden is; en ik geef u volkomene vrijheid, om u ten koste van mijne dwaze ligtzinnigheid te vermaken en mij eens helder uit te lagchen. Waarlijk, dat deden destijds ook mijne bekenden; en ik moet zeggen, dat er niets aan verbeurd was.
Het is aan de Heeren bekend, dat familiebetrekkingen en andere omstandigheden oorzaak zijn geweest, dat ik herwaarts ben gekomen van het, anders grooter en aanzienlijker dorp G....., eenige uren van Amsterdam gelegen, waar ik vroeger als onderwijzer werkzaam was. Het geluk had mij gediend, zoodat ik daar aangesteld werd in plaats van mijnen overleden voorganger, na slechts een paar jaren ondermeester bij hem te zijn geweest. Ik was reeds gehuwd, en mijne dochter betje was nog maar weinige maanden oud, toen de grap voorviel. Zoolang ik de standplaats nog niet verkregen had, was ik gelukkig genoeg geweest, mijn hoofdgebrek in te houden; doch niet zoodra was ik (en dat ik het zoo jong werd, deed er ook al kwaad aan) schoolonderwijzer, of de aap begon weêr uit de mouw te komen; ik had gaarne het hoogste woord, en was, zoo als men het noemt, altijd haantje de voorste in mijn oordeel over zaken, ook van welke ik naauwelijks kennis genoeg had, om er in mede te praten.
Zoo gebeurde het op zekeren dag, dat ik, als administrateur van armengoederen, mijne rekening deed voor het plaatselijk Bestuur, of, zoo als het toen nog heette, voor Schout

{==673==} {>>pagina-aanduiding<<}
en Schepenen. Wij bleven, na het eindigen onzer werkzaamheden, nog eene pijp rooken; en een lid der vergadering, een winkelier, verhaalde bij die gelegenheid, dat hij, pas geleden, een vrij aanmerkelijk verlies had ondergaan, door bedrog van iemand, dien hij had gemeend te kunnen vertrouwen, en die van dat vertrouwen een schromelijk misbruik had gemaakt. Waarin de zaak eigenlijk bestaan had, weet ik mij in de bijzonderheden nu juist niet meer zoo bepaald te herinneren; doch dat doet er ook minder toe. Elk beklaagde den winkelier, eenen man, die onder de aanzienlijksten van het dorp behoorde, en dien de schade van eenige honderden, waarop het hem was te staan gekomen, wel niet ongelukkig maakte, maar toch natuurlijk gevoelig trof. Het gezelschap was het er dan over eens, dat onze vriend dit bedrog naauwelijks had kunnen verhoeden, en dat het hem buiten zijne schuld overkomen was. Ik alleen was van een ander gevoelen. Bij hoog en laag hield ik staande, dat de winkelier zich niet had moeten laten bedriegen; dat hij de zaak aan eigene onvoorzigtigheid te wijten had, en veel vijven en zessen. Men sprak het mij tegen. Ik hield vol, en liet mij door de warmte van het gesprek ontvallen, dat het altijd iemands eigene onvoorzigtigheid was, wanneer hij bedrogen werd, en dat zoo iets, als den winkelier, mij niet gebeuren kon. Verscheidene gevallen werden er verhaald, om mij van de verkeerdheid mijner stelling te overtuigen. Vergeefs. Ik hield vol. Dat bleef daarbij, en het gaf wel geene dadelijke vijandschap, maar, zoo als ik naderhand merken kon, eenige verwijdering tusschen den winkelier en mij. Ik zou het nu juist zooverre niet getrokken hebben; want ik had mij enkel door tegenspraak laten vervoeren, om meer te zeggen, dan ik toch eigenlijk bij bedaard nadenken kon volhouden. Enfin, ik had het eenmaal gezegd, en eigenliefde hield mij terug van één mijner woorden in te trekken. Voorts moet ik zeggen, dat ik over
het gansche ding niet verder nadacht.
Onze winkelier evenwel had mijn snoeven des te beter onthouden. Hij kwam eenigen tijd daarna te Amsterdam, met oogmerk om pogingen aan te wenden tot redding althans van een gedeelte der verlorene som. Daartoe bediende hij zich van een' jongen Advocaat, met wien hij zeer bekend was, een' spotvogel in den hoogsten graad; aan wien hij ook verhaalde, - maar, zoo als hij mij naderhand zeide, zonder

{==674==} {>>pagina-aanduiding<<}
eenige bedoeling - wat ik er van gezegd, en dat ik mij beroemd had, te voorzigtig te zijn, om ooit bedrogen te worden.
Wel een jaar, of misschien nog langer, daarna raak ik mijnen Ondermeester kwijt. Hij verzocht en verkreeg elders eene betrekking als Onderwijzer. Niet spoedig naar mijn' zin klaar kunnende komen, besluit ik, eene Advertentie in de Haarlemmer Courant te plaatsen, met aanvrage om eenen Ondermeester, de vereischten bezittende, die ik in hem begeerde. Zij moesten zich met vrachtvrije brieven, of nog liever in persoon, bij mij vervoegen. - Kort daarna komt tegen den avond een persoon aan mijn huis, die te kennen gaf, de bewuste aanvrage te hebben gelezen, en dien ten gevolge zich als sollicitant bij mij aan te melden.
Uw naam (was mijne vraag) is?
Adriaan jacob van m.
Van waar?
Van Amsterdam.
Zijt gij aldaar aan het onderwijs werkzaam, en bij wien?
Ja, Meester, om u de waarheid te zeggen, ik ben tegenwoordig buiten eenige betrekking.
Geweest dan?
Ook dat niet, Meester! Ik ben eigenlijk niet tot Onderwijzer opgeleid. Maar ik ben, geheel buiten mijne schuld, een ongelukkig mensch. Mijn levensloop is uiterst zonderling. Indien ik het geluk mag hebben, bij u geplaatst te worden, zal ik u dien wel eens omstandig verhalen. Mijn vader heeft mij eene wetenschappelijke opvoeding laten geven; maar een zamenloop van ongelukkige omstandigheden dwingt mij, eenen stand te kiezen, die, mag ik het zeggen, is beneden hetgene, waartoe ik werd gevormd. Mijn gedrag is onbesproken.
En uwe bekwaamheden?
Wees zoo goed, en onderzoek die.
Ik begon, met pen, papier en inkt te geven, en verzocht hem, eene bladzijde te schrijven, groot, middelbaar en klein.
Ja, Meester, ik zal schrijven; maar dat zal u denkelijk uit de hand vallen. Ik schrijf eene duidelijke, leesbare hand; maar wat men fraai schoolschrift noemt, daarop heb ik mij nog niet genoegzaam bevlijtigd, doch zal dit verder doen, indien ik het geluk mag hebben, bij u te komen. Ik heb dat dan ook nooit geleerd met het doel, om er eenmaal on-
{==675==} {>>pagina-aanduiding<<}
derwijs in te geven; doch mijn lot dwingt mij, en wanneer ik u eenmaal mijne inderdaad zonderlinge geschiedenis verhaal, dan zult gij medelijden hebben met iemand, die zoo geheel buiten zijne schuld Ondermeester worden moet.
Het schrift was geschreven. Het was, ja, redelijk, maar het ontbrak der hand nog aan vastheid en oefening. Bij mijzelven had ik reeds meer dan half besloten, mij met den man niet in te laten; maar, hem, die een fatsoenlijk mensch scheen te zijn, niet onmiddellijk voor het hoofd willende stooten, heimelijk ook nieuwsgierig naar de zonderlinge geschiedenis, ging ik voort, met hem iets te laten lezen. Dat was best. Taalkunde was uitmuntend. Ik liet hem proeven geven van zijne ervarenheid in het rekenen; ook geheel naar mijn genoegen. Vervolgens onderhield ik hem over opvoeding en onderwijs. Daarover ontwikkelde hij voortreffelijke deukbeelden, voorgedragen met beschaafdheid, oordeel en menschenkeunis. Kortom, hij beviel mij meer en meer.
Ook deed ik hem eenige vragen over geschiedenis en aardrijkskunde, maar bemerkte al spoedig, dat hij mij hierin ver vooruit was. Wat 's mans bekwaamheden betrof, buiten het schrijven, dat toch ook niet geheel verwerpelijk was en verder kon worden aangeleerd, zag ik niet, dat zedelijkerwijze in een' Ondermeester meer te vergen ware. Daarenboven bezat hij eene innemendheid en wellevendheid, die duidelijk toonde, dat hij naar waarheid zeggen kon, een man te zijn van goede opvoeding. Ik begon eenige neiging te gevoelen, om hem aan te nemen. Zal ik het zeggen? het avontuurlijke van het geval streelde mij, en ik was brandend nieuwsgierig naar zijnen zonderlingen levensloop.
Verstaat gij de Fransche taal?
Ja, Meester; ook Hoogduitsch en een weinig Engelsch.
Dit was reeds boven mijne bevoegdheid tot onderzoek. Ik verstond die talen niet.
En, zoo als ik u begon te zeggen, Meester....
Welnu?
Ik heb eene wetenschappelijke opvoeding gehad; ook nog gestudeerd.
Gestudeerd?
Ja, en ik versta alzoo ook de Latijnsche taal, en zou daarin onderwijs kunnen geven. Doch daartoe zal misschien hier geene gelegenheid zijn?
Hm! dacht ik. Een paar buitenplaatsen in den omtrek.

{==676==} {>>pagina-aanduiding<<}
Misschien ook nog wel - mijn huis was te G.... groot - een paar kostleerlingen. Ik begon trek te krijgen, mijnen man te houden. In wellevendheid niet voor hem willende onderdoen, vermeed ik zorgvuldig elke navraag naar zijne lotgevallen.
Na nog eenige algemeene vragen, begon ik te trachten, met hem overeenkomst te maken. Zijne vordering was zeer matig. Ik nam hem met mij naar ons woonvertrek. Aan mijne vrouw beviel hij al spoedig zoozeer, en ons kind had zulk een behagen in hem, dat ik, eer nog een uur verloo pen was, hem aangenomen had.
En wanneer zoudt gij (was mijne vraag) nu kunnen komen? Gij hebt gezegd, buiten betrekking te zijn, en zult dus wel geene verhindering hebben?
Hij vroeg een uitstel van veertien dagen. ‘Maar,’ voegde hij er bij, ‘ik moet openhartig met u zijn, Meester! Ik heb u eenigzins met mijne ongelukkige omstandigheden bekend gemaakt; maar gij weet nog niet alles. Gij ziet, dat ik slechts sober gekleed ben. Ik heb intusschen mijn beste pak aan. Tot het aanschaffen van een ander ontbreken mij geheel de middelen. Gelijk ik ben, kan noch durf ik mij hier vertoonen. Mijn voorkomen zou mij, gij gevoelt dit, al te zeer tegenwerken. Als gij nu de goedheid wildet hebben, mij, op het te verdienen loon, eenig voorschot te doen, ten einde ik mij eenige kleederen kon aanschaffen, dan zou ik kunnen komen. Mijne omstandigheden dwingen mij, iets te verzoeken, dat, geloof mij, tegen mijn gevoel strijdt; maar zóór (op zijne kleederen ziende) kan ik noch in uwe school, noch op dit dorp verschijnen.’
Inderdaad, 's mans plunje was vrij sober. ‘Hm!’ zeide ik, ‘dit is nu juist wel mijne gewoonte niet; bovendien, ik heb wel gemerkt, Mijnheer! dat gij een mensch van bekwaamheid zijt, maar ik ken u toch niet.’
Hij schilderde mij met vuur zijne behoefte; zijne gunstige uitzigten, indien hij mijn Ondermeester werd; zijne teleurstelling, indien ik hem wegzond; zijne eerlijkheid; hij sprak van het helpen eens ongelukkigen, als de betrachting van het hoofdgebod des Christendoms; hij begon van den barmhartigen Samaritaan, en herhaalde gedurig zijne nadrukkelijke belofte van mij zóó te zullen dienen, dat het mij niet zou berouwen, hem te hebben gekozen, enz.
Half overtuigd, half overbluft, telde ik hem f 50-: toe,

{==677==} {>>pagina-aanduiding<<}
en vroeg hem bij mij te vernachten. Hij nam dit aan, op voorwaarde van den anderen morgen vroeg te kunnen vertrekken, ‘omdat,’ voegde hij er bij, ‘het mij en ook u zou kunnen benadeelen, wanneer mij iemand in deze armelijke kleeding zag.’
Zoo gezegd, zoo gedaan. Ik nam zijn adres: *** gracht, No. 160, te Amsterdam. Des anderendaags morgens vertrok hij nog vóór zonsopgang, en zoowel mijne vrouw, als ik zelf waren zeer ingenomen met onzen kundigen, beleefden Ondermeester, van wiens verkeer wij ons veel genoegen beloofden, en in wien ik een zeer geschikt hulponderwijzer meende gevonden te hebben. Ik verheugde mij in het vooruitzigt, hem te zullen zien, en zijne levensgeschiedenis te hooren verhalen. Een paar dagen later ontving ik eenen brief van hem. Hij dankte mij voor mijne welwillendheid; deelde mij vertrouwelijk mede, hoe hij het hem medegegeven geld had gebruikt tot aankoop van eenige kleedingstukken; beval zich aan en herhaalde zijne belofte, op den bepaalden tijd te zullen komen. Verscheidene andere verzoeken, mij schriftelijk gedaan, beantwoordde ik, dat ik voorzien was, en wachtte nu met ongeduld den dag der komst van van m. af.
Die dag verschijnt, maar - geen Ondermeester. ‘Dat is geen best begin,’ zeide ik tot mijne vrouw des avonds. Den volgenden dag moest ik van huis. Des avonds terugkomende, was de eerste vraag: ‘Is de Ondermeester gekomen?’ - ‘Neen!’ Nog twee, nog drie dagen - geen Ondermeester. Ik besluit, naar Amsterdam aan het opgegeven adres te schrijven. Acht dagen - geen antwoord, en nog minder een Ondermeester. Ik herhaal mijn schrijven; hij zijn stilzwijgen. Een duister vermoeden, bedrogen te zijn, kwam in mij op, en ik begon mijne ligtgeloovigheid te verwenschen, en de f 50-: verioren te achten. Elken dag maalt het mij door het hoofd in de school; en elken avond is het met mijne vrouw: ‘Wie had dit ook kunnen denken! Hij had een zoo gunstig voorkomen! Wie weet, of hij niet ziek of dood is? Zou zulk een mensch een bedrieger zijn?’ En honderd dergelijke uitroepingen, met welke wij niets verder kwamen. Alom vroeg men mij gedurig, wanneer mijn Ondermeester kwam? Wat zou ik zeggen? Dat ik opgeligt was? Dat het allerlaatste. Ik maakte er

{==678==} {>>pagina-aanduiding<<}
mij zoo goed mogelijk af. De eene week verliep na de andere - geen Ondermeester.
Het werd vacantie. Ik besloot, als allerlaatste proeve, naar Amsterdam te gaan, en daar aan het aangewezen adres te trachten eenige zekerheid te verkrijgen. Deels kon ik het verlies der f 50-: niet verkroppen; deels ook, en dit wel voornamelijk, het denkbeeld niet verdragen, bedrogen te zijn, en door het gansche dorp bespot te zullen worden. Ook had ik in die dagen gedurige gelegenheid, om mij het gesprek bij de armenrekening levendig genoeg te herinneren.
De reis naar Amsterdam werd dan opgezet. Eene schuit missende, werd ik onder weg opgehouden, zoodat ik eerst in den avond aldaar aankwam. Door een' kruijer liet ik mij een logement wijzen. ‘Ik moet er nu haring of kuit van hebben,’ dacht ik, en vormde het plan, om morgen vroeg mijnen man te gaan opzoeken. Het eene oogenblik verbeeldde ik mij, dat mij zulks wel gelukken zou. Het andere dacht ik aan de ontzettende grootte der stad, in welke het, voorondersteld dat het met het adres mis was, naar eenen onbekende, van wien ik niets wist dan den naam, even gemakkelijk zoeken was, als naar eene naald in eene lading hooi. Mismoedig en mijne dwaze ligtgeloovigheid het eene oogenblik verwenschende, het andere moed vattende, en alles bijeenzamelende, wat mijne hoop op gelukkigen uitslag zou kunnen versterken; liet ik mij eenige verversching, en tot tijdverdrijf eene Courant geven. Naauwelijks had ik een paar bladzijden doorgeloopen, zonder iets bepaald te lezen, of de pasgestopte pijp valt mij uit de handen. Ik spring onwillekeurig op, en roep overluid: ‘Wat is dat? Nog eens goed gelezen. Ja! Wat drommel is dat?’
‘En wat drommel was het dan?’ vroeg de Burgemeester, die ongeduldig begon te worden.
Daar stond de naam van mijnen man, mijne Heeren! voluit in de Courant. Ik neem het blad nog eens op. Ja! het stond er. Er was uit de hand te koop eene tabaksaffaire, te bevragen, let wel, bij Mr. adriaan jacob van m. *** gracht, No. 160. Ik open met drift mijne portefeuille, om het adres van den Ondermeester, dat ik zorgvuldig bij mij had gestoken, te vergelijken; letterlijk hetzelfde. Het was heden te laat, om er nog op af te gaan. Ook was het, vernam ik, aan het andere eind der stad. Willens of onwillens moest ik dus besluiten den morgen af te wachten.

{==679==} {>>pagina-aanduiding<<}

Die morgen verscheen eindelijk. Den ganschen nacht had ik over de zaak liggen peinzen, nu het eene, dan het andere mij voorstellende. Deed vermoeidheid mij eene enkele maal insluimeren, dan stond de gedaante van mijnen Ondermeester op zigt in den droom voor mij. Ik ontwaakte, om weder den Advocaat aan den ongelukkigen Kandidaat-onderwijzer vast te knoopen; terwijl, hoe langer ik sufte, de verklaring des te moeijelijker werd, tenzij ik mogt aannemen, dat ik met een' bedrieger had te doen gehad, die van naam en adres des Advocaats van m. misbruik had gemaakt. Maar daaraan wilde mijne eigenliefde in het geheel niet. (*)
Zoodra ik meende, dat de tijd mij vergunde, het aangewezen adres op te zoeken, verliet ik mijn logement, en toog, met behulp van eenen kruijer, naar de *** gracht. Mijn weg bragt mij langs het postkantoor. Ik had wel eens gehoord, dat men, in de groote steden, brieven, gerigt aan menschen, die men niet heeft kunnen vinden, voor de glazen ten toon stelt, en gunde mij om die reden den tijd tot onderzoek, of de mijne er ook stonden. Nagenoeg met een oog, als waarmede de loterijspeler naar zijn nommer zoekt, doorliep ik de reeks van brieven; maar - de mijne zag ik niet. Hm! dacht ik, dat is geen kwaad teeken.
Naarmate ik echter het huis, No. 160, naderde, begon ik te begrijpen, dat ik misschien eene vrij malle figuur zou maken, indien daar eens een Advocaat van m. woonde,

{==680==} {>>pagina-aanduiding<<}
welke, zoo als meer dan waarschijnlijk was, niets van Ondermeester of Ondermeesters gelijke wist. Doch, ik had A. gezegd, en moest ook B. zeggen. Eindelijk zeide ik B. en belde aan.
Woont hier de Heer adriaan jacob van m.?
Deze vraag was vrij overtollig, want een fraai bordje op de huisdeur had mij het antwoord al gegeven. Een knecht deed het nog eens.
Ja, Mijnheer!
Is Mijnheer te huis en te spreken?
Tien tellens later stond ik, in eene fraai gemeubelde zijkamer, naar het antwoord te wachten. Dat ik aan den knecht had moeten zeggen, wie ik was, spreekt van zelf. Ik bedacht zoo eens bij mijzelven, hoe ik beginnen zou, toen de knecht, na verloop van een kwartier uurs, terugkwam met de boodschap, dat Mijnheer heden niet te spreken was, tenzij ik hem volstrekt spreken moest, in welk geval ik 's avonds ten negen ure andermaal moest komen. - Dat ik aan den knecht antwoordde, zulks te zullen doen, begrijpt gij, Heeren!
‘Ik begrijp,’ zeide de Doctor, zijne pijp uitkloppende en zijn glas ledigende, ‘dat gij met die historie leelijk in de pruimen hebt gezeten, en haar verbazend langzaam vertelt. Mag ik u verzoeken, wat vlugger, dat wij het einde weten?’ (*)
Met uw verlof, Doctor, (hernam de Paedagoog) ik moest ook wel geduld hebben tot 's avonds. Langer dag heb ik in mijn leven niet doorgebragt, dan dien dag in Amsterdam. Of ik al besloot, den heelen Ondermeester uit mijne gedachten te zetten, 't hielp mij niets. Ik kende geen' sterveling in de gansche stad. Ik wist wel, dat er veel te zien was voor een' vreemdeling; maar wat raakte mij Felix, wat het Paleis, wat het graf van de ruiter, zoo lang ik niets van den Ondermeester wist! (†) Van ganscher harte neuriede ik in mijzelven:

{==681==} {>>pagina-aanduiding<<}


De lange dag is weêr voorbij, 
Vol kommer en verdriet. 

toen eindelijk het langgewenschte uur daar was. Weder aangescheld. Dezelfde knecht. Dezelfde zijkamer. Mijnheer te spreken!
Hij liet mij nu niet lang wachten. Ik durfde mijne oogen niet gelooven, want, zoo waar! de vent had wel iets van den Ondermeester. Hij vroeg mij zeer beleefd naar de reden mijner komst. De stem van den Ondermeester op een hair! Ik verhaalde mijn gansche wedervaren, en zette het vermoeden op den voorgrond, dat een fielt van den naam des Advocaats misbruik gemaakt, en zich onder denzelven bij mij ingedrongen had. (*) Van m. liet mij uitspreken.
‘Ik vermoed,’ hernam hij eindelijk, ‘dat hier een geval plaats heeft, dat ook voor mij onaangenaam is, Meester! Gij moet weten, dat ik eenen neef heb, die eveneens heet als ik. Die mensch heeft hier en daar omgezworven. Vast is hij het, die bij u is geweest. Hij is zeker niet onbekwaam; maar een deugniet is hij. Door zijne eigene schuld is hij arm. De familie heeft alles aan hem gedaan, maar vergeefs. Maar, Meester! ik zie wel kans, om hem nu tot zijn' pligt te brengen. Het zou mij aangenaam zijn, als gij hem bij zijn woord wildet houden en hem tot Ondermeester nemen.’
Ik, Mijnheer?
Ja, gij.
Maar, Mijnheer! iemand, van wien gij zelf zegt, dat hij, met respect voor uwe familie, een deugniet is? ...
De Advocaat antwoordde niets, maar zette zijn' bril af. Vrienden! ik meende door den grond te zinken, want het was de Ondermeester in levenden lijve! Ik durfde echter geen woord reppen. De Advocaat zeide: ‘Hoor, Meester! ik ben niet gezind, nog al meer aan mijn' kostelijken neef te doen; maar, als gij nu mij in de gelegenheid stelt, zal ik maken, dat hij bij u komt, en ik sta er u borg voor, dat hij goed zal oppassen. Ik ben blijde, dat hij op eene eerlijke wijze aan den kost tracht te komen.’

{==682==} {>>pagina-aanduiding<<}

Hm! dacht ik, eene mooije eerlijke wijze! Mij voor f 50-: op te ligten! - Maar ik durfde niets zeggen, en wist niet, hoe ik het had.
‘Gij zoudt mij vooraf een gulden of tien moeten ter hand stellen, die ik noodig heb, om hem u te leveren.’
‘En alzoo goed geld naar kwaad geld gooijen, Mijnheer?’
‘Anders zijt gij stellig uwe f 50-: kwijt.’
Hoe meer ik den Advocaat aanzag, hoe meer ik mij overtuigd hield, dat hij, en niemand anders op de wereld, mijn Ondermeester was. Ik begon nu te begrijpen, dat de gansche historie eene kool was, die hij mij stoofde. Ik vatte eindelijk moed, en deelde hem dit vermoeden mede. Onder het spreken werd ik boos, en wel zoo, dat ik hem ronduit verweet, dat hij mij had opgeligt, en niemand anders; dat die gevraagde tien gulden eene nieuwe proef op mijne ligtgeloovigheid waren, enz.
Hij sprak geen woord, maar schelde. Een knecht kwam binnen.
‘Smijt mij dien brutalen Schoolmeester eens uit de deur!’ luidde het bevel.
Of ik al sprak en schold en bad en vergeving vroeg, alles door elkander, het baatte mij niets. De knecht was veel sterker dan ik, en - in een oogenblik stond ik op straat.
Daar stond ik, ziedende van toorn, in den avond, midden in het groote Amsterdam, daar geheel onbekend. Wat zou ik beginnen? Nog stond ik besluiteloos daar, toen de voordeur van No. 160 weêr openging en een knecht naar mij toekwam.
‘Mijnheer heeft medelijden met u, mijn vriend,’ zeide hij, ‘en gelast mij, u te vragen, of ik u naar uw logement zal brengen?’
‘Wat medelijden, Satanskind!’ graauwde ik hem toe, en bekeek hem even bij het licht eener lantaarn. Het was de Ondermeester in een' knechtsrok! Ik wilde voort. Hij hield mij tegen.
‘Een enkel woord slechts, Meester!’
‘Ik ben genoeg het slagtoffer,’ antwoordde ik kortaf, en wilde voort.
‘Ook niet over de f 50-:?’
Daar schoot mij in, dat, als het waarlijk eene grap van den Advocaat was, hij mij misschien de f 50-: wel terug zou geven.

{==683==} {>>pagina-aanduiding<<}

‘Hebt gij de armenrekening geheel vergeten?’ ....
Om kort te gaan, ik ging weder naar binnen; de Advocaat deed mij nederzitten, en zeide: ‘Ik was de Ondermeester; hier zijn uwe f 50-: De grap heeft mij veel vermaak gegeven. Ik ben u daarvoor erkentenis schuldig.’
Hij overhandigde mij eene fraaije tabaksdoos. Binnen in het deksel stond:

Geen mensch, hoe snedig hij ook zij, 
Is voor bedrog van schalken vrij, 
Gij zaagt het in uzelven hier; 
Denk altijd aan den winkelier! 

‘En nu blijft gij bij mij, Meester, zoo lang gij verkiest. Morgen gaan wij zamen de merkwaardigheden dezer stad bezien. Vergeef mij, bid ik, dat ik mij ten uwen koste vermaakt heb, en laat ons van het voorgevallene geen woord meer spreken.’
Ik stond als versuft. ‘Ik ben radicaal genezen,’ was alles, wat ik zeide. En dat was ik inderdaad. Maar het geval had mij de aangename kennismaking bezorgd van den vrolijken van m.; eene kennismaking, van welke ik naderhand meermalen genoegen heb gehad, en die mij sedert in een paar gevallen meer voordeels heeft aangebragt, dan het driedubbele mijner f 50-: Het zou onedelmoedig geweest zijn, na dezen afloop nog wrok te koesteren.
Ik heb verhaald, vrienden! De beurt is bij de volgende gelegenheid aan den Doctor.
‘Ik wist niet, Meester! dat gij ooit zoo onbesnoeid beet genomen waart,’ zeide de Notaris.
‘Tien klanten gaf ik voor zulk eene grap!’ zeide de Doctor.
Maar de Predikant zeide: ‘Vrienden! het verhaal van den Onderwijzer moge ons leeren, nooit voorbarig in ons oordeel te zijn; het doe ons zien, dat vaak gevoelige lessen noodig zijn, om ons onze verkeerdheden te doen afleggen; en dat hij er wél aan toe is, die leeren wil, waar te leeren valt.’
Hier nam het gesprek eene andere wending.

-rz-
-rz-


{==684==} {>>pagina-aanduiding<<}

Eene kleine bijdrage tot het reeds geleverde aangaande sir Walter Scott.

Kort nadat ik, in No. VII, IX en X van de Vaderlandsche Lettereefeningen voor het loopende jaar 1837, met belangstelling gelezen had, wat de beroemde Engelsche Schrijver Sir walter scott van zijnen eigen' kinderlijken leeftijd opgeteekend heeft, vond ik in zeker werkje van Sir bazil hall, betiteld Schloss Hainfeld, (*) (in het Fransch vertaald door den Heer j. cohen) nog iets aangaande den grooten Romanschrijver, hetwelk ik meende een aangenaam toevoegsel tot het reeds medegedeelde te zullen zijn; te meer omdat het den brandenden ijver van den jeugdigen Schrijver of Dichter voor al wat de Letteren betreft doet kennen. - Ziet hier het bedoelde.
Omtrent het jaar 1793 drong het vreemdsoortige dichtstuk, de Leonore van burger, in Schotland door, en eene proza-vertaling van hetzelve werd gelezen ten huize van den beroemden dugald steward, in tegenwoordigheid van Miss cranstown, eene welonderwezene Dame, die eene groote vriendin was van walter scott. Zoodra de gelegenheid zich daartoe voordeed, beschreef gemelde Dame het zonderlinge werk aan den jeugdigen Dichter. Zijne levendige verbeeldingskracht geraakte in vuur door de menigte onzamenhangende beelden en de verrassende omstandigheden, welke in het genoemde dichtstuk voorkomen, en hij rustte niet, eer hij, met behulp van Grammatica en woordenboek, zoo ver gekomen was, dat hij het in het oorspronkelijke kon bestuderen. Aangemoedigd door zijne vriendin, en geene moeite ontziende, gelukte het Sir walter na verloop van eenige weken, den zin wél te verstaan, en zelfs eene berijmde vertaling van het dichtstuk te vervaardigen.
Op zekeren morgen te half zeven ure werd Miss cranstown door hare kamenier gewekt, met de boodschap, dat de Heer scott op haar wachtte en haar terstond verlangde te spreken. Vol nieuwsgierigheid naar de reden van dit zoo vroegtijdig bezoek, stond Miss cranstown haastig op, kleedde zich een weinig aan, en ging naar beneden. Daar vond zij Sir walter met zijn geschreven opstel in de

{==685==} {>>pagina-aanduiding<<}
hand, die haar dringend verlof verzocht, het haar voor te lezen. Zij aarzelde niet, een tostemmend antwoord te geven, en luisterde met de grootste aandacht en belangstelling. Hoe verheugd was de Dichter, toen hij door zijne vriendin zijn werk hoorde prijzen! Gewillig stemde hij in haar verzoek, om het Manuscript eenige dagen te mogen houden, ten einde het nog eens oplettend te doorlezen. Hij wilde het haar laten tot dat hij terug zou zijn van een' uitstap, dien hij ging doen, naar het buitenverblijf, waar zich op dien tijd de jonge Dame bevond, aan welke hij het hof maakte.
Zoodra walter scott vertrokken was, haastte Miss cranstown zich, een plan ten uitvoer te brengen, dat in haar opgekomen was, terwijl de Dichter vol geestdrift haar zijn werk voorlas. Zij liet, namelijk, de vertaling van Leonore drukken; doch de oplage moest van weinige exemplaren zijn, en een derzelven van zeer fraai papier en op het pracht- en smaakvolst ingebonden. Binnen ettelijke dagen zag zij aan haar verlangen voldaan. Nu werd het fraaije exemplaar netjes ingepakt en aan Sir walter gezonden. Hij ontving het, terwijl al zijne toenmalige huisgenooten met hem zamen vergaderd waren; een ieder was verlangend te weten, wat het pakket behelsde; maar niemand was meer verbaasd dan scott zelf, toen hij voor het eerst iets van zijn werk in druk onder de oogen kreeg. Die verbazing te ontveinzen, en een geheim van de zaak te maken, zou onmogelijk zijn geweest. De Dichter werd dan ook gedrongen, het gezelschap met zijne Leonore, die nog niemand ooit had hooren noemen, bekend te maken, en nieuwe loftuitingen waren het welverdiende loon, dat hij ontving.
Aangenaam zou het ons zijn, hierbij te kunnen voegen, dat 's jongelings erkende bekwaamheden hem de gunst van het meisje, dat hij beminde, hadden doen verwerven; dan dit is het geval niet geweest; zij bleef ongevoelig genoeg voor zijne verdiensten, om hem hare hand te weigeren. Intusschen werd door hetgeen wij verhaald hebben de band der vriendschap tusschen Sir walter en Miss cranstown nog mauwer toegehaald. Het schijnt, dat hij aan haar de ontwikkeling zijner geestvermogens en de verfijning van zijnen snaak grootelijks verschuldigd is. Na haar huwelijk met den Duitschen Graaf purgstall, die het Slot Hainfeld in Neder-Stiermarken bewoonde, heeft zij Grootbrittanje

{==686==} {>>pagina-aanduiding<<}
voor altijd veriaten, doch is nog vele jaren in briefwisseling gebleven met walter scott.

Martin vindt zijn' meester.

Altijd genegen talenten te erkennen, waar wij ze vinden, bij den vreemdeling zoo wel, als bij den landgenoot, stemden wij volgaarne in met den roem, door eenen martin, als wildebeestentemmer, verworven. Maar ook hier bemerkten wij weldra, met leedwezen, die overdrijving ter gunste van uitlanders, het zwak van een aanzienlijk deel onzer medeburgers, wie het aan nationaal gevoel schijnt te ontbreken, en hen aan Sieur martin eene hulde deed bewijzen, welke ons de grenzen der waarheid scheen te overschrijden. Immers, op de keper beschouwd, wat toch zagen wij hem verrigten? Wij zagen hem, uitsluitend, eene Hyena mishandelen, in den gevangen staat, naar het ons toeschijnt, niet veel geduchter dan een groote, booze Hond, dien wij vaak als een slaaf aan 's meesters voeten zien kruipen; - wij zagen hem manoeuvreren met eene kleine, door ouderdom half verlamde Leeuwin; - voorts nog met een' Heereveenschen (*) Tijger sollen, dien hij, zoo wij wél onderrigt zijn, van de geboorte af aan behandeld en als 't ware afgeregt heeft. Over geen' zijner Leeuwen, over geen' zijner overige Tijgers, Panthers of Luipaarden, of eenig ander voorwerp zijner schoone Menagerie, vertoonde hij ons eenig meesterschap, of zelfs met hen eenige opmerkelijke gemeenzaamheid. Deze bedenking, of, zoo men wil, deze twijfel aan dat zoo hoog opgevijzelde meesterschap over het gedierte des wouds, ontving bevestiging en versterking door een berigt uit Frankfort, in het Frankfurter Konversationsblatt van 10 Sept. 11., rakende eenen landgenoot, anthonij van aken, hetwelk, behelst het waarheid, (en geen Duitscher zal zich wel aan overdrevene vooringenomenheid omtrent eenen Nederlander schuldig maken!) schijnt te bewijzen, dat deze
onverschrokken Man den Sieur martin te boven streeft in het dusgenoemde meesterschap over woeste woudbewoners. Dus luidt hetzelve:

{==687==} {>>pagina-aanduiding<<}

‘Onder het bezienswaardige, hetwelk ons de Kermis aanbiedt, verdient de Menagerie van van aken roemvolle vermelding. De Europesche vermaardheid, welke zich deze even zeldzame als uitgezochte verzameling van dieren heeft verworven, verzekert haar van de welverdiende deelneming des publieks. Meer nog evenwel, dan de beesten zelve, onder welke zich de door zijne grootte en schoonheid uitmuntende Leeuw en de, thans dragtige, Koningstijger, welke wij, in spijt van derzelver elkander vijandige natuur, hier vreedzaam bijeenvinden, onderscheiden, trekt het elks bewonderende opmerkzaamheid, hoe ook hier de mensch zijn meesterschap over het woeste dierenrijk kenbaar maakt, en zelfs de wildste roofdieren aan zijnen magtigen wil weet te onderwerpen. De Heer van aken heeft ons het bewijs geleverd, dat ook hij dezelve wist te temmen. Op het daartoe ingerigte tooneel zien wij hem het ontembaarste gedierte in de veelvuldigste houdingen en toestanden aan ons vertoonen. Wie ooggetuige was van zijne, door meesterlijke afregting, verbazingwekkende handelingen met den Amerikaanschen leeuw, met den Koningstijger en met de twee luipaarden; wie gezien heeft, hoe deze bloeddorstige dieren, door middel van de zweep tot hunne natuurlijke wildheid teruggebragt, zich evenwel gedwee aan den wil huns betemmers onderwerpen; wie de herschepping der Hyena in een' Herdershond heeft aanschouwd, dien verwondert het niet meer, dat den Heer van aken door den Keizer van Rusland, bij Ministerieel bevelschrift, vergund werd, in de wouden van Bialystok wild gedierte te vangen,’ enz.

Een wenk over hondsdolheid, enkel door het speeksel medegedeeld.

Een, vooral uit een geneeskundig oogpunt, hoogst opmerkenswaardig geval is vóór eenigen tijd in de gemeente St. Genis Laval, in Frankrijk, gebeurd. Een jongman van zeventien jaren bezat een hondje, dat hij dikwijls liefkoosde. Vóór ongeveer zes weken was dit dier verdwenen, zonder dat men van hetzelve iets vernemen kon, toen deszelfs eigenaar, op den 5 Junij dezes jaars, plotseling door teekenen

{==688==} {>>pagina-aanduiding<<}
van watervrees aangetast werd en ook aan dezelve overleed. Nimmer had de hond hem gebeten, en men kan het voorval niet anders uitleggen, dan door aan te nemen, dat het speeksel (de salivatie) van het dier hem aangestoken hebbe.

Ingrediënten van een hedendaagsch tooneelstuk.

Prachtige schermen, rijke kleedij, schitterende monteringen, branden, springende fonteinen, Bagchanalen, wapenschouwingen, gevechten, bestormingen, kerkers, openbare strafoefeningen, kroegen, paleizen, hutten, zegepralen, moorden, duëls op leven en dood, - niets van dit alles ontbreekt, of mag thans ontbreken, in één zelfde Drama; gelijk het dan ook vereenigd wordt gevonden in een nieuw Monsterstuk van dien aard, getiteld: La Guerre des Servantes, hetwelk thans de verrukte Parijzenaars, met eene stoomdrift van wie weet hoeveel paardenkrachten, onwederstandelijk naar den Schouwburg drijft!

Keizer Frans en zijn leermeester.

Graaf hohenwart, die als Aartsbisschop van Weenen stierf, was, nog Kanunnik zijnde, Onderwijzer van den Kroonprins frans geweest, en werd, na deszelfs meerderjarigheid, Bisschop van St. Pölten. Keizer frans hing, tot dankbare herinnering aan dezen zijnen Leermeester, deszelfs beeldtenis in een zijner vertrekken. Toen de Kardinaal migazzi, Aartsbisschop van Weenen, gestorven was, kwam hohenwart naar de residentie, om de kerkelijke rouwfeesten bij te wonen. Hij bezocht den Keizer, en was aangenaam verrast, zijn portret bij hem te vinden. De Keizer bemerkte het, en vroeg, op het schilderstuk wijzende: ‘Wie denkt gij wel, dat dit is?’ Met een' glimlach antwoordde hohenwart: ‘Vergis ik mij niet, zoo is dit de Bisschop van St. Pölten.’ - ‘Neen,’ hernam frans, ‘dat hebt ge mis; het is de Aartsbisschop van Weenen.’ En met deze woorden was den verrasten Graaf zijne verheffing aangekondigd.






{==689==} {>>pagina-aanduiding<<}

Mengelwerk.

Redevoering, over de verpligtingen, aan den beeldenden kunstenaar, als werkzaam lid der maatschappij, verschuldigd.

Door J. van Harder wijk, Rz. Secretaris des Genootschaps. (*)

Wanneer wij eenen opmerkzamen blik werpen op de maatschappij, in welke wij leven, en derzelver werkzame leden met oplettendheid gadeslaan, zoo als zij zich beijveren, om aan hare algemeene of meer bijzondere belangen bevorderlijk te zijn, vooral wanneer zulks voortvloeit uit het ware en reine beginsel, om, daar een en dezelfde band allen vereenigt, en allen meerder of minder elkander behoeven, nut, beschaving, kunstzin, en alles, wat goed en edel kan genoemd worden, te verspreiden; hoe velen ontwaren wij dan niet, die de zuilen heeten mogen, waarop het gebouw van maatschappelijken bloei, inwendige welvaart en zedelijke beschaving rust, en die uit dien hoofde de hoogachting en goedkeuring hunner medeburgers en tijdgenooten overwaardig zijn! Hier zien wij edelen, die voor het welzijn van geheele bevolkingen waken; dáár vereenigingen van ijverigen en schranderen, aan wie de belangen van handel, nijverheid en volksvlijt ter harte gaan; elders verdienstelijke mannen, die zich aan de opvoeding, vor-
{==690==} {>>pagina-aanduiding<<}
ming en zedelijke verbetering der jeugd en der menschheid in het algemeen toewijden; overal zien wij duizenden, in stand en beroep, of in den werkkring, waarin zij overigens geplaatst zijn, met belangstelling en geestdrift in het heil van anderen en het geluk der maatschappij bezig. Zijn al deze verschillende betrekkingen, waarin zoo velen arbeiden, de schakels van de groote keten, die alles te zamen hecht, en waardoor de raderen, die het wezen der maatschappij in stand houden, worden in beweging gebragt; onder alle deze is voorzeker die des kunstenaars van geene geringe aangelegenheid.
Er is reeds duizende malen gesproken over het nut, hetwelk de beoefening der kunsten aanbrengt, en wij behoeven dus van de burgerlijke en zedelijke noodzakelijkheid des bestaans derzelven niet te gewagen. Hoe kunsten en wetenschappen den mensch beschaven en veredelen, het gevoel voor het schoone bij hem opwekken en verfijnen, en hem vatbaar maken voor alle die indrukken, die op zijn hart en zijne zedelijke gesteldheid weldadig werken kunnen, - dit alles is door bekwame pennen, op verschillende wijze, doeltreffend en overtuigend aangewezen, en daarbij niet onopgemerkt gelaten, in welk eenen edelen werkkring zich de kunstenaar, de beoefenaar van het schoone, tot nut van anderen beweegt. Of zijn, M.H., bij gelegenheid der drie voorgaande feestvieringen, ons zelfs niet hier, als in een schoon geheel, door geachte sprekers, verdienstelijke leden onzes Genootschaps, de belangrijke verpligtingen, die op den Schilder rusten, en de edele stand, dien hij bekleedt, voorgesteld? Hoorden wij, hoe hij door zijne kunst het goede en schoone bevorderen (*), hoe hij naar waarheid in zijne kunstvoortbrengselen streven moet (†), en welk eene hooge roeping hij in de rij der

{==691==} {>>pagina-aanduiding<<}
beeldende kunstenaren te vervullen heeft (*); het is dan, bij eene gelegenheid als deze, en in een Kunstgenootschap, waar de geheele omvang der werkzaamheden van den beeldenden kunstenaar niet te dikwerf en duidelijk genoeg kan worden voorgesteld, zoo ik meen, niet onbelangrijk, eens meer opzettelijk na te gaan, wat van ons jegens den beeldenden kunstenaar gevorderd wordt. Toonde ik, M.H., toen ik vóór vier jaren de eer had onze feestviering te besturen, de betrekking aan, waarin de Schilderkunst tot de vaderlandsche Geschiedenis staat (†), en deed ik toen zien, hoe deze edele kunst medewerkt, om alles, wat het vaderland en deszelfs heldenroem betreft, te verhoogen en uit te breiden; de betrekking, waarin de Schilder tot de Maatschappij staat, moet vooral ook niet uit het oog verloren worden. Of zou hij een minder achtingwaardig voorwerp zijn, dan zoo vele duizenden, die door hunne daden en handelingen den lof der weldenkenden en braven inoogsten? Neen! de kunstenaar moet zich onder de groote menigte van werkzaam nuttig handelende leden der maatschappij niet verliezen. Wij zouden den kunstenaar onregt aandoen, wanneer wij hem niet op dat standpunt plaatsten, waarop hij zoozeer verdient verheven te zijn. De taak dan weder op mij genomen hebbende, om het woord tot deze geëerde Vergadering te voeren, kwam het mij niet ongepast voor, haar, in eenige losse trekken, een en ander over deze genoemde betrekking voor te stellen. Ik wensch dus tot
haar te spreken over de verpligtingen, aan den beeldenden Kunstenaar, als werkzaam Lid der Maatschappij, ver-
{==692==} {>>pagina-aanduiding<<}
schuldigd. Hoort mij, M.H., met eenige belangstelling; en, terwijl gij ook ditmaal mij uwe welwillende en toegevende aandacht niet onthouden zult, zoo moge dit uur niet geheel der plegtigheid, die wij vieren, onwaardig ten einde worden gebragt!

Zonder, M.H., hier in het onderzoek te treden, welke kunsten al dan niet onder de beeldende kunnen gerangschikt worden, zij het thans genoeg, dat wij hier uitsluitend den teekenaar en schilder bedoelen, terwijl wij ons hem, als lid der maatschappij, voorstellen als den man, die in al zijne handelingen en gedragingen al dat zedelijk goede, deugdzame en verdienstelijke in zich vereenigt, waardoor alleen ieder mensch, wie hij ook zijn moge, op de hoogachting zijner medemenschen rekenen mag. Wanneer wij u dan den teekenaar of schilder van een zedelijk gedrag en edel karakter, als werkzaam lid der maatschappij, zullen voorstellen, dan willen wij zijne werkzaamheden beschouwen met betrekking tot opvoeding en beschaving; met betrekking tot de vermeerdering van anderer maatschappelijk genoegen, en met betrckking tot den roem van het land, waarin hij woont. Ontwikkelen wij kortelijk deze drie hoofdpunten.
Hangt van opvoeding en beschaving zoozeer het welzijn der maatschappij af; zien wij den onkundigen, den ruwen mensch niet zelden zich overgeven aan zedelooze en ondeugende handelingen, daar zijn hart minder vatbaar en geopend is voor de werking van het goede, ware en verhevene: de kunsten kunnen hierin edelaardig voorzien, daar zij zoo wel de aangenaamste bezigheid verschaffen, als een waar beschaafd genot opleveren. De Oudheid wijst ons hiervan reeds belangrijke voorbeelden aan. Solon, onder anderen, zag met weêrzin de ledigheid der Atheners, wekte daarom het volk tot de beoefening der kunsten op, en gaf dienaangaande zoodanige wetten, waardoor hij trachtte voor te komen, dat de jeugd in eene kunstelooze onwetendheid werd op-
{==693==} {>>pagina-aanduiding<<}
gevoed. (*) En, M.H., behoort het thans, nu zoo veel aan de opvoeding der jeugd wordt te koste gelegd, en zelfs de verdienstelijke Maatschappij: tot Nut van 't Algemeen, de Teekenkunst van hare bemoeijingen niet uitsluit, - behoort het thans tot de vereischten eener beschaafde opvoeding, zijne kinderen in dezelve te doen onderwijzen; in welk eene belangrijke betrekking treedt dan de kunstenaar, als werkzaam lid der maatschappij, niet op! Aan hem wordt een gedeelte der opvoeding toevertrouwd. Het bestaat niet alleen, om der jeugd die handeling van krijtpen of penseel te geven, waardoor zij eenige omtrekken of afbeeldingen van natuur of kunst leere vervaardigen. Zoo klein, zoo bekrompen, M.H., is des Schilders werkkring niet! Een hooger doel zweeft hem bij zijn onderrigt voor oogen. Het gevoel voor het schoone, door waardige vormen en voorstellingen, op te wekken, die zedelijke indrukken in het gemoed daar te stellen en achter te laten, dit behoort tot zijne edele bemoeijingen. Hij weet het, hoezeer eene tijdige beschaving
des gevoels eenen beslissenden invloed op het gansche leven heeft; en daarom ontwikkelt hij al de sluimerende krachten van den geest, om ze te doen medewerken tot een en hetzelfde verheven doel. De Schilder vormt alzoo den smaak der jeugd; is werkzaam, om aan dezelve de nuttigste bezigheid te verschaffen; oefent het oog voor eene juistere beschouwing der natuur, en wekt vooral daardoor het hart tot de verhevenste gewaarwordingen op, die hetzelve van het zienlijke tot het onzienlijke verheffen; die den kring der jeugdige genietingen verbreeden, den weg ter veredeling ontsluiten, en alzoo eenen belangrijken invloed op de zedelijke volmaking der menschen oefenen. De uren, aan eigene kunstoefening ontwoekerd, besteedt dus de Schilder aan een gedeelte der belangrijkste taak, van welker getrouwe vervulling zooveel voor de maatschappij

{==694==} {>>pagina-aanduiding<<}
afhangt. En, schoon hij, als lid der maatschappij, ook in zijnen stand die onafhankelijkheid wenscht te genieten, die hem, bij het bezit van tijdelijke voordeelen, vrij kan doen werken, is hij er vreemd van, zijne kunst ten dienste der weelde te verlagen, of zich te verkoopen aan de grilligheden van eenen wispelturigen modegeest. Zoo beschouwt hij zijn onderrigt niet als gewoon bedrijf of handwerk, maar slaat bij zijne kweekelingen aanleg en talenten gade, en vereenigt met hetzelve al die teregtwijzingen en opleidingen, die, al ligt het ook niét in de bestemming des leerlings om tot Schilder gevormd te worden, voor zijne opvoeding en beschaving, door de Teeken- en Schilderkunst, dienstbaar zijn kunnen. De les van den grooten leonard da vinci staat hem steeds voor oogen: dat vooral bij het onderwijs niet moet verzuimd worden de opmerkzame beschouwing der Natuur, het onderzoek der Geschiedenis, en het bestuderen van zoodanige geschriften, welke juiste denkbeelden van het ware schoon en het wezen der kunst geven kunnen. Zietdaar, M.H., den Schilder, als lid der maatschappij, met betrekking tot opvoeding en beschaving! Staat hij niet op dezelfde rij met die achtingwaardige mannen, aan wie de veredeling van den smaak en de zedelijke vorming der jeugd is toevertrouwd? Is hij het niet, die aan zoo vele andere studiën de behulpzame hand biedt? Of komt zijn onderwijs niet den natuuronderzoeker, den bouwkunstenaar, den sterrekundige, den krijgsman te stade? Voorzeker! den kunstenaar, met de hemelsche gaven der kunst begiftigd, komt eene waardige plaats toe onder de leeraars en opvoeders des volks, daar hij den smaak en de liefde voor het goede en heilige, voor het schoone en verhevene, in aller harten weet op te wekken. Werkt alzoo, Toehoorders! de Schilder aan opvoeding en beschaving belangrijk mede; als werkzaam lid der maatschappij doet hij niet minder ter verhooging van het kunstgenot zijner
medeleden en tijdgenooten. Beschouwen wij hem verder ook in deze betrekking.

{==695==} {>>pagina-aanduiding<<}

Is het loffelijk en prijselijk, in onderscheidene inrigtingen tot nut van anderen werkzaam te zijn; is het hoogst verdienstelijk, door het verspreiden van belangrijke lettervruchten, den geest te verrijken en den smaak te verfijnen; heeft men aanspraak op de erkentenis van alle beoefenaars van kunsten en wetenschappen, wanneer men nijverheid, kennis en beschaving voorstaat en aankweekt, en hierdoor het beschaafd genot zijner medemenschen verhoogt; wordt dat genot opgewekt door den dichter, wanneer zijne goddelijke Muze voor natuur, godsdienst en vaderland zingt; bevordert de toonkunstenaar hetzelve door de roerende en treffende harmonie der klanken: zonder, M.H., thans te spreken over den invloed, dien de tijdgeest op de meerdere of mindere beoefening van deze of gene kunst uitoefent, zeker is het, dat de beeldende kunstenaar, de Schilder, belangrijk bijdraagt tot de verhooging van anderer maatschappelijk genoegen. Ziet, Tochoorders, den Schilder, als hij, in zijne werkplaats gezeten, met den tooverstaf der kunst, het doek of paneel aanrakende, de wonderen van zijn scheppend vermogen op hetzelve verrijzen doet! Hier maalt hij ons de stille natuur in al hare schoonheid. Het bevallige landschap, schoon gedaagd, levendig gestoffeerd, vol waarheid en uitdrukking, boeit en verrukt ons. Daar stelt hij lucht en zeeën in hare ruwheid en woestheid ons voor oogen. Het natuurtooneel, waar zwarte donderwolken het daglicht doen tanen, waar hemelhooge golven dood en verwoesting dreigen, verbaast en ontzet ons. De Schilder wenkt, en de tafereelen der geschiedenis staan ons voor oogen; de helden der oudheid, met de lauweren des onsterfelijken roems gekroond, wekken onze bewondering; de edelen en weldoeners des menschelijken geslachts treden voor ons op, en dankbaarheid en eerbied vervult onze harten; en wie, van echt kunstgevoel doordrongen, het heiligdom des kunstenaars binnentreedt, hij moet erkennen, dat zijn genot veredeld wordt en verhoogd. Getuigt het, M.H., die, te
midden van zoo vele belangrijke betrekkingen,

{==696==} {>>pagina-aanduiding<<}
waarvoor gij leeft en werkt, u bij den Schilder en zijne kunst verpoost! Is hij het niet, die uwe zinnelijke en zedelijke genoegens verhoogt? Dankt gij hem niet zoo vele uren, ter vermeerdering en verheffing van uwen kunstsmaak doorgebragt? Niet, dat zich zulks alleen zoude bepalen tot de bloote aanschouwing zijner kunsttafereelen, - neen! zij leiden u verder. Zij leiden u in het gebied van schoonheid en zedelijkheid. Hare eigenschappen, hare waarheden roepen zij u voor den geest. De Schilder wordt voor u geschiedschrijver en zedeleeraar. En zijn dan niet al zijne tafereelen gelijk aan die, waarvan, volgens den geleerden Abt du bos, aristoteles spreekt, ‘dat er schilderijen zijn, meer bekwaam om de zedelijkheid op te wekken, dan de voorschriften der wijsgeeren’ (*); wanneer eene reine verbeelding, waarheid en deugd het penseel des Schilders besturen, dan zijn allen toch in staat, om het schoonheidsgevoel bij ons op te wekken en te veredelen.
En nu heb ik, M.H., nog niet gesproken van het genoegen, dat de Schilder zoo velen kunstbeminnaren aanbrengt, die uit echt kunstgevoel zich zijne tafereelen aanschaffen en in derzelver beschouwing zich dagelijks verlustigen. Of zal ik gewagen van het genot, hetwelk de Schilder te midden van de wederwaardigheden des levens ons verschaft? Als de dierbaren en vrienden, die met ons leefden, en aan wie ons hart zoo zeer gehecht was, ons ontzinken; als de echtgenoot de gade, het kind de moeder, de ouders het overdierbaar kroost ten grave brengen; als met den laatsten ademsnik niets van de levende vormen meer overblijft; als, bij de teederste liefde en herinneringen, de tijd de voorstelling van het gelaat en de blikken der genen, die ons zoo lief waren, langzaam uit ons geheugen wischt: dan is het de Schilder, die eene zaligheid, eene weemoedige blijdschap opwekt, die alleen gevoeld, niet beschreven kan worden.

{==697==} {>>pagina-aanduiding<<}
Dan geeft hij, daar hij als een andere prometheus zijne afbeeldingen bezielt, de ouders aan de kinderen weder. De ontroostbare echtgenoot ziet de dierbare gade voor zich. Hij wekt ze, als 't ware, uit den dood op. Hij geeft het zachte oog, den welsprekenden mond, het lieftalig wezen, den gullen lach, het aanminnig voorkomen der dierbare afgestorvenen door zijne schepping terug, en de wonderen van zijne kunst verzachten den rouw, die zoo diep het harte heeft doorwond. Ja, zoo de kracht en gloed van den Redenaar het gemoed treft en schokt, de Schilder staat met zijne kunst hierin voor 't minst met hem gelijk; en onwedersprekelijk is daarom het gezegde van den grooten redekunstenaar, den welsprekenden quintilianus, dat de kunst des Schilders zoodanig tot het binnenste doordringt, dat ze somtijds de kracht der welsprekendheid schijnt te overtreffen. (*) Vaak verschaft ons dan de Schilder een genot, dat geen ander, geen redenaar, geen dichter, geen leeraar schenken kan.
Verhoogt de Schilder zóó het genot van anderen, als werkzaam lid der maatschappij is zijne betrekking, ter verbreiding en verhooging van den roem van land en volk, hoogstbelangrijk. Dit is het derde punt onzer beschouwing.
Over de waarde of onwaarde van den roem zijn meermalen vele denkbeelden geopperd en ontwikkeld. Alle eer en goedkeuring, alle roem van anderen als ijdel en nietig te beschouwen, is strijdig met dat edel zelfbewustzijn, dat betamelijk gevoel van eigenwaarde, dat zoo zeer vereischt wordt om iets edels te verrigten, en hetwelk alleen groote karakters ontwikkelen kan. Roem (lazen wij daarom elders teregt) moet echter het doel niet zijn, dat wij beoogen; maar wij behoeven vereering, opdat wij onszelven schatten en erkennen zouden. En, M.H., hebben wij Nederlanders reden, om roem te dragen op zoo veel geleerden en dichters, redenaars

{==698==} {>>pagina-aanduiding<<}
en staatslieden, die als opbouwers onzer taal en letterkunde zich hebben onsterfelijk gemaakt; het is te betreuren, dat de buitenlander dien roem verduistert, of ons denzelven onthoudt. Wij, wie het ook vermoge, wij kunnen omtrent onzen volksroem niet onverschillig zijn. Het streelt ons daarom, dat wij zoo vele voortreffelijke mannen onze landgenooten noemen kunnen; wij zijn er trotsch op, te kunnen zeggen:

Eer nog corneille's Cid de waereld mogt bekooren, 
Was hier, in Nederland, het treurspel al herbooren; 
Reeds bloeyden vondel, hooft met roem in d'Amstel-stad, 
Toen Vrankrijks schouwtooneel nog geen rotrou bezat; (*) 

wij zijn niet ongevoelig voor de eer, dat de vreemdeling, uit het zoogenoemde middelpunt der beschaving, zich naar ons land begeeft, om in hetzelve de beschaving te leeren kennen, en het onderwijs, bij onze lagere volksklassen aangewend, voor zich ten voorbeelde te nemen. Maar, hoe weinig wordt onze letterkundige en wetenschappelijke roem buiten de grenzen des vaderlands gekend of gewaardeerd! De onbekendheid met onze taal, onkunde, partijdigheid en blinde eigenliefde verhinderen, dat die roem verder doordringe: en daarom zijn de gloeijende zangen onzer dichters, de scherpzinnige navorschingen onzer geleerden, de wegslepende meesterstukken onzer redenaars, buiten ons vaderland, doorgaans toonen en stemmen, in eene woestijn uitgegalmd. Doch verheffen wij ons, T.H.! De Schilderkunst heeft het lot nimmer te vreezen, van als een verlatene of onopgemerkte te zullen omdolen. De Schilder spreekt eene taal, die aan den Theems en de Newa, aan de Seine en de Elbe verstaan wordt. Hij breidt den volksroem uit. Als de zege onzer wapenen, de moed onzer dapperen den vreemdeling verbaast, dan is de Schilder bezig, de roemwaardige feiten af te malen, dezelve der wereld te verkondigen en aan de vergetelheid te ontrukken. Als

{==699==} {>>pagina-aanduiding<<}
in de kunstgalerijen des vreemdelings deze meesterstukken prijken, en de voorstelling van dezelve op de rollen der schildertafereelen staat aangeteekend, dan behoeft de veder der Geschiedenis dezelve niet te beschrijven: de zinnelijke voorstelling, door vormen en verwen, spreekt luider en krachtiger, dan de onbezielde letter op het koude historieblad. Onopgemerkt moge de Schilder onder de bedrijvige menigte der maatschappij zich mengen; onder die menigte, M.H., bevindt hij zich, die den vaderlandschen roem handhaaft, en daarstelt, wat de eer der natie verheffen kan. Laatdunkendheid, eigenbelang en laster mogen de eer onzer Schilders bezoedelen, hunne verwentaal is oorspronkelijk, natuurlijk en waar, en daardoor vooral verhoogen en verbreiden zij den Nederlandschen naam. Daarom prijken hunne kunsttafereelen in de galerijen der magtige Newa-stad; daarom versieren zij de vorstelijke paleizen aan de Spree; daarom worden zij bewonderd in de zalen, die ons de kunsteeuw van lodewijk den XIV herinneren; daarom hecht men buitenslands toenemende waarde aan die kunstgewrochten onzer landgenooten, en worden duizenden besteed, om de kleinooden der Hollandsche schilderschool te bezitten; daarom..... Maar waartoe meer? De Schilder, die met ons in dezelfde maatschappij leeft en werkzaam is, is de kunstenaar, die onze vrijheidsliefde, onze eendragt, onzen heldenmoed, onze standvastigheid, onze vorstenliefde, door Europa bewonderd, overbrengt en vermeldt aan meer dan één werelddeel.
Zietdaar den beeldenden kunstenaar in zoo vele belangrijke betrekkingen beschouwd, zoo als hij opvoeding en beschaving bevordert, anderer maatschappelijke genoegens verhoogt, en den roem des vaderlands uitbreidt. Noemt gij hem geen waardig lid der maatschappij? Zijn wij aan hem geene hoogachting en erkentenis verschuldigd? Voorzeker! wij willen die offers, te zijner eer, ontsteken. Maar wissel gij, zielverheffende Toonkunst! mijne rede af. Ook uwe overal verstaanbare taal spreekt tot het hart. Stem ons tot het edele en ware, opdat

{==700==} {>>pagina-aanduiding<<}
wij van het altaar der kunst den zuiveren wierook, ter eere des Schilders, rijzen doen!

Zoo hebben wij ons dan den Schilder in zijne betrekkingen als lid der maatschappij voorgesteld. Is hij dat in en voor dezelve, wat wij zagen, zouden er dan geene verpligtingen op ons rusten, die wij jegens hem hebben te vervullen? Het is waar, die toegenegenheid, bescheidenheid en welwillendheid, die wij alle onze medemenschen in het maatschappelijk verkeer moeten betoonen, zijn wij gehouden ook hem te bewijzen; maar zouden er geene meer bijzondere verpligtingen van ons jegens den beeldenden kunstenaar worden gevorderd? Buiten twijfel, hij verdient bij uitnemendheid onze hoogachting, vereering en aanmoediging.
Of zouden wij hem niet hoogachten, wien wij mede een gedeelte der jeugdige opvoeding toevertrouwen? Wij zijn toch te omzigtig, te welberaden in onze keuze, om een' anderen daartoe te kiezen, dan hem, die door zedigheid en beschaafdheid waarlijk die hoogachting verdient; en is hij de man niet, die, in onzen huiselijken kring toegelaten, door de achting, welke wij hem toedragen, gunstig en gelukkig op de jeugd werken en nuttig voor dezelve wezen kan? De tijd, M.H., is voorbij, dat de magtspreuk, zoo ondoordacht als onbescheiden daarheen geworpen en zoo vaak op den onderwijzer der jeugd toegepast, thans nog gelden zoude. En zij zijn, dank zij der kunstbeschaving! ook onwaar geworden, de denkbeelden, die men omtrent de Schilders koesterde, en op derzelver zedelijkheid zoo vaak toepasselijk heeft willen maken. Gelijk de stand van onderwijzer der jeugd thans in eere en aanzien is, zoo is ook niet minder die des Schilders achting- en lofwaardig. De braafheid en zedelijkheid, de beschaving onzer Schilders logenstraffen alle verkeerde opvattingen te dezen aanzien. Of kennen wij ze niet, die in de zamenleving, of in de kringen, aan de kunst gewijd, hiervan de sprekendste bewijzen opleveren? Hun toon, hun oordeel,

{==701==} {>>pagina-aanduiding<<}
hunne klassieke wijze van beschouwen, veler historische kennis, alles dringt ons, hun die achting toe te dragen, welke zij, als leden der maatschappij, om hunne kunsttalenten zoo zeer waardig zijn.
Maar zou die achting ook niet in vereering overgaan, M.H.? Zouden wij niet, waar over kunst of kunstverdiensten wordt gesproken, de eer onzer Schilders verheffen? Zouden wij, nagaande wat zij daarstellen tot verbreiding van den vaderlandschen roem, anderen niet opwekken, om den Schilder eere te bewijzen? Voorzeker! in eene eeuw van meerdere beschaving en verlichting, waar men geacht wordt op de hoogte te staan, van waar men waardiglijk de kunstverdiensten van anderen weet te beoordeelen, daar moeten wij niet kleingeestig, niet bekrompen zijn in de vereering des beeldenden kunstenaars: de eer, toch, voedt de kunsten. En gelijk, zoo als een geleerd Schrijver zegt, ‘verdiensten, met den lauwer der eer bekranst, schitteren met eenen luister, die het oog bekoort en verkwikt, zonder het te verblinden of te beleedigen;’ zoo moet, door onze vereering, de Schilder, onder de werkzame leden der maatschappij, ook glansrijk uitkomen, en beschouwd worden als een sieraad derzelve. Of, M.H., hebben wij geene voorbeelden van hooge vereering van Schilders in de geschiedenis der kunst voor ons? Bezochten Koningen en Vorsten niet weleer de werkplaatsen der kunstenaars? Werd een leonard da vinci niet door eenen philippus van Milaan en eenen françois den I van Frankrijk uitstekend vereerd? Was rafaël niet in schitterend aanzien bij de Opperhoofden der Kerk, bij een' julius den II en een' leo den X? Herinnert u de eere, welke hij genoot, die, in de nabijheid onzer stad geboren en naderhand in dezelve levende, tot den Ridderstand verheven, met een kwartier uit het vorstelijk wapen begiftigd, met eene gouden eereketen versierd, de hulde van den Paltzischen Keurvorst ontving, daar hij in van der werff den Schilder vereerde, die
zeuxis zelfs en rafaël kan

{==702==} {>>pagina-aanduiding<<}
tarten door zijne kunsttafereelen! En nog streelt het ons, de kunstenaars te ontmoeten, die, met keizerlijke en koninklijke gunsten bedeeld, door de eereteekens, waarmede hunne borst prijkt, de hooge achting en onderscheiding ons doen kennen, waarmede onze edele Koning den Schilder vereert. Ja! stond de eerbied voor de kunst niet met dien voor den kunstenaar op gelijke hoogte? Gelijk, uit eerbied voor de kunst, demetrius, roen hij de stad Rhodus belegerde, om de schilderij van den voortreffelijken protogenes te sparen, zijne legerbenden deed aftrekken met de woorden: ‘Ik voer geen oorlog tegen de kunsten,’ zoo zeide eens karel de V, toen titiaan, hem schilderende, zich zijn penseel liet ontvallen en dit door den Monarch werd opgeraapt, bij de verschooning, die de Schilder hierover maakte: ‘Titiaan is waardig door den Keizer gediend te worden.’ Voorzeker, Toehoorders, de Schilder is onze vereering overwaardig, daar hij, in de stille schilderscel gezeten, steeds bezig is, om de eer des volks, den roem der maatschappij en den luister der stad, waarin hij werkt en woont, te verhoogen. Zij zijn er te allen tijde geweest, dezulken, die hieraan het hunne hebben toegebragt: Gaf de venus, door den beitel van den grooten praxiteles als 't ware bezield, de kleine stad Cnidus geene hooge eer en koninklijke gunst? (*) En leven zij niet in ons vaderland, die de eer van zoo vele onzer steden verhoogen? In ons midden bezitten wij talenten, die hoop doen voeden, dat ook de lof der nakomelingschap hun niet ontgaan zal. En zouden wij ze niet vereeren? De eer is de prikkel der verdienste. Koud zou onze borst voor alle kunst moeten zijn, wanneer wij den beeldenden kunstenaar niet
huldigden en zijne geestdrift niet ontvlamden, door aanmoediging zijner talenten en waardering zijner verdiensten.
Aanmoediging; ook die zijn wij aan den beeldenden

{==703==} {>>pagina-aanduiding<<}
kunstenaar verschuldigd. En, M.H., zouden wij hem niet aanmoedigen, opdat hij door zijne werkzaamheden den duurzamen roem des volks vermeerdere en uitbreide? In zijne stille werkplaats moet de prikkel van aanmoediging zich doen gevoelen. Onze zorgen moeten daarhenen strekken, om hem onbekommerd, vrij en onafhankelijk te doen leven. De vrije ziel des kunstenaars moet door de lasten des levens niet bezwaard zijn. Bij de Vorsten en Grooten bleef het niet bij loutere vereering; zij hield met aanmoediging gelijken tred. Wij moeten deze loffelijke voorbeelden volgen. Wij moeten waken, dat des Schilders kunstijver niet verslaauwe, maar levendig blijve. Ik spreek niet van die eer en aanmoediging, die weleer den Grieken te beurte viel, als in hunne openbare galerijen de Dichters hunne verzen lazen, de Schilders hunne tafereelen ten toon stelden, en, voor het oog van het vergaderde volk, met lauweren werden bekroond; waar het edele vuur van vrijheids- en vaderlandsliefde de harten ontvonkte, en waar, bij een zamenstel van Godsdienst vol versiering en vreemde vereeniging van denkbeelden, eene geheel zinnelijke eerdienst ook de beoefenaars der schilderkunst uitlokte. Gewoonten, zeden, landaard, volksgebruiken gedoogen dit bij ons niet. Maar het moet toch ook hier niet aan aanmoediging van den beeldenden kunstenaar ontbreken. Zij moet uitgaan van den Troon, en door edelen en aanzienlijken begunstigd en ondersteund worden; terwijl de geëerbiedigde Monarch, die ons regeert, ons ten waarborg verstrekt, dat aanmoediging van talenten en verdiensten in Nederland niet zal worden vergeten. Onthoudt men den kunstenaar deze, het kunstgenie sterft; de kunst neigt ten val, en alle geestkracht, naijver en zucht tot uitbreiding van het schoone gaat verloren. En zouden wij dan traag zijn, om den roem, dien onze schilderschool eenmaal verwierf, te bewaren? Zouden wij, door aanmoediging des kunstenaars, niet trachten, de
negentiende eeuw met denzelfden roem bij het nageslacht te doen overgaan, als de zeventiende met luister

{==704==} {>>pagina-aanduiding<<}
in de jaarboeken der kunst staat aangeschreven? Ja, Toehoorders, pogen wij hetzelve andere douws en terburgs, schalkens en metzu's, van der veldens en bakhuizens, mierevelts en van der helsten te doen kennen; en wij kunnen het, want wij zeggen het eenen bilderdijk na:

Neen, Holland, eens zoo rijk in glorie! dierbaar erf! 
Daar, waar een vondel zong, ontbreekt geen van der werff. 
Het aardrijk draagt ook roem op uwe kunstenaren! 
Uw kunstschool mag, ook nog, met and'ren evenaren! (*) 

Voorzeker! de onpartijdige beschouwer, de hoogte, waarop sedert eenige jaren ook onze kunstschool weder is gestegen, gadeslaande, betwijfelt deze uitspraak niet. Meerder geestdrift voor den kunstenaar en voor het bezit zijner tafereelen is er bij velen ontstoken. Vergeten wij het niet, wat wij eens ergens lazen: ‘Toen bij onze voorvaders de schilderijen hunne huizen versierden, vonden onze verdienstelijke Schilders ook de meeste en beste aanmoediging in hun werk.’ Moedigen wij dan den kunstenaar aan. Hij, die het ware doel der kunst kent, die gevoelt, wat bestudeerd, wat beoefend moet worden, om in de rij der kunstenaars eene waardige plaats te bekleeden, hij zal, hoe ook vereerd en geroemd wordende, steeds nederigheid aan een gepast gevoel van eigenwaarde paren; en terwijl hij, gelijk de wijsste onder de Grieken het als zijne hoogste wetenschap beschouwt, niets te weten, zoo zal hij voortgaan, met in de meesterstukken der kunst al dat schoone, verhevene, krachtige en ware op te merken, en, bij het bewaren van oorspronkelijkheid, ten voorbeelde te nemen, wat alleen in staat is, eigene talenten te ontwikkelen, en den roem der Hollandsche schilderschool en de eer des vaderlands te handhaven. Kunstenaars!

{==705==} {>>pagina-aanduiding<<}
werkt hiertoe mede! Wij vereeren uwen stand in de maatschappij. Aan voorgangers, medehelpers en aanmoedigers moge het u nimmer ontbreken! Kweeken wij, M.H., waar wij kunnen, ieder naar vermogen, de kunsten aan! Aanmoedigers en voorstanders der kunst, door magtigen invloed versterkt, hebben de apellessen, de phidiassen en zoo vele anderen doen geboren worden. Blijve het dan voor onze eeuw bewaard, groote kunstenaars te vormen, en daardoor den naam uit te breiden van dat land, ‘hetwelk de ruiter ter zee, maurits te velde, oldenbarneveld in de raadzaal, de groot in zijn boekvertrek, rembrand in zijnen schilderwinkel wonderen heeft doen voortbrengen, waarop Europa nog met eerbied staart!’ Zoo, Schilders! Kunstenaars! hoe stil en onopgemerkt ook in de maatschappij levende, zoo zal uw naam en uwe kunst bij den tijdgenoot geëerd zijn en tot de nakomelingschap overgaan; die naam zal in den tempel der onsterfelijkheid worden bewaard, en eeuwen zullen uwen lof verkondigen! ‘Daar, in dien tempel,’ om met de woorden van hem te eindigen, voor wien ook de onverwelkelijke lauwer des roems is weggelegd, met de woorden van den voortreffelijken van der palm, ‘daar wordt uw naam op de vleugelen der faam van het een tot het ander werelddeel gedragen, en uw verrukte geest omzweeft eene dankbare nakomelingschap.... Dat zij uw doel, en dat zij uw loon!’ (*)

(Nu werden, met toepasselijke Aanspraken, de Eereblijken aan de Bekroonden uitgereikt; terwijl de Spreker, na Heeren Burgemeester en Wethouders der Stad, de Commissiën uit de wetenschap-, kunst- en letteroefenende Maatschappijen te dezer Stede gevestigd, en al de aanwezigen, voor derzelver tegenwoordigheid te hebben dankbetuigd, zijne Rede aldus besloot:)

Toehoorders, van welk eenen rang of stand! Leden des Genootschaps! (†) Kunstvrienden, die deel naamt aan

{==706==} {>>pagina-aanduiding<<}
deze plegtigheid! ons feest is geëindigd. Één wensch uiten wij: de toeneming van smaak en liefde voor de kunst. Ééne zucht bezielt ons: de verheffing en de eer der Nederlandsche Schilderschool. Één doel beoogen wij: de uitbreiding van den vaderlandschen kunstroem. Werken wij allen hiertoe naar vermogen mede, door de verpligtingen na te komen, die wij den beeldenden kunstenaar verschuldigd zijn! Brengt het uwe er aan toe, Schilders! door het leveren van voortreffelijke tafereelen! Zweven de meesterstukken van het beroemde voorgeslacht u voor den geest, en blijve waarheid en oorspronkelijkheid het sieraad uwer kunst! Zoo rijze haar luister al hooger en hooger; en, terwijl hare stralen in middagglans landgenoot en vreemdeling in de oogen blinken, behoude Nederland dien roem, of zie denzelven verhoogd, dat het, door eendragt sterk, den Staat en het Vaderland getrouw, door deugd bezield, aan orde, wet en Koning is gehecht, en, door zuiveren smaak, wars van vreemden en valschen tooi, geleid, kunstenaars kweekt, wie de lauwer des roems met eere versiert!

Een woord betrekkelijk het mishandelen van dieren.

Het schijnt mij toe, dat de dieren bij ons vaak niet uit dat oogpunt beschouwd en met dat gevoel behandeld worden, hetwelk billijk en pligtmatig is. De bewijzen hiervan zijn, naar mijne meening, overvloedig, en wij hebben die dagelijks voor oogen.
Hoe onbarmhartig toch zien wij niet dikwijls een paard aangezet, en met harde slagen gedwongen, tot sterker arbeid, of sneller draf, dan de krachten van het dier toelaten! Hoe veel wordt niet, in sommige streken, van de honden gevergd; wij zien hen zwaar beladene karren al hijgende, met de tong uit den bek hangende, onder geweldige inspanning, vervoeren; ja zelfs worden kleine honden gedwongen, nog bovendien den sterken en gezonden voerman, op zijn

{==707==} {>>pagina-aanduiding<<}
gemak in het voertuig gezeten, onder aanhoudende zweepslagen, voort te trekken.
Deze en dergelijke misbruiken worden door velen afgekeurd. Maar niet altijd is het dus gelegen met andere martelingen, die den dieren worden aangedaan, ik zeg niet tot nut, maar enkel tot vermaak of gerief van den mensch. Zoo, bij voorbeeld, hangt men de garnalen in koud water boven het vuur, om ze dus langzaam gaar te koken, en des te gemakkelijker te kunnen pellen! Met de kreeften wordt even wreed gehandeld.
Een der meest barbaarsche tijdverdrijven is het hengelen. Men spiest een' levenden wurm aan een' haak, waaraan hij zoo lang van pijn blijft krimpen, tot dat hij den verraderlijk gelokten visch tot eene doodelijke prooi verstrekt. Zoo wordt een scherpe haak het onnoozel vischje door den bek heengetrokken, die er niet dan met geweld, en het gewonde deel al verder vaneenscheurende, kan worden uitgehaald. Nu wordt de dus gemartelde visch onachtzaam daarheen geworpen en sterft een' pijnlijken en langzamen dood, terwijl men er niet eens aan denkt, om het diertje, door het dadelijk te doen sterven, zijn lijden zoo veel mogelijk te bekorten. De wijze daarenboven, waarop een visch buiten het water sterft, kan vergeleken worden bij die, waarop mensch of dier, wier element de lucht is, aan verstikking sterft, wanneer hij door gebrek aan lucht, verdrinken of verworgen, het leven verliest.
De liefhebbers van het vinken maken het niet veel beter. Niet zoo zeer omdat ze deze argelooze diertjes op eene listige wijze tot zich lokken en dooden; want deze dood is kort en niet pijnlijk, en de dieren moeten toch eenmaal sterven; maar omdat hiertoe andere vogeltjes moeten gebruikt worden, waarvan sommige, om de makkers met hun gezang te beter te lokken, door het branden met gloeijende staafjes van het gezigt zijn beroofd; andere, mede om de toevliegende vinken te lokken, elk oogenblik aan de pootjes worden getrokken met daaraan vastgehechte lijnen, om ze te doen opvliegen zoo ver deze lijnen toelaten, hetgeen zoo lang wordt voortgezet, tot dat ze geheel krachteloos zijn en met gebrokene pooten onder dit gefolter bezwijken. En aan deze zoogenaamde liefhebberij wordt door velen een schat van tijd en veel gelds verkwist!
Het vangen van lijsters in strikken, waarin zij met gebro-
{==708==} {>>pagina-aanduiding<<}
kene pooten of half verworgd, al spartelende, soms uren lang blijven hangen, eer zij, van pijn en vermoeidheid uitgeput, door den dood uit dit gemartel verlost worden, behoort mede tot deze soort van wreedaardige liefhebberijen.
Eene der wreedste en naar mijne gedachte afschuwelijkste mishandelingen van dieren is het mesten van ganzen, gelijk dit in sommige streken, onder anderen te Straatsburg, gezegd wordt plaats te hebben. Deze dieren worden in een hok geplaatst, zoo naauw, dat zij zich daarin niet kunnen bewegen, en vervolgens aan de hitte van het vuur blootgesteld, terwijl hunne hierdoor veroorzaakte dorst niet wordt gelescht. Zij worden dus gedwongen, onbewegelijk in dezelfde houding te blijven; iets, wat met eene pijnbank kan worden vergeleken; zij worden levende half geschroeid, en ondergaan aanhoudend eene der grootste pijnigingen, sterken dorst. En waartoe dit alles? Opdat hunne levers regt vet mogen worden, en men daarvan pâté de foie gras kunne maken, om er, tot in ver verwijderde landen, het verhemelte van den weelderigen en verlekkerden mensch mede te streelen!
Ik vermoed, dat velen van hen, die de bedoelde mishandelingen plegen, of deze bevorderen door het koopen of eten van pâté de foie gras enz., dit doen, zonder daar veel bij te denken, maar dat zij, bij nader inzien, zullen erkennen, hierin niet wèl te handelen. Anderen, deze regels lezende, zullen dusdanige denkbeelden aan eene overdrevene gevoeligheid toeschrijven, of het eene belagchelijke sentimenteelheid noemen. Men is toch vrij algemeen van gevoelen, dat alles, wat op de aarde bestaat, louter ten dienste en tot vermaak van' den mensch (dien men dan ook wel den Heer der Schepping noemt) is daargesteld, en sommigen meenen, dat de mensch derhalve naar goeddunken daarover kan beschikken. Maar, op welken grond toch oordeelt men dus? Is het, omdat de mensch een zoo veel voortreffelijker schepsel is? Het is waar, wij zijn verre verheven boven de dieren; maar, wie kent den afstand, die den mensch afscheidt van hoogere wezens? En zou het dan dezen vrijstaan, zoo zij daartoe de magt en den wil hadden, naar goeddunken den mensch te mishandelen, op grond dat hij zoo veel lager' rang in het Heelal bekleedt? Men zou dit niet gaarne toestemmen. - Is het dan op grond van het regt des sterkeren, dat de mensch het dier naar willekeur mishandelt? Dit regt des sterkeren is onedelmoedig en een redelijk wezen on-
{==709==} {>>pagina-aanduiding<<}
waardig; en, zoo het op den mensch zelven door hoogere wezens werd toegepast, zou hij niet nalaten, zich daarover bitter te beklagen, en meenen, dat hem groot onregt werd aangedaan.
Alle levende schepselen op aarde zijn door hunnen grooten Maker met verwonderlijke wijsheid zoo geschapen, en hunne geheele huishouding is dusdanig ingerigt, dat zij tegen dreigende gevaren gewapend zijn; dat zij steeds daar, waar zij zich bevinden, ieder het voor hem geschikte voedsel ontmoeten: in één woord, zij zijn door den Almagtige, die tevens de hoogste Liefde is, blijkbaar tot geluk geschapen; waarschijnlijk tevens met het oogmerk, om de aarde te verlevendigen en te verfraaijen, om mede het geluk van den mensch, gedurende zijn verblijf aldaar, te verhoogen. En ofschoon nu aan dezen wel de magt is gegeven, om over de dieren te heerschen, en ze tot zijne dienst en tot voedsel te gebruiken, zoo volgt daaruit niet, dat het hem vrijstaat, de aan hem onderworpene schepselen naar willekeur en tot zijn vermaak te mishandelen. Integendeel, in de Heilige Oorkonden wordt meer dan één wenk gegeven, om tegen zoodanige handelwijze te waarschuwen. Toen, na den Zondvloed, aan noach en zijne nakomelingen door den Opperheer van al het geschapene uitdrukkelijk magt en gezag over de dieren werd gegeven, werd daar een stellig verbod tegen het eten van bloed bijgevoegd. De Mozaïsche wetgeving verbood, het boksken in de melk zijner moeder te koken; verbood, den dorschenden os te muilbanden. Alle deze, en welligt meer andere Goddelijke wetten, strekten daarhenen, om een zachtaardig gevoel aan te kweeken en van wreedaardige handelwijs jegens de dieren af te manen.
Indien nu het gezegde niet van grond ontbloot is, zoo volgt daaruit, naar mijne gedachte, niet alleen, dat alle mishandeling en noodelooze pijniging van dieren onedelmoedig en ongeoorloofd is, maar ook besluit ik daaruit, dat de mensch, althans zoo lang hij ander voedsel vinden kan, zich moest onthouden van zoodanige dieren tot zijne spijs te gebruiken, die hij niet anders kan magtig worden dan door dergelijke martelingen, als ik boven heb opgenoemd. Men zegge niet: ‘het is maar een dier’: of meent men dan, dat het daarom niet evenzeer als de mensch gevoel heeft van smart? En, al geeft menig gesolterd dier zijne smart niet door schreeuwen, kermen of ander geluid te kennen, omdat het dit niet doen kan en van nature stemmeloos is, het gevoelt daarom

{==710==} {>>pagina-aanduiding<<}
niet minder de pijn, die de wreede mensch hem aandoet; of heeft het dier geene zenuwen, even fijn en teeder, en dikwijls teederder dan die van den mensch, zoodat het ligchamelijke aandoeningen, nog fijner dan hij, gevoelt? - Daarenboven mag men het er voor houden, dat, door het medelijden jegens de dieren te onderdrukken, ook al ligt het zachtere gevoel jegens den medemensch langzamerhand wordt verminderd; en ik vermood, dat men niet vele lieden zal vinden, die, doorgaande wreedaardig met dieren handelende, daarbij hunne medemenschen hartelijk liefhebben.
Laat ons dan steeds bedenken, dat ook de geringere aardbewoners, mede schepselen van den grooten en liefderijken Maker van het Heelal, in hunne minderheid en zwakheid aanspraak hebben op ons medelijden en op onze bescherming. Dat het voorbeeld van zoo velen ons niet verleide, en het zij ons geene verontschuldiging, te zeggen: ‘wat zal het afdoen, of ik deze uitspanning nalaat, of ik mij deze aangename spijs ontzeg? anderen zullen het daarom niet nalaten.’ Het zij mij vergund, hierop aan te merken, dat eene ongeoorloofde handelwijze niet geoorloofd wordt, omdat ze door velen wordt gevolgd. Maar daarenboven, waarom zou een goed voorbeeld niet wel bij sommigen navolging vinden? Door het voorbeeld van éénen, vooral als hij de redenen zijner handelwijze openlegt, wordt ligt hier of daar een ander overgehaald; door dezen een derde; en zoo kan ieder, die het goed meent en in zijnen kring doet wat hij kan, gunstig op het Algemeen werken. Vooral ook zal dit geschieden, als ouders en leermeesters de jeugd vroegtijdig zulke gevoelens inscherpen en tot eene zachtzinnige handelwijze jegens de dieren opwekken, geenerlei wreedaardig tijdverdrijf of spel met hen toelaten, b.v. het plagen en slaan van huisdieren, het spelen met levend doorprikte torren, van vleugels beroofde vliegen, enz.; in één woord, wanneer zij alle mishandeling van dieren zoo veel mogelijk tegengaan en strengelijk berispen.
In Engeland is bij de wet eene straf bepaald op het mishandelen van dieren, en er bestaat aldaar eene Maatschappij, die het zich ten doel stelt, om tegen zoodanige mishandeling te waken, en de dieren in hare bescherming te nemen. Mogt ook iets dergelijks in ons Vaderland plaats vinden!

E





{==711==} {>>pagina-aanduiding<<}

Opmerkingen over den godsdienstigen en kerkelijken toestand in Frankrijk, opgezameld op eene reis door dat land.

(Vervolg van bl. 616.)

Wenden wij ons nu van de alleen zaligmakende kerk tot de ketters en verdoemden! - Bovenaan staan, helaas! twee schurftige schapen uit de kooi zelve. Ieder kent het ontstaan van de zoogenaamd Fransch-Katholieke kerk door den Abt châtel; maar slechts weinigen hebben de scheuring waargenomen, die in deze nieuwe kerk ontstaan is. De Abt châtel had in den bijna 30 jarigen Abt auzon eenen veelbelovenden leerling gewonnen. Een' tijdlang bleven deze twee innig verbonden, tot dat, vóór ongeveer anderhalf jaar, de laatste zich van châtel scheidde. Auzon gaf wel voor, dat hij zich met de vrijgeestige grondbeginselen van châtel niet kon vereenigen; intusschen zal men hem geen onregt doen, met de vooruitstrevende eergierigheid van den jongeren als hoofdoorzaak der scheiding te beschouwen. Die scheiding is tegenwoordig zoo in het oog loopend, en tevens zoo wezenlijk, als mogelijk is. De Abt châtel, namelijk, is bij zijne aanvankelijk onbeduidende aankanting tegen de Roomschkatholieke kerk niet blijven staan: hij begon met de Mis in de Fransche taal, en is geëindigd met de verwerping der wezenlijkste Katholieke leerstellingen; ja heeft zelfs zoodanige leerstellingen aangetast, die tot hiertoe door de overeenstemmende regtzinnigheid van alle Christelijke hoofdgeloofsbelijdenissen geheiligd waren. Zoo zeide mij een van zijne aanhangeressen, met welke ik vóór den aanvang der Châtelsche godsdienstoefening sprak, met betrekking tot de Moeder van jezus: ‘Hoe kan eene vrouw, die een kind gehad heeft, eene maagd zijn?’ - De Abt auzon is, uit overtuiging of met zeker doel, nog aan
een gedeelte der Katholieke stellingen getrouw gebleven, en wil daarmede in het oog der wereld nog voor een regtgeloovig Katholiek doorgaan; de form van zijne Godsdienst onderscheidt zich van die der Roomschkatholieken alleen daardoor, dat hij de Mis in de Fransche taal leest; maar hij is desniettegenstaande een even verklaard vijand van de Katholieke kerk als châtel, want hij grijpt bestendig, met de grootste hevig-
{==712==} {>>pagina-aanduiding<<}
heid, de Katholieke Hierarchie aan, en roept tot wederstand tegen de verordeningen des Aartsbisschops op: zoo zoekt hij de grondslagen der Katholieke kerk te verwrikken, en maakt zich daardoor in de oogen dezer kerk aan eene veel strafbaarder ketterij schuldig, dan wanneer hij slechts hier of daar eene enkele leerstelling aangreep. Met betrekking tot de pogingen van auzon, om van de Katholieke leerstellingen nog, zoo veel als mogelijk is, bij te behouden, en ook in het uitwendige slechts weinig van de oorspronkelijke godsdienstige plegtigheden af te wijken, zou men hem met luther, met welken hij toevallig ook uitwendige gelijkheid heeft, kunnen vergelijken; terwijl châtel met den meer openlijk vrijzinnigen zwingli zou te vergelijken zijn. Auzon heeft een aantal aanhangers onder dat gedeelte der aanzienlijke wereld, dat wel met de Katholieke Geestelijkheid niets te doen wil hebben, maar zich toch niet geheel aan de kerk onttrekken wil. Deze aanzienlijken laten zich bij auzon trouwen, hunne kinderen doopen, en de ouderen onderwijzen: het half godsdienstige van auzon beantwoordt aan het hunne. Châtel, daarentegen, heeft in den laatsten tijd onder den middelstand zijne meeste aanhangers, gelijk met name de kosten van zijne eerdienst door een aantal kooplieden gedragen worden. Er
hebben zich wel even zoo aan auzon, als aan châtel, jongere geestelijken aangesloten; maar de leer des laatsten heeft reeds daarom een' dieperen indruk gemaakt, daar zij beslissender en onvoorwaardelijker is. Châtel heeft zijne met geestdrift bezielde aanhangers: dit zal hem nog langeren tijd staande houden, onder gunstiger staatkundige omstandigheden misschien zelfs het begin tot eene grootere kerkelijke hervorming worden, en zelfs dan niet geheel, zonder sporen achter te laten, te niet gaan, wanneer châtel genoodzaakt mogt zijn, om zijne kerk te sluiten. Het is niet zeer onwaarschijnlijk, dat voor zijne kerk en voor die van den Abt auzon dit lot weldra door de Regering zelve bereid wordt; want sedert dat zich deze met de Katholieke Geestelijkheid weder op een' goeden voet zoekt te zetten, toont zij zich tegen de nieuwe Fransche kerk blijkbaar niet gunstig. Zoo werd ten tijde van mijn verblijf een zekere Heer pillot, die op een naburig dorp, met inachtneming van alle volgens de wet noodzakelijke formen, zulk eene Fransche kerk geopend had, eerst meermalen in zijn voornemen

{==713==} {>>pagina-aanduiding<<}
verhinderd, en later voor het geregtshof te Versailles, op gronden, welke de Regering zelve opzettelijk te voorschijn geroepen had, zelfs tot eene zesmaandsche gevangenis veroordeeld: ieder wist, dat dit de eerste proef zijn zou, om de Fransche kerk te onderdrukken. Door deze handelwijze zal de Regering wel eenigermate de onzekere gunst van de regtzinnige Katholieke Geestelijkheid, welke overigens in geheel Frankrijk van ganscher harte karel X toegedaan is, gewinnen, maar zij zal ook op nieuw den tegenzin van het volk tegen de Katholieke Geestelijkheid opwekken, en der Fransche kerk vrienden maken, die zich anders weinig om haar zouden bekommerd hebben. - Bij deze uitwendige vijanden der nieuwe Fransche kerk komt nog hare verderfelijke tweedragt in haar eigen midden. ‘C'est un scélérat! un hypocrite! il a trahi le pur et vrai Evangile!’ hoort men de Châtelisten met toornigen ijver den afgevallenen Abt auzon te laste leggen; en al zijn ook de aanhangers van dezen laatsten niet in hevigen toorn ontbrand, als gene, zoo dragen zij toch ook van hunne zijde bij tot openbaarmaking van de bestaande tweespalt, en vernielen elkander zoo wederzijds, tot vreugde van hunne gemeenschappelijke tegenstanders.
De zoogenaamde kerken der beide vijandige tegenstanders zijn in Parijs (want beiden hebben ook in de naburige plaatsen godsdienstige gebouwen) nabij elkander. Het gebouw van Abt châtel, in de hoofdstraat Porte St. Martin, bevindt zich in het achterste gedeelte van eenen uitgestrekten hof, en was oorspronkelijk een lang koopmanspakhuis. Om den verborgen en leelijken ingang naar de kerk te vinden, is aan de voorzijde van het huis, naar de straat toe, eene groote nationale vlag uitgestoken, waaronder het opschrift staat: ‘Entrée à l'église Catholique Française.’ Aan den ingang der kerk zelve ziet men de woorden geschreven: ‘Un seul Dieu. Le 15 Janvier ce temple fut dédié au Dieu de justice et de bonté, par f. châtel, Evêque. Restauré en 1834.’ Op echt Fransche manier, staat aan het altaar met groote letters geschreven, regts: Gloire, links: Patrie. De kerk zelve, hoewel laag en slechts voor een gedeelte van boven verlicht, ziet er zeer fatsoenlijk uit. Zij bezit een dozijn schilderstukken, een aantal met damast overtrokkene zetels, en bovendien een groot aantal van die op zichzelve staande stoelen, die men in plaats van onze banken in

{==714==} {>>pagina-aanduiding<<}
alle kerken van Frankrijk vindt. Men ziet het deze kerk aan, dat zij reeds langer bestaan heeft, en zich over goede tijden heeft kunnen verheugen. De Godsdientoefening vond ik, bij herhaalde tegenwoordigheid, vrij wel bezocht; bijzonder op eenen Zondag was de kerk vol, hetgeen ten minste bewijst, dat bij een aantal van Parijzenaren de belangstelling in de zaak nog niet geheel verdwenen is. De Abt châtel wordt voor een' zeer goed' prediker gehouden, en onderscheidt zich ook voordeelig boven de gewone Roomschkatholieke predikers van Frankrijk, van welker predikkunde ik slechts zeer zwakke proeven heb leeren kennen; doch het kwam mij voor, dat, zoo men uit het eenmaal hooren van beide predikers besluiten mag, de Abt auzon met grooter geestbekwaamheid, hoewel met minder kunst van voordragt, predikt.
De Abt auzon heeft voor zijne kerk een meer in het oog vallend gebouw gekozen: op eene der meest bezochte Boulevards, de Boulevard St. Martin, staat een hotel van minderen rang; daarin heeft hij zijne - kraam, zou men bijna zeggen, opgeslagen. De voormalige stal van het hotel is thans tot eene kerk ingerigt, die evenwel nog armzalig genoeg is, en niets van de voorwerpen van weelde der vijandige zusterkerk van châtel bevat. Op eenen Zondag zocht ik deze kerk op: auzon had insgelijks gezorgd, dat men dezelve vinden kon; want reeds van verre zag men aan een huis eene nationale vlag waaijen, en aan den voorgevel van het huis zelf stond: Eglise Française, (zonder bijvoeging van Catholique, wat des te meer te verwonderen is, daar auzon nog Katholieker gebleven is dan châtel) première succursale de Clichy, waar de hoofdkerk van auzon is: dadelijk daaronder leest men: Hôtel du petit Colyssée N. 10 meublé, en dan nog eene menigte andere aankondigingen en berigten, welke bij het doel van eene kerk zonderling afsteken; doch dit is niets bijzonder in het oogvallends, daar in Frankrijk alle kerken steeds door een zeer groot aantal van aankondigingen, gedeeltelijk met een' voet groote letters, misvormd zijn. Op den weg naar de deur zelve stonden in traliekasten, even als bij châtel, de schriften en leerredenen van auzon te koop. Van de straat zag men terstond langs den weg naar de deur in de opene kerk, welker altaar met vier nationale vlaggen getooid is, even zoo vele aanlokselen voor de op deze kleuren zeer ge-
{==715==} {>>pagina-aanduiding<<}
stelde Parijzenaren. Eene hier insgelijks
aangeplakte kerkelijke aankondiging schreef ik af: het zij mij vergund, dezelve hier woordelijk op te geven, daar zij er eenigermate eene voorstelling van geeft, hoe de zaak voor het uiterlijke behandeld wordt. ‘Aujourdhui Dimanche,’ staat er, ‘à deux heures, Messe paroissiale. Mr. l'Abbé huot chantera sa première Messe. Mr. l'Abbé auzon prononcera un discours contre la nature des peines de l'enfer. A sept heures et demie du soir, Office. D'après les nombreuses demandes qui lui ont été faites, Mr. l'Abbé auzon prononcera l'oraison funèbre de l'Empereur napoleon. Lundi prochain Mr. l'Abbé auzon prononcera un discours en réponse à Mr. l'Archévêque de Paris. Mardi prochain Mr. l'Abbé auzon et Mr. l'Abbé *** (waarom deze niet genoemd is, weet ik niet) feront une conférence, en réponse à Mr. l'Archévêque de Paris à l'occasion des observances qu'il préscrit en carême. - Men ziet, dat deze Hervormers zich moeite genoeg geven. Bij de plaats hebbende Godsdienstoefening zelve, waarbij die jonge Abt huot zijne eerste Mis zong, auzon hierop eene krachtige wederleggende leerrede tegen de zinnelijke voorstellingen der regtzinnige Katholieke kerk van de toekomende straffen hield, en eindelijk, nadat hij weggegaan was, een andere jonge Abt, met 50 tot 60 kinderen, een tamelijk slecht kinder-onderwijs hield, werd van de zijde, zoowel der Geestelijken als der toehoorders, welvoegelijkheid, waardigheid en stilte in acht
genomen; maar het geheel was desniettegenstaande zoo bijzonder, dat het onwillekeurig aan een schilderstuk van hogarth deed denken. Men weet, dat in Frankrijk de burgerlijke wet zelfs des Zondags alle openbare bezigheden veroorlooft: nu verbeelde men zich zes schreden van den Boulevard, waarop bestendig honderden en nogmaals honderden equipagîën, huurkoetsen, omnibussen, vrachtwagens voorbijrijden; van waar het luide gedruisch van de vele duizenden heen en weder stroomende menschen klinkt; waar inzonderheid het gillende en schrikkelijke geschreeuw der meest verschillende kramers weêrgalmt; zes schreden van deze Babylonische verwarring een gebouw, dat eene kerk heet, en welks deur wijd opengezet is, zoodat ieder de aandachtige vergadering aanschouwt, en den Abt eerst den jongen Geestelijke inleiden ziet, dan in priesterlijk gewaad op den kansel prediken en bulderen hoort: ieder oogenblik stroomen aan-
{==716==} {>>pagina-aanduiding<<}
dachtigen of nieuwsglerigen in en uit: een oude invalide, die den kerkeknecht verbeeldt, trappelt met zijn houten been in het kleine kerkje rond, om de tweestuiverstukken voor de bezette stoelen in te zamelen: op het glazen dak zit een arbeider met eene blaauwe sloof, die aanhoudend timmert, zich echter van tijd tot tijd nieuwsgierig over het glasraam heenbuigt, en naar beneden in de kerk gluurt: digt voor de deur schreeuwen plotselijk kinderen, of een omroeper brult zijne woorden opzettelijk naar de kerk heen: in één woord, het was een schouwspel, dat mij onwillekeurig aan een der stukken van hogarth deed denken. Of zoo iets ook in Duitschland stand zou kunnen houden? of het niet weldra een voorwerp van geringschatting en verachting zou worden? ik ben wel geneigd om het te denken. Bewijst echter het langer bestaan van deze inrigting, die in hare uitwendige verschijning zoo veel stof voor het belagchelijke gaf, niet het aanwezen van eene godsdienstige
behoefte, van een levendig verlangen naar eene waarheid, die instaat is, om het afgesleten kerkgeloof te vervangen?
Ik heb boven van de vergunning der wet, om des Zoudags alle burgerlijke bezigheden uit te oefenen, gesproken: het zal misschien niet onnoodig zijn, hier de opmerking in te voegen, dat in geheel Frankrijk van deze vergunning een veel onbepaalder gebruik gemaakt wordt, dan men denken zou. In Parijs vooral heb ik, des Zondags morgens, tusschen werkdag en Zondag, geen eenigzins aanmerkelijk onderscheid gezien: zonder uitzondering worden alle en iedere burgerlijke bezigheid verrigt; het onbeschrijfelijke leven op straat is niet in het minste zwakker, dan op andere dagen; en zoo weinig acht wordt er op geslagen, dat digt naast de kerk St. Roch, eene der meest bezochte, gedurende de Godsdienstoefening een huis gebouwd werd, en in het algemeen op vele plaatsen metselaars en steenhouwers bezig waren. - Ook de Abt châtel had het nog niet eens zoo ver kunnen brengen, dat niet in denzelfden hof, waarin zijne kerk staat, en terwijl hij de Mis las, een zware vrachtwagen geladen werd. Dit schandelijk gebruik beneemt den dag des Heeren al het eigene van den Zondag en van feestelijke grootheid. De weinige kerkgangers zijn onder de tallooze menigte van met wereldsche zaken bezigen naauwelijks te bemerken; en gewis behoort er een bijzonder kerkelijke ijver toe, om zich des Zondags door de algemeene morsigheid van

{==717==} {>>pagina-aanduiding<<}
Parijs, en diens smerige lastdragers en arbeiders, naar het huis Gods door te werken, aan welks bestemming voor den Zondag niets in de uiterlijke gedaante der stad doet denken. De vreemdeling gevoelt zich in Parijs misschien door niets zoo onaangenaam gestemd, als door deze bij de wet vergunde en in overmaat uitgeoefende rustdagschennis. Men ziet onwillekeurig nog eens in den zakälmanak, eer men met Zondagsgevoel en Zondagsgewaad over straat gaat, en doorgaans niets van de bij ons gewone eigenaardigheden van den Zondag bemerkt. Het is gemakkelijk te begrijpen, dat de kerkelijke zin weldra verzwakken moet, wanneer men gedurende het geheele jaar niets meer ziet, dat naar eenen kerkdag, naar eenen dag van stilte, orde en aandacht gelijkt: waar men buiten zich geen oogenblik rust ziet, komt ook het gemoed niet ligt tot die rust, welke de godsdienstige verzameling en verheffing noodzakelijk vooraf moet gaan. - Men moet nogtans wel opmerken, dat deze onvoegzaamheid in geene andere der vele Fransche steden, die ik gezien heb, in eene mate bestaat, met die, welke ik te Parijs zag, gelijkstaande, of slechts daaraan nabij komende: men neemt het wel op den Zondag met de burgerlijke bezigheden nergens naauwer, dan in de meer kerkelijke landen van Duitschland. Zelfs in het vrome Zuiden, zelfs te Marseille zag ik des Zondags een huis bouwen, dat mij bijna deed denken, dat metselaars en timmerlieden tot de onkerkelijkste handwerkslieden behoorden: maar hoe verder naar alle rigtingen de steden en dorpen van Parijs verwijderd waren, des te meer verminderde deze onvoegzaamheid, en reeds in Lyon had het kerkelijke karakter van den Zondag op het duidelijkste de overhand. Desniettegenstaande verdedigde men ook hier, en op alle plaatsen, waar daarover gesproken werd, het genoemde gebruik, - niet zoozeer uit tegenstand tegen
Godsdienst en Kerk, máar uit ijver voor eene burgerlijke vrijheid, voor een regt, dat men niet zou durven aantasten, zonder op de gezamenlijke regten van eenen vrijen burger eene strafbare inbreuk te maken. Ik zeide meermalen tot de verdedigers, dat de Engelschen ook vrij waren, veel vrijer dan de Franschen, en desniettegenstaande de strengste viering van den Zondag in stand hielden; maar zij meenden, dat de Engelschen op dit punt nog verder achteruit waren, maar dat zij zeker ook eenmaal zouden veranderen. - Voor het overige heeft ook deze viering van den Zondag mij op nieuw daar-
{==718==} {>>pagina-aanduiding<<}
van overtuigd, hoe zeer men dwaalt, als men Parijs en deszelfs omstreken tot maatstaf aanneemt, om daarnaar den godsdienstigen en kerkelijken toestand van gansch Frankrijk af te meten: in godsdienstige en kerkelijke betrekking staat Parijs grootendeels eenig op zichzelf.

(Het vervolg en slot hierna.)

Verhaal van het verongelukken van een drietal schepen, in het laatst van 1836, bij Nieuw-York.

(Vervolg en slot van bl. 610.)

Vergaan van de Mexico, bij Hempstead-Beach.

Het barkschip Mexico, Kapitein winslow, ging den 25sten October van Liverpool onder zeil, bemand met twaalf koppen en aan boord hebbende honderd-en-vier passagiers, behalve nog drieëndertig kinderen, in alles honderd negenenveertig zielen. Op Zaturdag, den 31sten December 1836, ten elf ure des avonds, kreeg men de lichten van het Hoogland in het gezigt, en Zondag ochtend, den eersten Januarij 1837, was men voor de baar, tevens met ruim dertig andere schepen, alle sein doende om loodsen; maar geen loods was te zien. De Mexico bleef bij den Hoek af en aan houden tot middernacht, en met het vallen van den avond hingen zoo wel dat schip als geheel de vloot lantarens uit van de ra's, om loodsen naar buiten te roepen; doch nog steeds verscheen er geen loods. Te middernacht wakkerde de wind aan tot eenen geweldigen storm uit het noordwesten, en het barkschip was niet langer in staat te loevert te houden, maar werd eenen afstand van ongeveer vijftig mijlen voor den wind af gejaagd. Op dezen tijd waren de leden van zes man uit het scheepsvolk bevroren, zoodat zij dezelve niet meer gebruiken konden, en de Kapitein, de stuurman, benevens twee matrozen, waren de eenigen, die overbleven, om de zeilen te besturen en te reven. Maandag morgen, ten elf ure, naar wal houdende, kregen zij het zuideinde der boschlanden in het gezigt, waarop men den steven wendde, en noordwaarts aanhield, onder digt gereefd groot marszeil, gereefde fok en de andere voorzeilen dubbel gereefd. Ten vier ure op den

{==719==} {>>pagina-aanduiding<<}
volgenden morgen liet de stuurman het lood vallen, en berigtte aan Kapitein winslow, vijftien vademen water gepeild te hebben. Uit de peiling, en hetgeen daaromtrent op de kaarten aangeteekend staat, onderstellende, dat hij veiliglijk nog een paar uren over dezen boeg kon houden, gaf de Kapitein daartoe bevel, en deed zulks te gereeder, daar het volk in zulk eenen staat van onvermogen en het weder zoo nijpend koud was, dat niemand het langer dan hoogstens een half uur achter elkander op dek kon uithouden. De uitkomst heeft bewezen, dat het berigt, door den stuurman gegeven, onjuist was, zijnde zijne vergissing waarschijnlijk daaruit ontstaan, dat de loodlijn, op het tijdstip van het uitwerpen, stijf bevroren was.
Vijftien minuten later stootte het schip, zesentwintig mijlen beoosten Sandy-Hook, bij Hempstead-Beach, niet meer dan eene kabelslengte van den wal. Nog zeven kwartier uurs lang bleef het schip op den grond stooten zonder lek te worden; doch de zee brak aanhoudend over hetzelve heen. Eindelijk sloeg het roer weg, en de Kapitein gebood den grooten mast te kappen. Men klaarde de booten; de groote sloep werd uitgeheschen en onder den boeg gevierd aan eene sterke boegseerlijn, ten einde dezelve, nadat zij vol passagiers zou zijn, tot binnen bereik der menschen, die in menigte op strand waren zaamgekomen, te laten afdrijven, haar dan terug te halen, en op deze wijze, zoo mogelijk, al de ongelukkigen, die aan boord waren, te redden. Dit oogmerk echter werd verijdeld door het breken der lijn, welke als een zwakke draad aan stukken sprong, zoodra de boot zich in de geweldige branding bevond. Vervolgens bragt men de jol ter zijde van het schip; doch deze werd bijna oogenblikkelijk verbrijzeld. Ten zeven ure in den ochtend sloeg het schip op zijde en liep terstond vol water. De Kapitein beval, den fokkemast te kappen, en dat allen, die nog beneden deks waren, boven zouden komen. In onbeschrijfelijken doodsangst bleven zij tot vier ure des achtermiddags, toen er van strand eene boot gezonden werd, die gelukkiglijk tot onder den boegspriet van het wrak geraakte. De boot nam Kapitein winslow met zeven man weder terug, en bereikte met hen behouden de kust; edoch de poging was met zooveel oogenschijnlijk gevaar verzeld geweest, dat niemand overgehaald kon worden om haar te hernieuwen. Van nu af aan werden de ijselijkheden van het tooneel zoo-
{==720==} {>>pagina-aanduiding<<}
dauig, dat zij alle beschrijving te boven gaan. Van het oogenblik, dat het ongeval gebeurde, hadden de passagiers, in hunne dik met ijs bezette dekens gewikkeld, zich rondom den Kapitein zamengedrongen, hulp van hem smeekende, en gedurig vragende, os nog niet alle hoop
verloren was. Toen zij bemerkten, dat er van wal geen verdere bijstand kwam, werd hun doordringend angstgeschreeuw tot op een' aanmerkelijken afstand gehoord, en duurde voort gedurende den nacht, tot dat zij een voor een het leven verloren. Den volgenden morgen zag men de lijken dier ongelukkige wezens aan onderscheidene deelen van het wrak vastgesjord en met eene korst van ijs omgeven. Niemand hunner was, zooveel men vermoedt, verdronken, maar allen doodgevroren.
Van de honderd-en-vier passagiers waren twee derde deelen vrouwen en kinderen.
Het is niet meer dan regt gedaan aan de lieden op den wal, te verklaren, dat al wat men doen kan om medemenschen te redden, door hen, zooveel hunne middelen het gedoogden, gedaan werd. De eenige boot, die het schip bereikte, was tien mijien ver gehaald en bemand door eenen grijsaard, nevens nog zes andere bootsgezellen, van welke vier of vijf de zonen en kleinzonen van den ouden man waren. Vijfendertig jaren had hij aan de zeekust geleefd, gedurende welken tijd hij aan talrijke schipbreukelingen hulp had toegebragt, en nimmer had hij of zijne makkers het geweld der branding ontzien; maar, boven en behalve derzelver buitengewone heftigheid in het geval, waarvan wij thans spreken, was de koude zoo overmatig streng, dat eene tweede poging, om nog meerdere ongelukkigen te redden, den redders onvermijdelijk noodlottig geweest zou zijn.
De Mexico was een hecht gebouwd schip van 280 ton en elf jaar oud.
Toen het schip voor den Hoek was, had het, behalve het sein voor eenen loods, de Unievlag neêrgehaald, als teeken van nood, uit hoofde dat zoo velen van het volk door de vorst buiten staat waren dienst te doen en ook wegens schaarschte aan proviand.
De ongelukkige passagiers waren in geenen deele van de geringste standen, en hadden veel geld en geldswaarde bij zich. Bij de aan wal gespoelde lijken vond men goud in vrij aanmerkelijke hoeveelheid. Zij waren reeds zestien of zeventien dagen lang op een rantsoen van slechts ééne be-
{==721==} {>>pagina-aanduiding<<}
schuit daags gesteld geweest, en waren overigens in een' zeer treurigen staat, uit hoofde van het hoogst ongunstige weder, hetgeen zij gedurende eene langdurige reis van meer dan tien weken ondervonden hadden.
De nieuwspapieren hebben opgegeven, dat er bij deze noodlottige schipbreuk honderd-en-acht menschen het leven verloren hadden; de sedert opgemaakte lijsten leveren het bewijs, dat dit getal in alles honderd-en-vijftien geweest is.
Zoodra de maar dezer vreeselijke gebeurtenis Nieuw-York bereikte, begaf de Britsche Consul, de Heer buchanan, zich onverwijld naar Hempstead-Beach, waar hij een paar dagen vertoefde, gedurende welke hij alle hulp, die in zijn vermogen was, bewees. Het verslag, 't welk hij van het ongeluk in deszelfs trapswijzen voortgang gegeven heeft, zoo als het door de op het strand verzamelde ooggetuigen, die alles zagen, maar niet helpen konden, aan hem verhaald werd, is hartverscheurend. Achttien uren lang waren de ongelukkige reizigers, op het naakte wrak, aan al de folteringen van koude, honger, gedurig verijdelde hoop en ellenden van allen aard blootgesteld, terwijl zij den ijselijken dood, aan welken zij geene middelen hadden om te ontkomen, hun als van aangezigt tot aangezigt zagen aangrimmen; achttien uren lang hoorde men op het strand hun angstgehuil, gedurig minder luid en met langere tusschenpoozen, tot dat men nog slechts van tijd tot tijd een zwak gekerm vernam en eindelijk alles stil was; het treurige teeken voor de weinig minder beangste luisteraars, dat nu de Dood zijne vreeselijke taak volbragt had, en dat het dek van de Mexico nog slechts de bevrorene lijken droeg van de zoo kort geleden in leven en hoop zich verblijdende passagiers!
Ongeveer zestig der lijken zijn aan wal gedreven; twintig daarvan waren vrouwen, dertig mans, en de overigen kinderen; in twee of drie gevallen zijn lijken aangespoeld, in elkanders armen gesloten; men onderstelt, dat dit naauwverwante personen waren. Een oud heer, pepper geheeten, die vrouw en zes kinderen en eene groote hoeveelheid goud aan boord had, spoelde aan land in de armen van zijne vrouw gestrengeld, en beiden werden in dien toestand begraven.
De uitgever van het blad Hempstead-Long-Island-Enquirer, die van deze noodlottige schipbreuk grootendeels ooggetuige

{==722==} {>>pagina-aanduiding<<}
was, besluit het aandoenlijk verhaal, hetwelk hij van dezelve geeft, op deze wijze:
‘Toen wij er omstreeks den middag van Woensdag waren, bemerkten wij, op het dek van de Mexico, eenige regtstandige massa's ijs, welke ons voorkwamen gevormd te zijn door het spoelen der zee over de lijken dergenen, die zich aan de hoofdtouwen vastgesjord hadden, en thans, rondom met bevroren water omkorst, eene soort van ijspilaren geworden waren. Onder de aan wal gespoelde lijken leverden twee kleine, in elkanders armen geslotene kindertjes een waarlijk hartroerend tooneel.’
Andere nieuwspapieren, dan hetgeen, waaruit dit relaas grootendeels getrokken is, behelzen nog eenige bijzonderheden. In afwachting of er eenig middel van redding zich mogt opdoen, was er aan wal een groot vuur aangelegd, om oogenblikkelijk de noodige hulp en verkwikking te kunnen verschaffen. Zoo geweldig was de woede der zee, dat, toen de groote boot van de boegseerlijn losgeslagen en eene kleinere uitgeheschen was, deze laatste van de lijzijde des schips over hetzelve heen aan loevert geworpen werd; drie menschen, die reeds in het kleine vaartuig waren, werden op dek neêrgesmeten. Het vroor zoo hard, dat de riemen der boot, die van land tot redding kwam, als in stukken ijs veranderden en niet meer te behandelen waren. Sommige dier nieuwsbladen zeggen, dat, terwijl dit ongeluk voorviel, de loodslieden hun nieuwjaarsbal hielden!
Over het gedrag van Kapitein winslow schijnt men ook in geenen deele zulk een goedkeurend oordeel te vellen, als over dat van Kapitein mackown van de Bristol. Behalve dat de eerstgemelde, het eerst op eigene lijfsredding bedacht, zijne passagiers als 't ware aan hun lot heeft overgelaten, leest men in de nieuwspapieren ook nog eenen, reeds den 20sten December door eenenveertig dezer laatsten geteekenden, en onder de scheepspapieren wedergevonden brief, waarin zij den Kapitein verzoeken, hun, uit eenigen voorraad van levensmiddelen, welken zij zeggen te weten dat aan boord is, als beschuit en haring, tegen in pand geving der waarde, welke dezelve bevonden mogt worden te Nieuw-York te hebben, zooveel te willen afstaan, als voor hunne nooddruft vereischt werd. Kapitein winslow, zich niet verwaardigende dit schriftelijk aanzoek schriftelijk te be-
{==723==} {>>pagina-aanduiding<<}
antwoorden, vroeg alleenlijk den overbrenger, ‘of hij van zins was, het bevel van het schip over te nemen?’

Verongelukken van de Tamarac, bij Sandy-Hook.

Omstreeks dien zelfden noodlottigen nieuwjaarsdag trof een dergelijk ongeluk, insgelijks bij Nieuw-York, het Engelsche schip Tamarac, Kapitein kane. Dit schip had bijna eene maand later dan de Mexico, te weten op den 20sten November, Liverpool verlaten, en, na eene aangename reis, almede in den achtermiddag van Zaturdag, den 31sten December, Sandy-Hook in het gezigt gekregen. Hier bleef Kapitein kane van vier ure 's middags tot acht ure 's avonds af en aan houden, vruchteloos allerlei seinen doende om eenen loods aan boord te krijgen, en daartoe zelfs, nadat het donker geworden was, vuurpijlen oplatende. Tegen acht ure liep de wind om naar het noordwesten, en het schip hield van wal. Tusschen 12 en één ure nam de storm, van welken wij boven reeds gesproken hebben, een' aanvang. Men haalde alle zeilen in, behalve de drie dubbel gereefde marszeilen. Ondertusschen hield men af en aan land, en peilde daarbij aanhoudend, tot Woensdag. Ten vier ure des ochtends van dien dag gaf de loodlijn achttien vademen waters. Een uur daarna werd men, dwars door de sneeuwjagt, een licht gewaar, en weinige minuten later strandde het schip, onder digt gereefde zeilen, omtrent drie mijlen oostwaarts van het Vuureilands kustlicht. Nu werden er alle mogelijke noodseinen gedaan, geschut gelost, enz. tot dat de dag aanbrak, als wanneer men de booten uitzette, en er eene, aan eene lijn, naar wal zond. Deze boot, reeds digt aan wal gekomen, sloeg om. Hierop werd eene andere, vol passagiers, naar land gezonden, en, met hulp der lieden op de kust, kwamen zij behouden aan. Tot vijf ure des achtermiddags bleef men de passagiers en het scheepsvolk aan land brengen, hetwelk allen ook in veiligheid bereikten, behalve een kind, dat door de vinnige koude stierf. Gedurende al dien tijd sloeg de zee aanhoudend over het schip,
en toen degeen, door wien dit berigt gegeven is, het vaartuig verliet, was het niet anders dan een vaste klomp ijs, terwijl het water twee voet boven het benedendek stond. De masten stonden nog, maar het roer was uitgeslagen en ten deele verbrijzeld.


{==724==} {>>pagina-aanduiding<<}

Verongelukken van de brik Gambia, in volle zee.

Treurig was ook het lot, mede in het laatste gedeelte van 1836 aan een Amerikaansch schip, doch niet in de onmidellijke nabijheid van Nieuw-York, overkomen. Dit schip, de Gambia, was den 16den November uit gemelde haven naar Lissabon onder zeil gegaan. In den nacht van den 19den, terwijl het, gedurende eenen storm, in den golfstroom eenen bijlegger maakte, werd het door een' rukwind omgeworpen. De mededeeler van dit verhaal bevond zich destijds, met den kok en een' jongen, in het voorschip, toen het omsloeg en het water door het luik binnendrong. De jongen ontkwam naar dek; terwijl de twee anderen het water ontvloden, door naar de bovenkooijen op te klouteren. Na eenigen tijd rigtte het schip zich weder op; maar het water in hetzelve stond zoo hoog, dat het bij elke wending van de brik over hen heen spoelde. Toen zij omtrent een uur in dezen toestand hadden doorgebragt, kregen zij voor een oogenblik de maan door het luik te zien, en, eene gelegenheid afwachtende, deden zij eenen sprong om het dek te bereiken, en kwamen ook gelukkig buiten. Zij vonden geheel het schip onder water, behalve de voorplecht. De Kapitein, eerste stuurman en nog een ander waren in de kajuit verdronken; de nog levenden, zeven in getal, drongen zich op de plecht bijeen, sjorden zich vast aan de beetingen, en wachtten in dien toestand, dat het dag wierd. Elke zee spoelde over hen heen, en dreigde door haar geweld hun het overschot levens te ontrukken. De dag bragt geene redding aan. Met hopeloos oog sloegen zij in het rond den gezigteinder gade. Drie dagen lang bleven zij op deze wijs aan honger en ongemak ter prooije, zonder eenig drinkwater, en niets te eten hebbende dan eenige weinige raauwe aardappelen. In deze overmaat van hun lijden zagen zij elkander aan met oogen, waarin kannibalen-begeerte gloeide. De jongen en twee man stierven in razenden honger, en, door ijselijken nood gedreven, sneden de overblijvenden het
lijk van den jongen in stukken, om zich daarmede te voeden! Al dien tijd bragten zij overigens door met God om barmhartigheid en redding te smeeken. In den nacht van den 22sten ontdekte dit overschot der manschap, hetwelk geslaagd was den top van den grooten mast te bereiken, een schip aan lij. Met zwakke stem praaiden zij hetzelve, werden ge-
{==725==} {>>pagina-aanduiding<<}
lukkiglijk gehoord, en aan boord van de New-England, Kapt. davis, overgenomen. ‘Gods hand was zigtbaar,’ zegt de verhaler. ‘Ware het schip ons te loevert voorbij gekomen, wij zouden ons nimmer hebben kunnen doen hooren; ook woei het vóór en na onze redding een' storm; op het oogenblik derzelve was het stil. Kapitein davis was zuidelijker geraakt, dan hij wenschte; doch de Heer had hem uit zijnen koers gebragt, juist op den tijd, dat wij, zonder deze omstandigheid, verloren geweest zouden zijn.’

Het avondbezoek.

II.

De Studentengrap.

De beurt, om het kransje te ontvangen, was ditmaal aan den Notaris. Men verwachtte van den vrolijken Doctor juist geen aandoenlijk verhaal; allerminst, toen hij te kennen gaf, zijne vrienden te zullen onthalen op eene historie, zoo als hij het noemde, ten deele uit de jaren, toen hij zich aan de Hoogeschool te -e- voorbereidde tot het helpen der lijdende menschheid.
Ik heb, zeide hij, de heeren niets te vertellen uit mijnen eigen' levensloop, maar uit dien van eenen mijner beste vrienden. Hij heeft mij daartoe vrijheid gegeven, mits ik zijnen naam verzweeg. Hij heeft er zich juist wel niet over te schamen; maar het is toch beter, dat de geschiedenis hem niet noeme. Vergunt mij dus, mijne vrienden, dat ik hem eenen verdichten naam geve. Ook van de andere personen, die in mijn verhaal voorkomen, of van welke ik u, waar dit te pas komt, de brieven zal voorlezen, heb ik de namen zoo wat veranderd (*); maar dit zal er niets toe doen.
Wij zaten in den winter van het jaar 18** op eenen avond bij elkander, allen groote vrienden, op de kamer van mijnen neef, die tegenwoordig Advocaat is te R.... Wij

{==726==} {>>pagina-aanduiding<<}
waren allen liefhebbers van eene grap, en zaten zelden bijeen, zonder dat de eene of andere klucht bedacht of uitgevoerd werd. Evenwel moet ik zeggen, dat wij nooit ons vermaak zochten in straatschenderijen of beleedigingen;maar die overigens het ongeluk had, in onze handen te vallen, kon er op rekenen, dat hem, om met onzen Meester te spreken, eens de eene of andere kool gestoofd zou worden. Zoo zaten wij ook nu met ons vijven of zessen, toen een onzer, ik weet niet meer wie, het woord opvatte: ‘Laten wij eens de grap hebben, om de eene of andere advertentie in de courant te plaatsen, eene uitnoodiging bij voorbeeld, en eens zien, of dat niet een' vrolijken avond oplevert.’
Dat was te mooi, om geen' bijval te vinden. De een was er voor, om een' compagnon in eene zaak te vragen; een ander wilde aankondigen, dat een boek, onder den eenen of anderen hoogklinkenden titel, was in het licht gekomen bij eenen boekverkooper, dien wij geen van allen regt lijden mogten. Maar den meesten bijval vond het voorstel van onzen gastheer, om in de Haarlemsche Courant op zeer aannemelijke voorwaarden te vragen eene jufvrouw van gezelschap. Men zou zich dan onder gefrankeerde brieven moeten adreseren bij den eenen of anderen boekverkooper. De antwoorden, die wij hierop te gemoet zagen, zouden, meenden wij, ons stof genoeg tot lagchen geven. Het was zeker, en ik moet dit van achteren erkennen, wel wat kras, eenige meisjes, die men toch moest onderstellen dat in ongelukkige omstandigheden verkeerden, uit te lokken, om zich bekend te maken aan personen, haar geheel onbekend, en dat voor eene loutere aardigheid. Men kan dit toch wel eenigzins noemen misbruik van vertrouwen; en wat zouden wij ook eigenlijk met de brieven anders doen, dan op een' vrolijken avond lezen, en ons vermaken met de dringende verzoeken, om in eene conditie geplaatst te worden? Kon het den toets der zedelijkheid doorstaan, dat wij ons op die wijze vermaakten ten koste van menschen, die waarlijk vrij wat meer aanspraak hadden op ons medelijden, dan wij regt, om haar te bespotten? Eigenlijk dachten wij geen van allen zoo ver; althans deze bedenkingen wederhielden ons niet. De advertentie werd opgesteld. Een onzer gaf haar aan zijnen boekhandelaar, als uit naam van zijne tante, die in een afgelegen landstadje woonde, en in eene der eerstvolgende

{==727==} {>>pagina-aanduiding<<}
Haarlemmers las men: ‘Eene jufvrouw van gezelschap, van fatsoenlijken huize, genegen zijnde, zich, op hoogst aannemelijke voorwaarden, als zoodanig te engageren, vervoege zich, met vrachtvrije brieven, bij den boekhandelaar *** te -e-, onder de letters X. IJ. Z.’ - Wij waren slim genoeg geweest, geene aanvraag in persoon te doen, en de boekverkooper had last, de brieven, bij hem ingekomen, aan onzen brenger der advertentie af te geven. De kosten dezer laatste zouden hem door denzelfden, voor gemeene rekening, dat spreekt van zelf, worden uitbetaald. Wij beloofden ons van de lezing dezer brieven eenen avond, misschien wel meer dan éénen, vol scherts en vrolijkheid.
De verwachting van antwoorden stelde ons niet te leur. Na weinige dagen was de stapel reeds zoo groot, dat wij eenen avond bestemden tot openen en lezen. Wij beloofden ons, op kosten der dames, eens regt vrolijk te zullen maken. De eerste brief werd geopend. De schrijfster had de advertentie gelezen, en nam de vrijheid, zich aan te melden. Zij meende, aan de vereischten ten volle te voldoen, was zoo en zoo oud, beleed de Protestantsche Godsdienst, en was reeds zoo en zoo lang in de bedoelde betrekking geplaatst geweest. Van die menschen kon zij voldoende getuigenissen bekomen; en de reden van haar vertrek bestond alleen daarin, dat deze naar de Oost-Indiën vertrokken, enz. enz. Als men op haar acht sloeg, had men slechts onder de letters P.P. te schrijven naar Rotterdam, poste restante.
‘Die meid is ons te leep,’ zeide een van ons. ‘Noemen wij ons niet, zij doet het evenmin.’ Bemerkende, dat wij hier in nadere détails zouden moeten komen, was ons besluit, den brief ter zijde te leggen en er verder niets aan te doen.
Een andere werd gelezen. Ik zal u, mijne vrienden, niet ophouden met de menigte van brieven, die inkwamen. Sommige waren goed gesteld, en boezemden waarlijk achting in voor de schrijfsters; andere waren inderdaad bespottelijk. Genoeg, de lezing gaf veel gelach; ofschoon ik toch zeggen moet, dat er bij waren, van welke wij zeiden: ‘Jongens, het is toch niet wél, dat wij, louter pour le grap, die arme meisjes hare geschiedenid en omstandigheden laten vertellen.’ Met éénen brief inzonderheid was dit het geval. Hij onderscheidde zich van al de overigen in uitvoerigheid

{==728==} {>>pagina-aanduiding<<}
en belangrijkheid. Ik heb dien sedert afgeschreven. Vergunt mij, dat ik hem voorleze:
‘De schrijfster van dezen brief heeft de advertentie gelezen, bij welke, in de Haarlemsche Courant van den...., No...., gevraagd wordt eene jufvrouw van gezelschap, en zij neemt de vrijheid, daarop, onder het aangewezen adres, dezen in te zenden.
Ik ben geboren te G**, waar mijn vader eenen wel niet uitgebreiden, maar toch vrij voordeeligen handel dreef. De opvoeding, die hij aan mij en mijne twee zusters gaf, was overeenkomstig onzen stand; zij was ook zedelijk en godsdienstig. Wij hadden onze brave moeder reeds lang door den dood verloren, en de vrees, van eene minder geschikte stiefmoeder voor zijne kinderen te vinden, had mijnen vader van het aangaan van een tweede huwelijk teruggehouden. Mijne oudere zuster trad, na eenige jaren, in het huwelijk met eenen man, van wien mijn vader niets dan goeds verwachtte. Na weinige jaren bleek het tegendeel. Mijn zwager had de zwakheid, zich in te laten met hooge speculatiën, die hem ongelukkig in het verderf bragten. Het voegt mij niet, de daden van mijnen vader te beoordeelen. Onze zwager maakte van zijn vertrouwen misbruik, en wist hem te bewegen tot het onderteekenen van zeker papier, waarbij vader borg voor hem bleef. Dit papier stortte ons allen in de diepste ellende. Alles werd verkocht, en naauwelijks schoot ons genoeg over, om op eene afgelegene plaats eenige maanden te leven. Mijne ongelukkige zuster overleefde de ramp slechts kort. Het vertrouwen op de Voorzienigheid beschaamde ons niet. Ik dankte er mijne zalige moeder in haar graf voor, dat zij mij had geleerd, te werken. Mijn hartelijk geliefde vader ging meer en meer gebukt onder den last van ons lijden. De smart, ons, zijne dochters, in kommerlijke omstandigheden te moeten achterlaten, knaagde aan zijn leven. In het verleden voorjaar stierf hij. Nu stond ik alleen met mijne jongste zuster, wier verstandelijke vermogens min of meer gekrenkt waren, zoodat zij niet in staat was, in onze behoeften te helpen voorzien. God heeft haar onlangs van een daarbij komend langdurig lijden verlost.
Nu ben ik alleen, bulpeloos en verlaten. Bloedverwanten heb ik niet, een' verren neef uitgezonderd, tot wien

{==729==} {>>pagina-aanduiding<<}
ik mij eenmaal in mijnen kommerlijken toestand gewend heb. De kieschheid verbiedt mij, de redenen te ontvouwen, waarom ik zijne ondersteuning niet mag aannemen. De arbeid mijner handen, naaijen en borduren, kan in mijne behoeften niet meer voorzien door de gebeurtenissen des tijds. De bespaarde penning is door de ziekte van mijnen lieven vader en mijne arme zuster verslonden. Tot ligchamelijken arbeid ontbreken mij genoegzame krachten, en ach! God kent mij, dat ik er niet te trotsch toe ben; maar, ik ben er toch niet in opgevoed. Kan ik in eene fatsoenlijke betrekking geplaatst worden, dan wensch ik, hetgeen mijne brave ouders mij lieten leeren, met Gods hulp te besteden tot mijn eigen onderhoud en ten nutte van hen, die ik als mijne weldoeners dankbaar zal aanmerken, wanneer zij mij hiertoe in de gelegenheid stellen.
Oordeelt nu zelve, geachte uitschrijver of uitschrijfster der advertentie, of ik bij het lezen van dezelve geene reden had, om de goede Voorzienigheid te danken voor eene, zich misschien aanbiedende, gelegenheid! Misschien zullen u verzoeken gedaan worden door ongelukkigen, meer bekwaam dan ik; maar geene, moet ik bijna denken, van eene, aan wie zoo groote weldaad bewezen zou worden, met op haar nederig verzoek acht te slaan.
God, bidde ik, besture het alzoo, als Hij in zijne wijsheid voor mijn waar belang het nuttigst kent! Is het met zijnen wil bestaanbaar, dan neige Hij uw hart, om aan mij, ongelukkige, die weldaad te bewijzen! Veel behoeve ik niet; slechts zoo veel, dat ik voedsel heb en eene, zij het dan slechts sobere kleeding. Ach! het vooruitzigt is donker, en eenmaal misschien van aalmoezen te moeten leven, - God! dat denkbeeld doet mij beven. Maar ik blijf op Hem vertrouwen, die mij, zeker ten mijnen beste, in de omstandigheden gebragt heeft, die mij drukken. Hij beware mij bij de deugdzame beginselen, die mijne dierbare ouders mij hebben nagelaten!
U alzoo met mijne omstandigheden eenigermate hebbende bekend gemaakt, schiet mij niet anders over, dan mij bij u aan te bevelen met dien aandrang, dien het schuldeloos ongeluk geeft, en mij met hoogachting te noemen
Uwe ongelukkige Dienaresse
mathildah**’

{==730==} {>>pagina-aanduiding<<}

‘Dat meisje moeten wij helpen!’ riep de Schoolmeester, en sprong met drift op van zijnen stoel.
‘Stil, vriend,’ hernam de Leeraar; ‘gij vergeet, dat de Doctor ons zal verhalen....’
Deze hervatte: Ziet, vrienden, wij mogten nu vrolijke studenten wezen, maar die brief had ons allen diep getroffen. Het berouwde ons, aldus met het ongeluk een onbarmhartig spel gedreven te hebben, en ik ben aan de waarheid verschuldigd, te zeggen, dat het de laatste brief was, dien wij lazen, want dat de nog geslotene ongeopend ten vure gedoemd werden. Er kwamen voor dat oogenblik betere gedachten bij ons op, en het duurde eene geruime poos, eer iemand een enkel woord sprak. Het ongeluk en de eenvoudige godsvrucht van de ons geheel onbekende mathilda boezemden ons onwillekeurig eerbied in.
‘Maar dat helpt nu alles niets,’ zeide eindelijk een onzer, ‘en ik zou voorstellen, dat wij dat brave meisje op de eene of andere wijze poogden te helpen.’
‘Waarlijk,’ hernam een ander, ‘wij mogen, als boete voor onze ligtzinnigheid, wel iets voor haar opofferen.’
Nu kwamen er allerlei voorstellen op de baan. Wij besloten eindelijk, de zaak vooreerst geheim te houden. Deed zich eens eene toevallige gelegenheid op, om onze beminnelijke schrijfster van eenige dienst te zijn, dan beloofden wij elkander, dit niet te zullen nalaten. Ook legden wij ieder eenig geld bijeen, en een onzer schreef met eene veranderde hand haar eenen korten brief: dat men haar schrijven ontvangen had, en tot spijt moest te kennen geven, dat door veranderde omstandigheden de bedoelde gezelschapsjufvrouw niet meer noodig was; dat men haar wel niet kende, maar door haar ongeluk getroffen was; dat men het zich ten aangenamen pligt zou maken, haar, waar de gelegenheid zich aanbood, van dienst te zijn, en dat men haar, als blijk van belangstelling, f 50-: toezond, die haar misschien voor het oogenblik nuttig konden zijn, en zulks, om de teleurstelling eenigermate te verzachten, enz. Haar antwoord, onder hetzelfde adres gezonden, was kort en waardig. Zij dankte welmeenend voor de edelmoedigheid; eerbiedigde de kieschheid, dat wij ons niet genoemd hadden; betreurde, dat zij nu niet wist, wie haar deze gift had doen toekomen; maar deed ons opmerken, dat haar gevoel haar verbood, van onbekenden meer aldus te ontvangen. Ik heb vergeten te

{==731==} {>>pagina-aanduiding<<}
zeggen, dat wij haar ook nog geschreven hadden, haar niet hulpeloos te zullen laten, indien zij hare behoeften nader onder het aangewezen adres te kennen gaf.
Weinige dagen daarna vertrok een van ons, dien ik de bruin zal noemen, (zijn ware naam doet er toch niets toe) onverwachts uit de stad. Dit verwonderde zijne vrienden, omdat hij er te voren niets van had gezegd, en niemand wist, waarheen hij gegaan was. Hij bleef ruim eene week weg, en scheen, bij zijne terugkomst, niet regt te willen weten, waar hij geweest en tot welk doel hij gereisd was. Althans de vertelling, die hij er van opdischte, was juist niet zeer waarschijnlijk, en sprak naderhand zichzelve tegen. Ons vragen baatte niets, en het was kennelijk genoeg, dat hij van zijn uitstapje een diep geheim maakte. Onze nieuwsgierigheid was spoedig gesleten; maar, wat eenigzins onze aandacht trok, was, dat hij sedert dien tijd geen deel aan het gesprek nam, wanneer het eene enkele maal op onze advertentie en op onze onbekende briefschrijfster viel.
‘Zou de bruin haar ook hebben opgezocht?’ vroegen wij elkander wel eens. Wij deden het ook aan hem. ‘Gij hebt haar opgezocht en zijt op haar verliefd geworden,’ was ons woord. Zijn stellig ontkennen, en verzoek, om van de zaak niet meer te spreken, daar het hem, zoo als hij zich uitdrukte, herinnerde, dat wij eigenlijk een gruwzaam spel gedreven hadden, deed ons dan ook hem met de gansche zaak niet meer lastig vallen. Onze studien en andere gesprekken en kluchten deden de historie langzamerhand op den achtergrond van ons geheugen raken.
Nog vóór de groote vacantie van hetzelfde jaar promoveerde de bruin in de Regten; ik in de Medicijnen. Het scheiden van hem viel mij inzonderheid bitter. Wij waren aan de Akademie altijd boezemvrienden geweest. Hij was iemand van uitstekenden aanleg. Zijne ouders waren vroeg gestorven, en hadden hem een onafhankelijk vermogen nagelaten. Maar daarom verzuimde hij zijne studiën in geenen deele. Hij behoorde onder de meest geachte studenten in zijn vak, en verliet met roem de Hoogeschool. Daar hij zich als Advocaat te A** nederzette en ik hier de praktijk opvatte, waren wij te ver van elkander, om persoonlijken omgang te onderhouden, maar schreven elkander van tijd tot tijd. Hoe het kwam, weet ik niet regt meer; maar in eenen

{==732==} {>>pagina-aanduiding<<}
mijner brieven zinspeelde ik op het incognito-reisje, dat hij in het laatst van onzen studententijd eens gedaan had, en waarvan hij het oogmerk zelfs voor mij, zijnen besten vriend, verborgen had gehouden. Zijn antwoord was - ik heb den brief bij mij gestoken - van dezen inhoud:
‘Amicissime! - Ik laat het voor een oogenblik aan zijne plaats, of gij mij inderdaad hebt willen uithooren, met in uwen laatsten melding te maken van de echappade, die ik eens uit -e- gemaakt heb, toen wij aan onze Dissertatiën werkten, dan of gij daarmede geene nadere bedoelingen hadt. Ik ben u nog dank schuldig voor de kieschheid, met welke gij destijds vermeden hebt, aan te dringen op de mededeeling van iets, dat ik, na dien afloop, u toch liever niet zou gezegd hebben. Nu gij mij evenwel op dat apropos gebragt hebt, wil ik niet langer den geheimzinnige spelen, maar zal het u, u echter alleen, vertellen.
De brief van die mathilda maakte, ik wil dat niet ontkennen, op mij eenen diepen indruk. Ik hield mij overtuigd, dat de schrijfster niet anders dan een hoogst beminnelijk meisje wezen kon, en brandde van verlangen, haar te leeren kennen. Gij weet, dat ik mij nog altijd buiten de strikken van Amor gehouden had, maar moest nu mijzelven bekennen, dat hij per brief mijn hart was binnengeslopen. Ook weet gij, dat ik wel eens meermalen eenige zucht voor het avontuurlijke gehad heb. Het eene kwam bij het andere, en, kort en goed, ik besloot, er eens een dag of wat van te nemen en onze onbekende op te sporen. Het spreekt wel van zelf, dat ik niemand van mijn plan kennis gaf, en spoedig zat ik op de diligence. Het was op eenen laten avond, dat ik in het dorp, van waar haar brief gedateerd was, aankwam. Ik vond er een vrij goed logement. De aangeslagen verkoop van een landgoed in den omtrek gaf mij een aannemelijk voorwendsel voor mijn verblijf aldaar. Zoo voorzigtig mogelijk informeerde ik mij bij den kastelein naar Mejufvrouw h.** Alles kwam uit, zoo als zij geschreven had. De kastelein roemde haar, als een zeer deugdzaam meisje, dat haren vader met voorbeeldige zorg had opgepast, en met hare zuster, die somtijds geheel zinneloos was, oneindig veel had overgebragt. Zij had met naaiwerk en dergelijke het sober kostje gewonnen. Maar verbeeld u mijne grievende

{==733==} {>>pagina-aanduiding<<}
teleurstelling, toen de man mij zeide, dat zij den vorigen dag op reis was gegaan; waarheen, dit wist hij niet! Den anderen dag, echter, wist ik met de menschen, waar zij inwoonde, in aanraking te komen. Zij was weg! Die menschen verhaalden mij, dat de lieve jufvrouw, zoo als zij haar noemden, den vorigen dag naar Amsterdam was vertrokken, waar zij gelegenheid had gevonden, om bij burgermenschen in te wonen en voor eenen modewinkel te werken. Zij had, tot betaling van hetgeen zij hier nog verschuldigd was, eene Russische coupon gewisseld; ongetwijfeld dezelfde, die wij, beste willem, haar hadden toegezonden. Nadere inlichting wisten zij mij niet te geven. Haar adres hadden zij niet; en, schoon ik mij nu het voorkomen gaf, een bloedverwant van haar te zijn, die haar gaarne zoude helpen, het baatte mijne arme ziel niets, en ik kon het niet verder brengen, dan dat zij te Amsterdam woonde.
Dat was mij dan nu eene bittere teleurstelling! Want te weten, dat zij in het onmetelijke Amsterdam was, of niets te weten, dat kwam op hetzelfde neder. Dáár was toch geen zoeken naar haar. Kortom, ik moest onverrigter zake terugkeeren; en nu zal het u wel niet verwonderen, dat ik noch tegen u, noch tegen iemand anders mijner vrienden durfde of wilde zeggen, waar ik geweest was, en wat ik had gedaan.
Intusschen was mijne begeerte, om haar te leeren kennen, ja, ik mag wel zeggen, mijne liefde, niet uitgedoofd. Maar, de onmogelijkheid inziende, om verdere pogingen aan te wenden, onthield ik er mij geheel van, alijd nog hopende op een gelukkig toeval, dat mij in de gelegenheid mogt stellen, hare woonplaats uit te vorschen. Bij mijn vertrek verzuimde ik niet, in last te geven, wanneer men iets van mijne nicht, zoo als ik haar noemde, mogt vernemen, mij zulks te melden onder adres van den Makelaar van berg, die, gelijk gij weet, destijds nog mijne zaken administreerde. Doch ook daarvan heb ik sedert niets vernomen.
Voilà tout! Lach mij nu uit, als gij wilt; maar ik heb er altijd spijt van gehad, dat mijn verlangen door een ongelukkig gesternte zoo is gedwarsboomd, of liever, dat wij ooit die gekke annonce in de courant gezet hebben. Voor dit oogenblik over niets anders. Mijne praktijk be-
{==734==} {>>pagina-aanduiding<<}
gint vrij wel op te nemen. Hoe gaat het met de uwe? Schrijf mij eens spoedig, en geloof mij

U.S.T.T.
de bruin.’

Wel een jaar daarna moest ik te Amsterdam zijn, om den boedel van tante klein, van welke ik medeërfgenaam was, te helpen vereffenen. Wij adverteerden, dat, wie op haren boedel eenige pretensie had, zich bij den Notaris, dien wij in de zaak gebruikten, moest vervoegen. Na den daartoe gestelden tijd leverde de Notaris eenen staat in van de bij hem ingekomene schuldvorderingen. Verbeeldt u, mijne vrienden, mijne verwondering, toen ik las: m.h.**, voor naaiwerk en verschotten, zooveel. Ik dacht terstond aan de mogelijkheid, dat zij de onbekende briefschrijfster wezen kon. Behoef ik u te zeggen, dat ik nieuwsgierig was, het te weten? De brief van de bruin kwam mij in de gedachten. Maar, hoe het aan te vangen? Ik kon haar nu wel gemakkelijk opsporen en te spreken krijgen; maar, wat zou ik haar vragen? Ik moest mij goed voorbereiden; want het was noch raadzaam, noch edelmoedig, haar bekend te maken met den eigenlijken stand van zaken: dat het met de advertentie slechts eene klucht geweest was, zou nooit over mijne lippen komen; en waartoe zou ook de gansche navraag dienen?
Mijne nieuwsgierigheid was evenwel al te zeer opgewekt, om haar niet te gaan zien. Ik verzocht den Notaris, mij dien post te laten betalen, vermits ik te Amsterdam eenige overhemden wilde laten naaijen, en, niemand daartoe wetende, mijn oog gevallen was op dien post op den staat, en ik dus eens wilde beproeven, of die jufvrouw h** daartoe geschikt was. De Notaris kende haar niet bijzonder, maar meende wel gehoord te hebben, dat ik bij haar goed teregt wezen zoude. Nog denzelfden dag zocht ik haar op. Ik wil niet ontkennen, dat ik te haren aanzien eenigzins verlegen was. Ik had haar toch helpen misleiden, en het geld, dat wij haar hadden gezonden, was daarvoor toch geene vergoeding geweest. Uit haren brief te oordeelen, moest zij een voortreffelijk karakter bezitten, gelijk dit ook door de getuigenissen, die de bruin op hare vorige woonplaats ingewonnen had, bevestigd werd. En ik zou dan toch als de zondaar voor haar staan, wel zonder dat zij dit wist, maar ik

{==735==} {>>pagina-aanduiding<<}
wist het des te beter. Zij was te huis. Ik trachtte mijne verlegenheid en verwarring zoo goed mogelijk te bedekken. Zij scheen daarvan dan ook niets te bemerken. Het was een buitengewoon schoon meisje. Haar geheele voorkomen, hare kleeding, alles verried smaak, en die edele eenvoudigheid, welke het kenmerk is van eene goede opvoeding.
‘Ik heb,’ zoo begon ik, ‘het genoegen, Mejufvrouw h** te zien?’
‘Om u te dienen,’ was het antwoord, gegeven met eene welluidende stem, in eenen hoogst beschaafden toon.
‘Ik kom u, Mejuffer, de rekening betalen, ten laste van Mevrouw klein.’
‘Gij geeft u te veel moeite, Mijnheer! ik zou het wel hebben afgehaald.’
Nu zeide ik haar de reden mijner komst, en sprak met haar over de overhemden.
Ziet, vrienden! zulk eene bevalligheid, zulke aangename manieren had ik nooit gezien. Ik was opgetogen van de schoone naaister. Eindelijk verstoutte ik mij, te vragen: ‘Gij schrijft, Mejuffer, m.h**; mag ik de vrijheid nemen, uwen voornaam te vragen?’
Zij zag mij vragend aan. ‘Mathilda.’
Ik voelde, dat een gloeijend rood mijn gelaat overdekte. Zij scheen mijne verwarring nu eenigzins op te merken.
‘Ik heb toch de eer niet, bij u bekend te zijn?’ hervatte zij.
‘Ja en neen!’ was mijn antwoord. ‘Zijt gij dezelfde, Mejuffer, die vroeger te G** woonde?’
Zij bloosde. ‘Ik woonde er in mijne jeugd.’
‘Dan is uw vader buiten zijne schuld ongelukkig geworden, en te *** overleden?’
‘Zoo is het. Maar mag ik u nu vragen, Mijnheer! wie gij zijt, en hoe mijne geschiedenis u bekend is?’
Thans wist ik niet, wat te antwoorden. Ik kon niet van mij verkrijgen, het lieve meisje te beleedigen, door de waarheid te zeggen.
‘Ik ben te *** eenigzins bekend, en hoorde daar wel eens van u en uwen vader spreken. Het toeval doet mij nu met u bekend worden, en ik geloof, wel te mogen zeggen, dat gij niet zijt opgevoed, om op deze wijze te bestaan.’
‘Mijnheer,’ zeide zij met lieftaligheid en waardigheid, ‘ik verdien eerlijk het brood. Gij schijnt mijne lotgevallen

{==736==} {>>pagina-aanduiding<<}
eenigzins te kennen. Maar mag ik weten, wien ik de eer heb te zien? En kent gij mij, gelijk ik moet onderstellen, dan moet ik u zeggen, dat ik mij niet schaam te erkennen, dat ik niet ben opgeleid om met mijne handen den kost te verdienen, maar dat mij ook niemand, die mijne geschiedenis weet, zal miskennen. Ik leef vergenoegd, en dankbaar voor de begunstiging, die ik mag ondervinden.’
Ik noemde haar mijnen naam. Zoo als natuurlijk was, zij kende dien niet. Ik hield nog een kort gesprek met haar, waarin mij de helderheid van haar verstand, de beschaving van haren geest en de edele reinheid van haar hart duidelijk genoeg bleken. Ik was betooverd door de ongekunstelde bevallgheid van het lieve meisje, en waarlijk! indien de bruin mij niet bestendig voor de aandacht gezweefd had, dan geloof ik, dat ik gemakkelijk op haar had kunnen verlieven.
Allerlei plannen vlogen mij bij het naar huis keeren door het hoofd. Mijnen vriend te doen weten, dat ik het onbekende voorwerp zijner opkomende liefde had opgespoord, en welk een hemelsch meisje ik in haar gevonden had, dit stond bij mij vast. Echter wilde ik hem eerst polsen, of hij nog zoo bekoord was van haren brief; of het hem nog zoo belangrijk zou wezen haar te leeren kennen, en of niet andere voorwerpen dezen indruk bij hem hadden uitgewischt. Het toeval begunstigde mij boven verwachting. Kort te voren had ik mijnen vriend geschreven over eene zaak, den boedel aangaande, die mij te Amsterdam bragt, met verzoek bij gelegenheid daarover zijne gedachten te mogen weten. Gij kunt denken, hoe verbaasd ik was, toen men mij eenen brief van hem overhandigde, die, kennelijk in haast geschreven, van dezen inhoud was. Ik zal u dien voorlezen:

‘A** den....

A.c.!

‘De zaak, waarover gij mij schrijft, wordt door u veel te ligt geacht. Ik kan mij dat wel begrijpen van iemand, die geen Jurist is. Uit vriendschap voor u, echter, reken ik het pligtmatig, er u opmerkzaam op te maken. Er komt in dit geval geene transactie te pas. Gij kunt bij de minste toetreding importante schade hebben, en de weldadige strekking van dit gedeelte des testaments nog verijdelen bovendien. Daar ik op dit oogenblik een paar da-
{==737==} {>>pagina-aanduiding<<}
gen van huis kan, en er mij voor u veel aan gelegen ligt, zoo kom ik overmorgen te Amsterdam. Wij hebben toch elkander in geruimen tijd niet gezien. Vale! Raptim.

T.T.

d.b.’

Wel drommels! dacht ik; ik meende, dat het eene kleinigheid was, en komt dat nu zoo uit! Enfin, dit doet niet tot mijn verhaal. Echter was dit eene gunstige gelegenheid, om de bruin over het meisje te spreken, en te onderzoeken, of hij nog belang stelde in hare kennismaking.
Hij kwam op den bepaalden tijd, en, om u dit in het voorbijgaan te zeggen, hij bragt de zaak van het testament zoo goed in orde, als dit nog te doen was. Het spreken over mathilda had ik opzettelijk uitgesteld tot eene wandeling. ‘Wie weet,’ begon ik, ‘of onze briefschrijfster, uw oude liefje, niet nog in deze stad woont!’
Mijn vriend zag ernstig voor zich. ‘Willem,’ zeide hij, ‘het spijt mij eenigzins, dat gij mij daaraan herinnert. De gedachte aan dat meisje houdt mij nog dikwijls bezig, en de onmogelijkheid, om haar te vinden, geeft mij een treurig gevoel. Zij moet, het kan niet anders, een Engel zijn; zoo braaf, zoo deugdzaam en tevens zoo ongelukkig, zonder dat ik haar helpen kan, - ik, die mijn leven voor haar zou geven!’
Ik deed hem opmerken, dat zijne liefde vrij romanesk was, en dat mathilda, wanneer hij haar had leeren kennen, misschien vrij wat te kort gekomen zou zijn bij de hooge gedachten, die hij van haar koesterde. Doch dit kon, meende hij, het geval niet wezen. Eindelijk zeide ik: ‘Ik zal het u dan maar zeggen. Ik weet, dat zij hier nog woout.’
‘Nog woont?’ hernam hij vurig.
‘Ik heb haar gezien.’
‘En weet zij van die gruwzame advertentie?’
‘Neen.’
Nu rustte de bruin niet, eer ik beloofde hem bij haar te brengen. Ik vreesde eenigzins de uitbarsting van zijnen hartstogt; doch dit liep boven verwachting goed af. Het was niet moeijelijk gevallen, een voorwendsel voor onze komst te vinden. Toen hij haar zag, werd hij doodsbleek, maar herstelde zich spoedig. Na een kort onderhoud verlie-
{==738==} {>>pagina-aanduiding<<}
ten wij haar. Mijn vriend was verrukt. ‘Ziedaar dan de droombeelden mijner jeugd verwezenlijkt!’ riep hij, op de straat, uit.
Ik stap eeinige maanden in de levensgeschiedenis van mijnen vriend over. Hij had mij op eenen eenvoudigen maaltijd genoodigd. De plegtigheid was voltrokken.
‘Nu hebt gij,’ zeide de bekoorlijke mathilda, ‘uwe jufvrouw van gezelschap!’
‘Ik dank God,’ was het antwoord van den nieuwen echtgenoot, ‘die mij op deze zonderlinge wijze u, mijn dierbaar wijfje, schonk tot mijnen hemel op aarde!’
Mathilda is eene even voortreffelijke huisvrouw en eene even uitmuntende moeder, als zij een bevallig meisje was geweest. Zij is steeds dankbaar voor de gunstige wending in haar lot, en haar huwelijk is een voorbeeld van geluk op aarde.
Mijn vriend heeft mij vrijheid gegeven, de geschiedenis van zijne liefde te verhalen, mits ik hem niet noemde. Meermalen heb ik aan goede vrienden er het een en ander van verteld; hij heet dan altijd in mijn verhaal de bruin.
‘Zoo heeft,’ sprak de Predikant, ‘de Goddelijke voorzienigheid ontelbare middelen, om ons lot op aarde te leiden, en oorzaken en gewrochten hangen vaak zamen op eene wijze, die alle betoog overtollig maakt van de waarheid, dat eene hoogere hand onze schreden bestuurt.’




Eene vraag.

Eene vraag, van welke ik niet weet of zij ergens beantwoord is, schoon dit zeer wel zijn kan, daar ik nimmer een opzettelijk letterkundig onderzoek omtrent deze soort van zaken heb in het werk gesteld - deze vraag dan waag ik het, door middel van dit tijdschrift, aan de liefhebbers voor te stellen.
In Friesland vindt men vele familienamen, welke op ma eindigen, en, voor zoo ver dezelve aan oude geslachten behooren, uit een' voornaam en de bedoelde slotsyllabe zijn zaamgesteld, zoo als harinksma, sikkema, sytsema, tadema en vele anderen. Men kan hierin bezwaarlijk iets anders dan die zelfde oude gewoonte vinden, volgens welke men eertijds in die Provincie geen' anderen naam kende,

{==739==} {>>pagina-aanduiding<<}
dan den voornaam, met bijvoeging van iemands vaders naam: pieter jans (in Holland jansze, in Engeland johnson of fitz (fils) john, in Schotland vich jan.) Doch, waarom dit door ma uitgedrukt, hetgeen toch, zoo veel ik weet, nergens zoon beteekent? Zou het oorspronkelijk ook ooma geweest zijn? Het is althans zeker, dat dit woord, thans meer oome uitgesproken, en meest door kinderen omtrent vreemdelingen gebezigd, onder de Friesche landbewoners de beteekenis heeft van man, homo; terwijl vader of moeders broeder omke, oomke, en, wanneer men het verkleinende ke al eens weglaat, bepaaldelijk oom, nooit oome heet. Volgens mijne klare herinnering klonk mij naderhand, in Holland, het tegendeel allervreemdst in de ooren. De zaak wordt, dunkt mij, op deze wijze, zeer eenvoudig en natuurlijk. Men had slechts één' naam; met den tijd echter was deze ontoereikend ter onderscheiding, want er waren meer, die denzelfden voerden. Wiens - jan, pieter enz? was dan de vraag, en het antwoord: diens man, hetzij de armoede der taal, hetzij de gewoonte geene juister benaming aan de hand gaf; even als nu nog het bijvoegelijk woord jonge, jongen, zoo dikwijls, door den gemeenen man, of van denzelven, voor zoon gebruikt wordt. Sytsema of sytsama was dus eerst sytsoma; (want men beminde den doffen slotklank, door a uitgedrukt, waarvoor wij, bij wat helderder uitspraak, de
e plaatsen.) En de uitgang van den voornaam bepaalde, of deze in den eersten of tweeden naamval, of bij verkorting, met oma, naderhand ma, ineen zou smelten.
Ik eindig met het verzoek: si quid novisti rectius, candidus imperti.

frisius.

Over het gevaar om levend begraven te worden en de noodwendigheid tot het aanleggen van lijkenzalen.

Ondanks de zoo nadrukkelijke woorden van hufeland, ter aanbeveling van het invoeren van lijkenhuizen of zalen, is deze gewigtige zaak tot nog toe in de meeste landen slechts een vrome wensch gebleven. Een kort geleden te Berlijn in het licht verschenen geschrift: over de onzekerheid der ken-
{==740==} {>>pagina-aanduiding<<}
merken van het ophouden des levens, van m.r. lessing, dringt op nieuw de noodzakelijkheid daarvan aan. Met grond kent de Schrijver aan de Regeringen het regt, ja den pligt toe, om zoodanige lijkenzalen in te rigten. ‘Zij zijn voogden der levenden (zegt Dr. hohnbaum); zij behooren ook voogden der dooden te zijn.’ Tegen lijkenzalen heeft zich tot nog toe niet eene eenige Regering verklaard; aangeprezen hebben vele dezelve, veronachtzaamd de meeste; en evenwel is het pligt, zich de zaak aan te trekken, die zonder medewerking der Regeringen wel nimmer op eene voldoende wijs tot stand zal komen. Volgens de aanteekeningen van froriep moeten, krachtens eene onlangs te Nieuw-York gemaakte verordening, de doodkisten met de lijken acht dagen lang boven aarde blijven staan, op de plaats, waar het hoofd ligt, eene opening hebben, terwijl aan handen en voeten scheldraden vastgemaakt zijn. Van 1200 op deze wijs gekiste menschen bevond men, dat zes schijndood waren; derhalve zou, zonder dezen maatregel, van elke tweehonderd voor dood gehoudenen een levend begraven geworden zijn! Zich op deze opgaaf grondende, berekent de Schrijver van het boven vermelde werkje, naar eene volkomen juiste gevolgtrekking, dat er te Berlijn, gedurende de laatste tien jaren, te zamen van 380 tot 420, dus, door elkander gerekend, jaarlijks omstreeks veertig menschen hoogst vermoedelijk levend begraven zijn; eene berekening, waarbij iemand de haren te
berge rijzen! Waarschijnlijk geldt dezelfde verhouding ook in andere steden.

Galvanische telegrafen.

Naar wij vernemen, is het wetenschappelijke denkbeeld, om, door middel der galvanische kracht, oogenblikkelijk telegrafische mededeelingen te doen, een denkbeeld, hetwelk zoo lang als iets onuitvoerlijks beschouwd geworden was, werkelijk beproefd geworden aan den spoorweg tusschen Londen en Birmingham, onder bestuur van Professor whetstone en van den Ingenieur der Compagnieschap, stephenson. Men heeft langs dien weg, in eene uitgestrektheid van 25 Eng. mijlen, vier koperdraden gelegd, op welker uiteinden naar welgevallen door zeer eenvoudige galvanische mededeelers gewerkt wordt. Deze draden zijn in een sterk omkleed-
{==741==} {>>pagina-aanduiding<<}
sel van hennep bevat, en elk eind hecht zich aan een diagram, waarop de letters van het alphabet in betrekkelijke standen gegraveerd zijn, en met welke de draden door middel van beweegbare sleutels gemeenschap hebben, alzoo den inhoud der mededeeling aanwijzende. Deskundigen schijnen door de genomene proeven volkomen overtuigd, dat men op deze wijs berigten van allerlei aard met de snelheid des bliksems en tot afstanden, zoo verre men slechts zelf begeert, kan overmaken. Ongetwijfeld blijven er nog altijd zwarigheden met dit nieuwe, door de wetenschap aan het werkdadige leven verschafte, middel van snelle gemeenschap verbonden; maar men vergete niet, dat het zal kunnen dienen in omstandigheden, waar telegrafen van eenen anderen aard onbruikbaar worden. Die, welke door het gezigt werken, immers, hebben daartoe het daglicht noodig; nevel, tusschenbeiden gestelde doukere voorwerpen breken de gemeenschap af. De mededeeling door middel van geluid is langzaam; ook vereischt zij herhaling op korte afstanden, en zoo met de overige.




Het eerste diner, door den eersten president der Vereenigde Staten van Noord-Amerika gegeven.

In een werkje: Three experiments of living, heeft de schrijver het uittreksel opgenomen uit eenen brief van den Regter wingate, waarin eenig verslag van het eerste presidentiale diner gegeven wordt. Het was, gelijk men zich herinneren zal, in 1789, dus niet volkomen eene halve eeuw geleden. Het zou der moeite waardig zijn, de toen heerschende gewoonte te vergelijken met die, welke thans bij een democratisch presidentiaal diner plaats heeft.
‘Ik was lid van het Congres, (zegt de schrijver) toen de President washington dezen zijnen post aanvaardde, en was tegenwoordig bij het eerste staatsiemaal, hetwelk hij gaf. De President, de Vicepresident, de buitenlandsche Ministers, de hoofden der Departementen van het bestuur, de Spreker van de Kamer der Vertegenwoordigers, de Senaatsleden van Nieuw-Hampshire en die van Georgia, zijnde de twee uiterste noordelijke en zuidelijke Staten der Unie, vormden het gezelschap aan de tafel. Het was de eenvoudigste maaltijd, dien ik immer aan den disch van eenen President

{==742==} {>>pagina-aanduiding<<}
heb bijgewoond, en de dischgenooten waren ook niet tairijk. Gedurende het geheele maal nuttigde de President niets anders dan een' gekookten schaapspoot; zijnde het zijne doorgaande gewoonte, nimmer meer dan van één geregt te eten. Daar er geen Kapellaan tegenwoordig was, sprak de President zelf, bij het aan tafel gaan, een kort gebed. Nadat het maal en het nageregt gebruikt waren, werd er eenmaal in het rond gedronken, zonder eenige toast. De President stond op, en natuurlijk volgde ieder gast zijn voorbeeld; men begaf zich naar de gezelschapszaal, van waar elk naar verkiezing vertrok, zonder eenige pligtpleging.’




Geregtigheidsbegrip in Griekenland.

Een Mainoot (de Mainoten worden voor de afstammelingen der oude Spartanen gehouden; ten minste zij bewonen Laconië, en hebben veel van den moed en de volharding der vroegere landzaten behouden) was voor den regter geroepen, wijl hij in zijne provincie eenen man om hals gebragt had. Zonder aarzelen erkende hij de daad, en zeide, dat hij ze alleen daarom verrigt had, wijl de gedoode een' zijner bloedverwanten van het leven had beroofd, en wijl, door den dood van dien bloedverwant, zijn stam nu tot 35 hoofden verminderd was, terwijl de vijandelijke stam van den gesneuvelde er 36 geteld had. Hij had geene andere reden gehad om dien man te dooden, dan alleen opdat het getal der wederzijdsche stamgenooten weder gelijk mogt worden.
Herinnert dit niet aan de bewoners van zeker dorp in Schotland, die eenen moordenaar daarom niet wilden laten ophangen, omdat hij de eenige smid in de nabuurschap was, doch daarentegen aanboden eenen kleêrmaker te laten hangen, omdat er drie in het dorp woonden?

De vredemaker.

Men leest in de Fransche dagbladen het volgende verhaal van zeker voorval, onlangs gebeurd. - Een gewezen Kolonel had zich eerkwetsende uitdrukkingen tegen de familie van eenen Vaudevilledichter veroorloofd; de laatstgemelde vorderde, dat hij verschooning zou vragen, waarin de ander niet bewilligde, op grond, gelijk hij beweerde, dat in zijn gezegde niets eerkwetsends gelegen was. Men besloot dus te vechten, en koos, gelijk gewoonlijk te Parijs, het Boulogner bosch tot strijdplaats. De getuigen (niet de ooggetuigen, dat is de omstanders, maar die genen, welke men vroeger, toen het tweegevecht, zoo men dit zeggen konde, op eene nog ongerijmder wijs gevoerd werd, secondanten noemde, en die thans, nu zij aan eenen strijd, die hen niet aangaat, geen aandeel meer

{==743==} {>>pagina-aanduiding<<}
nemen, bij de Franschen témoins heeten) poogden voor de laatste maal de rol van bemiddelaars te spelen; doch de beide kampioenen wilden van een vergelijk niets hooren, en de pogingen der getuigen schenen hen nog slechts meer te verbitteren. Reeds waren, van wederzijden, de degens uit de scheden, toen een armelijk gekleed man, wiens aanwezigheid niemand te voren bemerkt had, te voorschijn treedt, en de twee strijders met jammerende stem aldus aanspreekt: ‘Och, lieve Heeren! ik ben een timmerman zonder werk of brood, en heb vele kînderen.’ - ‘Goede vriend, ga voorbij!’ antwoordde een der getuigen; ‘wij hebben geen' tijd om u eene aalmoes te geven; men staat hier op het punt om te duelléren.’ - ‘Juist daarom spreek ik u aan, lieve Heeren, en bid om de gunst.’ - ‘Om welke gunst dan toch?’ - ‘Wel, om die, van voor deze twee heeren de kisten te mogen maken; denk toch, ik ben een arme timmerman, en heb geen werk!’ - Op deze woorden kijken de beide duëllisten elkander strak aan, beginnen te weifelen, en barsten weldra in een luid geschater uit, onder hetwelk zij elkander de hand reiken en vriendschappelijk omarmen. Nadat vervolgens ieder der aanwezigen den timmerman zonder werk een stuk gelds gegeven had, begaf men zich naar den aan de Maillot-poort wonenden restaurateur gillet, en eindigde met de vork in de hand den zoo bloeddorstigbegonnen' strijd. (*)

Aan mijnen zoon, toen hij in vijftienjarigen leeftijd naar zee vertrok.


Ga dan, mijn kind, ga heen ter zee! 
Gij neemt uws vaders zegen meê. 
Houd altijd God voor oogen. 
Denk, waar gij zijt, dat Hij u ziet, 
Gij nergens aan Zijn oog ontvliedt, 
Hoezeer mijn oog onttogen. 
 
Ook op den woesten Oceaan 
Moet Hij aan uwe zijde staan, 
Uw trouwe leidsman wezen. 
Zie dan op God, bij 't golfgeklots; 
Vertrouw op Hem, als op een rots; 
Dan hebt gij niets te vreezen. 
 
Ziet ge op die grootsche waterbaan 
De zon nu op- dan ondergaan, 
Of 't starrenheir verrijzen; 
Laat zon en maan en starrenheir, 
Als dienaars van den Opperheer, 
U dan naar boven wijzen. 

{==744==} {>>pagina-aanduiding<<}

Als 't onweer loeit, denk dan aan Hem; 
Want wind en donder zijn Zijn stem, 
De bliksems Zijn gezanten. 
Zoo gij Zijn hand bij stilte ziet, 
Dan vreest gij ook bij stormen niet, 
Hoe 't loeit van alle kanten. 
 
Vrees Zijnen naam, waar dart'le spot 
In 't harte zegt: daar is geen God! 
En Zijn gezag durft honen. 
Wie Hem eert, wordt door Hem geëerd; 
Maar wie Hem roekeloos onteert, 
God zal dien niet verschoonen. 
 
De Ruiter's voorbeeld blijve u bij! 
Wees matig, kuisch, blijf vroom als hij; 
Wil lijf en ziel bewaren; 
Wees deugdzaam, omdat God het wil; 
Wees vlijtig, buigzaam, ned'rig, stil; 
Denk: 't zijn mijn vormingsjaren. 
 
Zoek, jongen! waar gij gaat of staat, 
Gedurig in den Bijbel raad; 
Dit is het boek der boeken. 
Leer daar vergeving, raad en licht, 
In elk bezwaar of harden pligt, 
Bij God, door Christus, zoeken. 
 
Mijn hart, vol liefde, reist u na; 
Ik denk aan u, waar 'k ga of sta; 
Ik volg u op de baren; 
'k Zend daaglijks, met een smeekend oog, 
De bede eerbiedig naar omhoog: 
God, wil mijn kind bewaren! 
 
Reis dan, mijn zoon, met God in 't hart! 
Bang valt mij, bang de scheidingssmart. 
God brenge ons weêr te zamen! 
Ja, geef, almagtig Opperheer, 
Mijn kind mij onbedorven weêr! 
Verhoor een' vader! Amen! 
 
S.G.J. 
Utrecht. 

Wij verzuimden eene schrijffout op te geven in No. IX, in het Bezoek in het Gesticht voor Krankzinnigen te Utrecht, bl. 459. reg. 30, alwaar staat: ‘De mannen en vrouwen der eerste (moet zijn derde) klasse hebben eene soort van uniform.’
No. XI. Mengelw. bl. 549. reg. 11. v.o.: beginnen.
- - bl. 563. reg. 4: bretschneider; reg. 7: paniel, en reg. 3: Ziegelhausen.
- - bl. 568. reg. 11: haar.
- - bl. 571. reg. 6 v.o.: kropen.
- - bl. 575. reg. 10: onafhankelijk.
- - bl. 588. reg. 1: 'k Zag de starren, enz.
No. XII. bl. 607. reg. 4: burtsall.
- - bl. 624. reg. 21: Dat raakt u niet.







{==745==} {>>pagina-aanduiding<<}

Mengelwerk.

Bijdrage over Jan Adriaansz. Leeghwater.

Door Mr. s. de Wind. (*)

Dat verdienstelijke en in kunst of wetenschap uitmuntende mannen vaak uit den nederigsten stand gesproten zijn, en, zonder het voorregt eener beschaafde opvoeding, alleen door eigen genie zichzelven gevormd hebben, is eene daadzaak, waarvan de geschiedenis aller volken, maar wel bijzonder die van Nederland, veelvuldige voorbeelden oplevert.
Wie uwer herinnert zich hier niet eenen nieuwland, den zoon eens armen dorpelings, en toch een' der grootste dichters, geleerden en wiskundigen van zijnen tijd; - eenen jan camphuis, een' zilversmidsleerling, en later een' der uitmuntendste Gouverneurs-generaal, die Nederlandsch Indië ooit gehad heeft; - of eindelijk den touwslagers-jongen, wiens afbeeldsel deze zaal versiert (†), en wiens naam in alle werelddeelen met eerbied genoemd wordt?
Het is waar, M.H., die hoogte hebben weinigen bereikt. Velen, ja verre de meesten zijn in den nederigen kring gebleven, waarin zij geboren en opgevoed waren, zonder echter daarom minder nut voor hunne medemenschen gesticht te hebben; en juist de verdiensten van

{==746==} {>>pagina-aanduiding<<}
dezen mogen wel van tijd tot tijd opgehaald worden, om niet van lieverlede in eene onverdiende vergetelheid te geraken.
De overdenking hiervan bewoog mij, om Ul. heden te onderhouden over jan adriaanszoon leeghwater, een' man, wiens naam genoeg bekend is als schrijver van het Haarlemmer-Meer-boek, doch wiens groote verdiensten en veelvuldige uiteenloopende kundigheden, zoo veel mij bekend is, nog nimmer opzettelijk in het licht zijn gesteld.
Hij werd geboren in den jare 1575 in het nederige dorp Rijp, gelegen in Noordholland, tusschen Alkmaar en Purmerende. Zijn vader was een timmerman (*). Van zijne opvoeding wordt niets gemeld; het blijkt althans niet, dat hij eenig bijzonder onderwijs in deze of gene wetenschap genoten heeft. Alleen werd hij door zijnen vader tot molenmaker opgeleid, een kunstig en, vooral in Noordholland, een hoogst gewigtig ambacht.
Wanneer men thans door Noordholland reist, ziet men voor zich eene verbazende uitgestrektheid van weiland. Het oog, door geen houtgewas gestuit, rust alleen op de veelvuldige dorpstorens, en hier en daar op een uitgestrekt bosch van enkel molens. Verre is het er van af, dat in de vroege jeugd van leeghwater dit land zich aldus voordeed. Het gebruik van groote molens was toen nog in de kindschheid. Zijn grootvader had den eersten watermolen in Noordholland gezet. Hemzelven heugde het nog, dat er niet één oliemolen met stampers in Holland was, en hij zelf timmerde den eersten op zijne woonplaats voor zichzelven (†); maar in zijnen tijd begon men reeds die geheele molenreeksen daar te stellen, die thans den rijkdom van Noordholland uitmaken. Bijzonder gevoelde men de noodzakelijkheid, om deze uitvinding meer op het droogmaken der landen toe te passen. Immers het lage

{==747==} {>>pagina-aanduiding<<}
Noordholland, 't welk, reeds van oude tijden af, aan een moeras gelijk, en met uitgestrekte meren doorsneden was, had, gedurende den oorlog met de Spanjaarden, voor meer dan ⅔ met de zee gemeen gelegen. De binnenlandsche krijg had eene menigte dijken en dammen doen doorsteken, die sedert niet weder hersteld waren. Toen er na verloop van eenige jaren verademing kwam, waren er van tijd tot tijd pogingen gedaan, om het verloren land te herwinnen, en de groote meren in vruchtbaar land te herscheppen; doch zij waren met geen gunstig gevolg bekroond geworden. Eerst omstreeks het twaalfjarig bestand, 't welk, gelijk men weet, in 1609 gesloten werd, begon men met ijver en volharding de hand aan het werk te slaan. Onze leeghwater vond hier een ruim veld voor zijnen werkkring. Reeds bij de eerste bedijking, te weten die van de Beemster, een binnenwater van zeven mijlen in de rondte, bij Purmerende gelegen, welke tusschen 1608 en 1612 plaats greep, werd hij aangesteld tot fabrijk en steller van alle de watermolens, benoodigd tot het uitmalen van dezen 7545 morgen grooten waterplas (*). Dit verrigt zijnde, bewees hij dezelfde dienst bij de bedijking van de Purmer, de Wormer, de Bijlmeer, de Waard, de Schermer en nog een aantal andere moerassen en meren, zoodat ruim 18,600 morgens land, door zijnen ijver en medehulp, alleen in Noordholland werden aangewonnen. Men mag het er voor houden, dat hij hierin meer gedaan hebbe, dan alleen zijn ambacht medebragt, en dat hij hierbij zeldzame bekwaamheid hebbe ten toon gespreid en de ziel van het werk was.
Anders toch is het onoplosbaar, dat zijn roem zoo ver buitenslands zoude verspreid zijn geworden, als nu blijken zal het geval geweest te zijn. Van nu toch af werd hij zelfs naar vreemde landen geroepen, om zijnen raad in het droogmaken van moerassen te geven. Zoo werd hij in

{==748==} {>>pagina-aanduiding<<}
den jare 1628 naar Bordeaux geroepen, om een groot moeras, 9000 gemeten gronds beslaande, en den Hertog van epernon toebehoorende, welk moeras eenige uren van Bordeaux lag, droog te malen (*). Zich hiervan tot bijzonder genoegen van den Hertog gekweten hebbende, riep men hem twee jaren later naar Metz in Lotharingen, mede tot het uitmalen van een uitgestrekt moeras. Nog werd hij verscheidene malen door den Hertog van Holstein ontboden, om meren en poelen uit te malen en te bedijken, zoo in Oostfriesland als in het Holsteinsche en verder oostwaarts op (†). Zoo moest destijds nog de vreemdeling zijne toevlugt tot den Hollander nemen, om van hem te leeren zijn land te verdedigen en vruchtbare landouwen aan de golven te ontwoekeren! - Doch ook in ons Vaderland maakte men allerwegen van zijn vernuft gebruik, zoodat hij in en buiten Holland, in Friesland, Groningen, Vlaanderen (§) en elders, tot zoodanige werken als om strijd geroepen werd. Zelfs in 1629, toen frederik hendrik, Prins van Oranje, het sterke en door inundatiën gedekte 's Hertogenbosch belegerde, en zijne Ingenieurs niet slaagden om het water meester te worden, werd onze leeghwater naar het leger ontboden, alwaar hij groote dienst deed met molens te ordineren en te stellen, om het water uit te
malen; 't welk een groot voordeel heeft gegeven, om deze onverwinnelijke stadt verwinnelijk te maken, gelijk gebleken is. (※) Doch nog grooter en heerlijker doel had

{==749==} {>>pagina-aanduiding<<}
hij zich voorgesteld. Hij zag sedert lang met leede oogen, hoe eene ontzettende binnenzee, het Haarlemmer-Meer namelijk, in zijnen tijd reeds ongeveer 20,000 morgen groot, gestadig aan meer land inzwolg, en een deel van Holland met vernieling bedreigde. Hij begreep, dat deze verslindende waterwolf, gelijk hij dezelve noemt, wel konde gebreideld worden, en dat deze verbazende plas met minder kosten, in evenredigheid, dan zoo vele vroegere meren, bedijkt en uitgemalen kon worden, waardoor dezelve, even als de Beemster, in eene heerlijke en gezegende landouw, een Paradijs van Holland, konde worden herschapen (*). Reeds lang had hij hierop met hoogen ernst aangedrongen, en in den jare 1643 (zoo niet vroeger) gaf hij hierover een belangrijk werk in het licht, getiteld: Haarlemmer Meer-boek, of Beschrijving, hoe men het Haarlemmer en Leytse Meer bedijken en droog maken zal; als ook van de diepten, gronden, en nuttigheid derzelver. De belangstelling in dit werk was zoo groot, dat hetzelve in minder dan 80 jaren tienmalen herdrukt is. Om welke redenen men dit reusachtig en toch naar het schijnt uitvoerbaar werk toen niet bij de hand genomen hebbe, mogen wij, kortheidshalve, hier niet onderzoeken. Genoeg zij het, dat de uitkomst de vrees van leeghwater gebillijkt heeft; want het toen reeds ontzettende meer heeft sedert zijnen tijd nog ruim tienduizend morgen ingezwolgen, en is dus een derde grooter geworden (†). Nimmer is ook zijn plan geheel opgegeven geworden; dikwijls heeft men hetzelve op nieuw te berde gebragt (§), en slechts weinige jaren geleden heeft de Baron van lijnden van hemmen, in een uitgebreid en kostbaar werk,

{==750==} {>>pagina-aanduiding<<}
hetzelve op nieuw aangedrongen, en, naar het oordeel van vele deskundigen, het uitvoerbare en hoogst nuttige daarvan met goede gronden betoogd.
Doch niet alleen was leeghwater, door de vernuftige en ijverige uitoefening van zijn hoofdvak, een allernuttigst burger van zijn Vaderland; hij vereenigde ook in zich eene zeldzame mate van kundigheden. Hij verstond de Fransche en Hoogduitsche taal, was ervaren in de teekenkunst en het ontwerpen van meetkundige kaarten, en had zich den geheelen omvang van alwat tot bouwkunst maar kan gebragt worden zoo zeer eigen gemaakt, dat hij zich met regt den titel van Ingenieur geven konde (*). Doch dit is niet alles: ‘Ik heb (zegt hij, in zijn straks te melden Cronijkje) in mijnen tijdt gemaakt verscheiden soorten van moolens, ook huisen ende sluisen, ende verscheiden notabele stukken van kassen ende schrijnwerken, alsmede verscheiden uurwerken in dorpen en steden, ook mede twee groote notabele speelwerken te Amsterdam, staande op den Wester- ende Zuiderkerks-toren. Ik heb ook mede gemetseld aan 't nieuwe stadthuis te Amsterdam, ende mede aan den toren van de nieuwe kerk, alsmede aan de brugh bij Jan Roonpoorts-toren. Behalve dien heb ik nog verscheiden notabele handwerken gedaan in hout en in steen, in koper, in yvoor ende metael, hetwelk te lanck zoude wezen om alles te verhalen.’ (†)
Buitendien trachtte hij ook met de pen nuttig te zijn, en veel van zijne eigene lotgevallen heeft hij in zijne geschriften opgeteekend. Behalve het Haarlemmer-Meerboek, heeft men van zijne hand eene korte Beschrijving en kleyn Cronijkje van de Stadt Haarlem (§), alsmede nog een kleyn Cronijkje van de Dorpen van Graft en

{==751==} {>>pagina-aanduiding<<}
de Rijp (*). In dit laatste werkje vooral vindt men eenige zeer belangrijke berigten van zijn leven en bedrijven. Het heet Cronijk van de Rijp, maar het is in waarheid eene kronijk van alwat hij hoorde, vernam en deed; alles voorgedragen in eenen eenvoudigen, maar zeer naïven stijl, zoodat dit boekje zich met het grootste genoegen lezen laat. Een en ander niet onvermakelijk staal zal ik, ten besluite dezer Bijdrage, daaruit aanvoeren.

‘Van het onder-water gaan, geschiet in den Hage in bijwezen van Prins Mauritius en andere groote Heeren, een konst nooit te voren gehoort of gezien.

1. In 't jaar 1605, in 't laatste van April, zoo is daar een Wijnkooper tot Alkmaar geweest, genaamt dirk thomasz., die met den Prince mauritius zeer familiaar was, en verscheiden redenen met den Prince hadde, waarvan hij mede verhaalde, dat in Noort-Hollant in de Rijp twee of drie jongelingen waren, die onder het water konden gaan, waarvan den Prince zeer begeerig was om 't zelve te zien; waarop den Wijnkooper tot antwoord gaf: “Ik zal de luiden verschrijven, dat zij bij zijne Vorstelijke Genade in den Hage zullen komen.”
2. Ende alzoo door het schrijven zijn wij na den Hage gereist, en zijn aldaar bij den Prince gekomen, die ons zeer vriendelijk groette ende ons vraagde, of wij de luiden waren, die onder 't water konden gaan? waarop wij antwoordden: Ja mijn Genadigen Heer; waarop de Prince wederom zeide: Hoe zoude men dat konnen weten, of men zoude dat moeten zien? waarop wij wederom antwoordden en zeiden: Zo het mijn Heer morgen belieft te zien, wij willen 't alhier morgen in den Vijver wel doen; waarop de Prince wederom zeide:

{==752==} {>>pagina-aanduiding<<}
dat hij dat in den Vijver niet en begeerde; daar zouden wel duizent menschen bij komen; dat en zoude niet dienen.
3. Doen heeft de Prince een Valkenier bij hem ontboden, genaamt henderik evertsz., die met ons zoude gaan buiten den Hage, om een water te zoeken, daar 't bequaam was om de konst te doen, 't welke wij alzo gedaan hadden, welke water is een weinig buiten den Hage aan de slinkerhand, in een Molentocht, als men naar Delft vaart.
4. Den eersten dach doen wast een storm ende heel kout weder, so dat wij den Prince doen niet en spraken, maar den tweeden dach daaraan heeft den Prince ons een zeker uure gestelt, als den maaltijt gedaan was na de middag, dat wij dan op de plaatze gereet zouden staan, waarbij dat de Prince ook tegen ons zeide: Mannen, ik heb gisteren wel om u gedocht; ik en zoude niet gaarne hebben, dat gij een ziekte zoude halen om mijnent wille.
5. Alzo den tijt bestemt was, zoo zijn wij op de plaatze gegaan, ende gereetgestaan; doen is den Prince mauritius, met zijn broeder Prins henderik, met Graaf willem van Vrieslant, met Graaf ernst, ende meer andere groote Heeren en Edelluiden met de koetzen bij ons gekomen, ende daar alzo gelijk bij ons staande, doen zeide den Prince mauritius: Mannen, ik ben nu gereet om te zien; waarop ik jan adriaansz. leeghwater met een goede couragie in 't water gesprongen ben, en zeide: Adieu, mijn vroome Heeren; ende ik was daar zo lange onder het water, dat den Prince mauritius met d'andere Heeren wel vernoegt waren, en doen ik weder boven 't water quam, doen vraagde mij den Prince mauritius: Wat was dat geluit dat ik hoorde? waarop ik zeide: Ik heb luide geroepen; heeft mijn Heer dat ook verstaan? waarop de Prince zeide: Ik meende, dat het het brullen van een koe was.
6. Daarna is pieter pietersz., een van

{==753==} {>>pagina-aanduiding<<}
onze medemakkers, in 't water gesprongen een stuks weegs verscheiden, dewelke alzo lang onder het water was als ik, waarover pieter pietersz. met zijne vingeren een weinig boven 't water speelde; doen zeide Graaf willem van Vrieslant: Den kerel werd verzoepen; hij en kan hem nigt langer holden.
7. Ende alzo pieter pietersz. mede op 't land komende, wij beide nog fris ende wel waren, zoo heeft den Prince mauritius tegen ons gezeit: Mannen, ik zie dat de konste goet is; gaat niet uit den Hage aleer ik u gesprooken heb, en gaat in een goede herberge en maakt goede cier, hetwelke wij alzo gedaan hebben, ende daarna zijn wij weder bij den Prince gekomen op het Hof, daar hij ons een vereeringe gegeven heeft, ende ook mede Octroy van onze konste, hetwelke ik nog tot dezen dag bewaart heb.’

Dat dit geheele verhaal van leeghwater de zuivere waarheid behelst, is later bewezen door den geleerden meerman, die het oorspronkelijk Octroy-zelf voor den dag gebragt en in den Konst- en Letterbode van 1807, No. 18, bl. 276 en volg., der geleerde wereld heeft medegedeeld.
In het volgende jaar herhaalde leeghwater zijne proeve te Amsterdam, waarvan hij het volgende verslag geeft:

‘De tweede onderwaterduiking, geschiet tot Amsterdam.

1. In 't jaar 1606, op Amsterdamsche kermis, zo is daar een koopman van de Rijp geweest, geheeten meinert cornelisz. salm, die tot Amsterdam zeer wel bekent was, die van de konste onder water te gaan tegen zommige bekende Borgers van Amsterdam gezeit hadde, dat de konste op de Wetering, buiten de Heilige Wegs-Poort, aan de slinkerhant, gedaan zoude werden in prezentie van 10 of 12 perzonen, aldaar mede prezent was meinert salm van de

{==754==} {>>pagina-aanduiding<<}
Rijp, albert verspek van Antwerpen, dirk van os van Amsterdam met zijn Soon, die nu Dijk-Graaf van de Beemster is, frederik jansz. met zijn Soon, jacob frederikz. van Amsterdam, beide Olijslagers, jacob wrogt van Amsterdam, met jan louwen van de Rijp met zijn Huisvrouw, ende meer andere goede bekenden.
2. Ende alzo dit geschiedde nabij de stad Amsterdam, zo is aldaar een grooten toeloop van volk gekomen ende vergadert van verscheiden steden, dorpen en plaatzen, so dat daar wel zeven of agt hondert menschen bij malkander waren, of meer: zo was daar een onder allen, die het niet geloofde, en zeide: Het zal wezen gelijk die man die vliegen zoude; wie is malder, de man die vliegen zal, of die gene die het zien zullen? waarop ik jan adriaansz. wederom zeide: Ik zal het volk niet bedriegen; ik zal 't voor haar oogen doen, dat zij dat zien zullen.
3. Zo is 't dat ik een linnen kleed bij mij genomen hadde, hetwelke ik aandede, waarvan ik de zakken uittrok, en dede daar tien of twaalf peeren in, dat zij het voor hare oogen zagen, ende ik zeide tegen het volk: Deze peeren zal ik half op-eeten, opdat gij luiden niet en zegt dat ik de peeren in den grond gesteken heb. Ook hadde ik mede een schalmey bij mij, daar ik wel op konde speelen, dien ik mede bij mij in mijn zak dede, en zeide: Daar zal ik verscheiden voizen en Psalmen op speelen, dat gij dat boven water, op het land hooren ende verstaan zult; waarbij pieter pietersz. op het land bij het volk bleef, om het volk reden te geven en te onderregten.
4. Onder allen was daar mede een Makelaar onder het volk, geheeten lems, die hadde een schoon blad pampier bij hem, daar schreef hij zijn naam op, hetwelke hij mij gaf, waarop ik tegen hem zeide: Ik zal daar onder water op den grond op dat pampier met pen ende inkt schrijven, dat gij dat boven water op het land zult konnen lezen.

{==755==} {>>pagina-aanduiding<<}

5. Ende doen ik gereed was, ende wel wakker konde zwemmen, ende ook mede een jongman was, zo gaf mij den Almogenden God de vrijmoedigheit, dat ik met een goede couragie in 't water sprong, mijn aangezigt na het volk toewendde, ende zeide: Adieu, gij vroome Borgers van Amsterdam, dat is u ter eeren, daar ga ik onder.
6. Zo is dat alzo geschied, dat ik de peeren onder water half op-gegeten heb, en vertoonde de peeren onder het volk, doen ik op het land quam; ende op hetzelve pampier schreef ik mede zo veel: dit heb ik voor Amsterdam in de Wetering onder water geschreven; ende op de schalmey speelde ik mede onder water op den grond, dat het volk, die op het land stonden, boven water gemakkelijk hooren ende verstaan konden; onder allen speelde ik mede den 23 Psalm: Mijn God voet mij als mijn Herder geprezen, dat die luiden, die op de kant van de sloot stonden, zeiden: Hoort eens mannen, dat speelt hij nu! Alzo had ik mijn plaizier ende recreatie onder 't water op den grond.
7. Ende doen ik dogte dat ik aldaar lang genoeg geweest was, dat het volk wel vernoegt zoude wezen, zo ben ik met een goede couragie weder opgekomen, mijn aangezigt na het volk, en doen ik nog in 't water was, zo heb ik tegen het volk met een luide stemme geroepen: Wat dunken de luiden van de konst? waarop het volk antwoordde en zeide: De konst is goet.
8. Ende doen ik weder op het land quam, doen vertoonde ik mijn geschrift, het pampier nog droog wezende, hetwelke veel luiden gezien en gelezen hebben, ende daarover zeer verwondert waren: ende den Makelaar lems weder behandigt hebbende, die het nog zommige jaren daar naar bewaarde; ende als ik nog onder water was, zo was alreeds de tijdinge al in de stad, die man is al verdronken, hij en komt zijn leven niet weder: en doen ik weder op het land quam, zo hadde frederik jacobsz., Olijflager van Amsterdam, een nagt-glas bij hem genomen, en zeide tegens mij:

{==756==} {>>pagina-aanduiding<<}
Jan adriaansz., weet gij wel hoe lange dat gij onder water geweest hebt? - Neen ik, frederik jacobsz., zeide ik. Doen zei hij weder tot mij: Dat glas is eens uit-geloopen ende eens half uit, dat is drie quartier van een uur. Doen waren daar verscheiden luiden, die tegen malkanderen zeiden: Hebt gij wel gezien wat dat hij gedaan hadde doen hij in 't water ging? hij hadde hem met olij bestreken; ende d' andere zeide, hij hadde een root lapken in zijn mond genomen; in zomma, elk een zeide het zijne. Ik hadde gedaan gelijk de Comedianten doen, ik speelde het spel te regt, zonder iets te haperen ofte te manqueren; die het spel niet en kan, die en speel het niet. Ende als het werk gedaan was, zo waren daar veel liefhebbers, die haar milde hand toonden: ende onder allen was daar een man uit Zeeland, die zeide, omdat de konste zoo fraay is, zoo schenke ik u daartoe nog een Zeeusche Daalder.
9. Daarna heb ik mijne kleederen weder aangetrokken, ende ben weder na de stad gegaan, aldaar ik een groot getal van volk bij mij hadde, die zeer begeerig waren om de man te zien, waarvan nu nog verscheiden luiden in de stad van Amsterdam zijn, die het gezien hebben ende daarvan konnen getuigen.
10. Nu voort wat de konste belangt, men vint in 't Boek Jobs geschreven in het 28 cappittel in het 12 vers: Men keert den stroom des waters, ende brengt dat daar verborgen in is aan 't ligt. So dat ik niet en weet eenige konsten te bedenken, die zo bequaam ende zo goet zijn om verborgen schatten van den grond te halen; men kan aldaar onder water een wijl tijds leven, ende zijne handen en voeten wel gebruiken, hetzij dat het een vadem diep is, ofte meer: al waar 't agt of tien vadem diep, de konst is even goet. Hiervan wil ik nu mijn schrijven afkorten, ende nog wat anders noteren.’
Aan de waarheid ook van dit verhaal, waarbij (om nog van het Octroy niet te spreken) onze leeghwater zich op zoo vele, toen nog levende, getuigen

{==757==} {>>pagina-aanduiding<<}
beroept, valt niet te twijfelen. Ook schijnt destijds de zwemkunst eene hoogte en algemeenheid bereikt te hebben, die ons thans verwondering baren moet. De beroemde hugo de groot getuigt in een zijner werken (*) het volgende: ‘Ook heden gaat geen volk gemeenzamer met het water om, dan het onze; want wij zwemmen niet alleen met schepen, maar wij varen ook met onze ligchamen. Ééne stad, beweert men, kan tweehonderd man opleveren, die een' sterken stroom, gelijk het IJ, met brandende lonten en geweren in de hand kunnen overzwemmen, en dezen in 't midden van 't water afschieten en wederom met kogels laden. Zoo zeer behoort ook hier het spel tot de dingen van belang.’
Dit getuigenis van de groot, wiens waarheidsliefde boven alle bedenking verheven is, met deze twee verhalen van leeghwater vergelijkende, zal men het zeker vreemd vinden, dat deze zoo gewigtige kunst na zijnen dood is verloren gegaan. Althans men vindt in onze Geschiedenis geene verdere sporen daarvan.
Hetzelfde kronijkje houdt nog een aantal opmerkelijke bijzonderheden in, waarop men allen staat kan maken, zoodra leeghwater spreekt van hetgeen hij gezien of bijgewoond heeft. Of hij niet wel wat te ligtgeloovig voor goede munt aannam, wat hem door anderen werd medegedeeld, durf ik alleen niet beslissen, en zal het dus aan Ul. ter beoordeeling overlaten. Op bl. 28 en 29 vindt men de drie volgende berigten:
‘4. Ik heb wel eertijds groote conversatie gehadt met een zeker man, die uit het Noordelant van nieuwe Nierop van geboorte was, genaamt reier dirksz., die mij verhaalde van de eenvuldigheit van het volk in Noort-Hollant, hoe dat aldaar van oude tijde in het geheele dorp van Langedijk niet meer als twee of drie paar schoenen waren, dewelke gespaart wierden voor de

{==758==} {>>pagina-aanduiding<<}
Schepenen en Regenten van het dorp; wanneer dat zij na den Hage souden trekken, so trokken zij die schoenen aan, ende doorgaans gink het volk met klompen ende hooiblokken, ende het vrouw-volk gemeenlijk met strompelingen om de kuiten van de beenen, ende met besuinen aan hare voeten, gelijk in mijn jonkheit ook veel gezien heb: so dat het gemeene volk haar met een kleintjen en soberlijk moesten behelpen.’

‘12. Op een zekere tijt ben ik gevaren tegen Amsterdam ende Rijp, met een koopman van Amsterdam, geheeten dorhout, die zijn huisvrouw bij hem hadde, anna ernst van bassen; welke vrouw mij verhaalde, dat haar grootvader, genaamt johan ernst van bassen, die een Edelman was, die bij den Prince wilhelmus diende, dewelke vader was van twee en 't zeventig kinderen, ende doen hij zijn laatste vrou troude doen was hij 'tzestig jaren oud, en teelde nog twintig kinderen bij zijn jonge vrouw.’

‘13. Het is zommige jaren gelede, dat ik tot Wormer was in een Herberge bij het Stadt-huis, alwaar de Waerdinne genaamt was fransje; welke Waerdinne mij verhaalde van een Borgermeester van Hoorn, die in een voorjaar over zee gevaren was om ossen te koopen, ende aldaar in een zeker huis komende, zo zaten aldaar zeven kleine kinderen bij het vier, elk met een kopjen in de hand, ende aten brij ofte pap met een lepel: waarover die Borgermeester zeide: Moeder, uwe gebueren die zijn u heel gunstig, dat zij de kinderen brengen bij u te bewaren: Neen, zeide die vrouw, het zijn mijn eigen kinderen, die heb ik tot een dracht gehaelt: ende moogt gij nog wat vertoeven, zo zal ik u nog meer wonders laten zien: zo haalde zij nog zeven kinderen bij der handt die een dracht ouder waren, hetwelke was veerthien kinderen in twe drachten.
14. Doen zeide de vrouw tot den Borgermeester: Ik ben weder zwanger, ende zo gij het toekomende jaar weder alhier komt, zo spreekt mij wederom aan; het

{==759==} {>>pagina-aanduiding<<}
schijnt wel weder een manier te wezen. Ende alzo die Borgermeester het andere jaar weder over zee trok, zo sprak hij de vrouw weder aan, zo had die vrouw nog zeven kinderen tot een dracht geteelt, dat is te zamen in drie drachten een en twintig kinderen.’
Doch, zoo men onzen leeghwater niet geheel van ligtgeloovigheid mag vrijspreken, moet men, aan den anderen kant, zijne groote en ontegenzeggelijke verdiensten niet uit het oog verliezen. De man, die, in en buiten zijn Vaderland, met eere en roem bekend was, die duizende morgens land aan de golven ontwoekerde, zijn Vaderland de grootste diensten bewees, en daarbij eene zeldzame mate van uiteenloopende talenten in zich vereenigde, mag aanspraak maken op de achting en dankbaarheid van den nakomeling, en kan tot bewijs verstrekken der stelling, waarmede ik deze Bijdrage aanving: dat verdienstelijke en in kunst of wetenschap uitmuntende mannen vaak uit den nederigsten stand gesproten zijn.




Opmerkingen over den godsdienstigen en kerkelijken toestand in Frankrijk, opgezameld op eene reis door dat land.

(Vervolg en slot van bl. 718.)

Van de Protestantsche kerk van Frankrijk kan ik uit eigene aanschouwing, of uit geloofwaardige mondelinge berigten, insgelijks het een en ander zeggen.
De Gereformeerde en Luthersche kerkgebouwen, die ik zag, waren in de steden wel uit- en inwendig van een vriendelijk voorkomen, maar zonder bijzondere bouwkunstige waarde. De schoonste Protestantsche kerk van Frankrijk (met uitzondering der kerken te Straatsburg) is wel de Temple de l'Oratoire te Parijs, de eerste Gereformeerde kerk aldaar: het is een groot, prachtig, in goeden stijl opgetrokken gebouw, dat ongeveer 1500-2000 menschen bevatten kan, en genoegzaam midden in de stad ligt, maar nogtans geene klokken heeft. De overige Protestantsche kerken te

{==760==} {>>pagina-aanduiding<<}
Parijs, en in Frankrijk over het algemeen, staan met de gewone huizen, waarvan zij zich weinig onderscheiden, in dezelfde rij, en vertoonen zich des te minder als kerken, daar een toren hier gewoonlijk geheel ontbreekt. Zelfs de kerken te Nismes en Montpellier hebben niets uitstekends. De haat der Katholieken tegen de Protestanten veroorloofde dezen niet, zelfs niet in het Zuiden, waar er toch zoo velen van hen zijn, schoone, in het oog vallende kerken op te rigten. Ik heb er verscheidene gezien, die, met opzigt tot haren uitwendigen stand in de rijen huizen en hare inwendige inrigting, met de Duitsch- en de Fransch-Gereformeerde kerk te Frankfort aan den Main de grootste overeenkomst hadden, zonder evenwel daarbij te rekenen de aan die tempels zich bevindende versierselen. De kerk te Marseille heeft zelfs, zoo als de Fransch-Gereformeerde te Frankfort, in de bovenste verdieping eene Predikantswoning, en nog bovendien eenige schoolvertrekken. Over het algemeen stemmen ook de inwendige inrigtingen der Gereformeerde kerken in Frankrijk, met betrekking tot de Consistoriën, Presbyteriën, en verkiezing van Predikanten, Ouderlingen, Armverzórgers, armenbedeeling enz., met de daarmede overeenkomstige inrigtingen der Gereformeerde Gemeente te Frankfort, der voormalige te Manheim, en van alle dergelijke Gereformeerde Kiesgemeenten, volkomen overeen. Het is mij zelfs waarschijnlijk, dat deze inrigtingen grootendeels uit Frankrijk in de Gereformeerde kerken van Duitschland zijn overgebragt geworden. In allen gevalle stonden de Duitsche Hervormden, van den tijd der opheffing van het Edict van Nantes, in een naauwer verkeer met Fransche dan met Geneefsche
Hervormden, welke laatsten nog tegenwoordig van den toestand der Hervormde kerk van Duitschland zeer weinig weten.
De form der Godsdienstoefening in deze kerken is insgelijks aan de bij ons gebruikelijke zeer gelijk. Vóór den aanvang der hoofdgodsdienstoefening wordt catechisatie gehouden. Om de opmerkzaamheid der kinderen door het gezigt van de binnentredende leden der Gemeente niet te storen, was, in de Temple de l'Oratoire, voor het achterste gedeelte der kerk, het voormalige koor, een groen voorhangsel geschoven, hetwelk na het einde der catechisatie weder weggenomen werd: nogtans had een niet onbeduidend aantal van beschaafde gemeenteleden achter dit voorhangsel de catechisatie met groote opmerkzaamheid bijgewoond. Wie

{==761==} {>>pagina-aanduiding<<}
zou gelooven, dat onze kerkschuwe-, onverschillige Duitsche stedelingen en boeren, die, volgens de algemeene klagt ten minste in het zuidelijk Duitschland, geene catechisatie meer willen bijwonen, in dit opzigt door het voorbeeld der bewoners van het ligtzinnige Parijs zouden kunnen beschaamd worden? - Na het einde der catechisatie, en terwijl de leden der Gemeente zich steeds talrijker verzamelen, treedt de Voorlezer op, en leest een hoofdstuk uit de Heilige Schrift. In de meeste Gereformeerde stadskerken (in eene dorpskerk ben ik niet geweest) bevindt zich, namelijk, onmiddellijk onder den eigenlijken kansel, en met dezen zamenhangende, een tweede kansel, van welken af de Voorlezer een stuk uit den Bijbel leest. De Voorlezer is bij wijlen een Candidaat in de Theologie, meermalen de Schoolonderwijzer, of ook een wereldlijk lid der Gemeente: te Marseille was het een jong koopman, wien de Gemeente op hare kosten had laten opvoeden: men heeft echter plan, om dit werk in het vervolg alleen aan Candidaten in de Theologie of geordende Predikanten over te laten: ik meen nogtans, dat het met den geest der Hervormde kerk overeenkomstiger, en zelfs der kerkelijkheid meer bevorderlijk zijn zou, wanneer men voor dit gedeelte van de Godsdienstoefening bestendig wereldlijke leden der Gemeente aannam. Dit voorlezen van een stuk uit den Bijbel, dat ook in de Gereformeerde kerken van Holland gebruikelijk is, is overigens eene goede voorbereiding voor de eigenlijke Godsdienstoefening. Het geraas, dat door het binnenkomen van de leden der Gemeente veroorzaakt wordt, het gesprek over ongewijde dingen, dat uit gebrek aan betere bezigheid door de ledigzittenden gehouden wordt, de ongehinderde beweging van vele aanwezigen, over het algemeen de ontbrekende godsdienstige waardigheid, welke bij de Godsdienstoefening gewoonlijk zoo lang duurt, tot dat de Geestelijke binnentreedt, wordt door
eene inrigting verminderd, die den inkomenden dadelijk op Gods woord heenwijst, zijn gesprek met anderen als ongepast doet voorkomen, tot ernstige stilte nadrukkelijk opwekt, en den toehoorder op de dadelijk volgende eigenlijke Godsdienstoefening reeds daarom het best voorbereidt, dewijl de geest met eene menigte godsdienstige denkbeelden vervuld wordt. Het voorlezen duurt tot op het oogenblik van het begin der eigenlijke Godsdienstoefening: dit uur van begin is op onderscheidene plaatsen en tijden verschillend. Te Parijs begint,

{==762==} {>>pagina-aanduiding<<}
zoo als men mij zeide, de Godsdienstoefening nooit vroeger, dan ten 12 ure, op welken tijd ik zelf daaraan deel nam; maar in verscheidene Protestantsche kerken wordt zij ook ten 2 ure gehouden, hetwelk met den tijd van onze Godsdienstviering geheel overeenkomt, wijl daar iedereen eerst ten 5 ure den hoofdmaaltijd, het middageten, neemt. Te Lyon, Nismes, Marseille en Toulon daarentegen, welke, met Parijs vergeleken, reeds kleinsteedscher zijn, begint de Godsdienstoefening des zomers ten 10, in den herfst en in den winter ten 12 ure; te Marseille bijzonder is dit des te noodzakelijker, daar, in het schoone jaargetijde, ieder welgezetene, dadelijk na de Godsdienstoefening, naar zijne Bastide, naar zijn buitenverblijf, rijdt. - Na gemelde voorlezing begint de Godsdienstoefening met gezang, gaat tot de leerrede voort, en eindigt andermaal met een gebed, een slotvers en den zegen. Het gezang is gewoonlijk zacht en goed. Te Parijs bestond het gezangboek uit eene verzameling van eigen gemaakte godsdienstige liederen; in het Zuiden besloegen, naar oude gewoonte der Gereformeerden, de Psalmen, als kerkgezangen, de voornaamste plaats. Te Marseille had ik tevens gelegenheid, om de plegtigheid des Heiligen Avondmaals bij te wonen: die plegtigheid, welke van de zijde zoowel der bedienaars, als der gebruikers, hoogstwaardiglijk gehouden werd, was van de onze slechts in één punt verschillend, dat tot ieder der Communicanten, behalve de woorden der instelling, nog eene bijzondere Bijbelspreuk gerigt werd.
Over het bezoeken der kerken kan ik wel slechts uit weinige proeven oordeelen; maar ik vond het in vijf onderscheidene groote steden over het algemeen zoo goed, dat ik wel op de verzekering der Gemeenteleden en der Geestelijken, volgens welke hetzelve ten allen tijde ijverig zijn moet, durf vertrouwen. Te Parijs was de Temple de l'Oratoire, hoewel noch coquerel noch monod de jonge, maar een jong Adjunct predikte, vol toehoorders, bijna doorgaans uit de beschaafde, en, naar de voor de kerk wachtende eigene rijtuigen geoordeeld, zelfs uit de hoogste standen. Ook de overige Protestantsche kerken te Parijs waren, voor zoo veel ik dezelve zag, zeer bezocht. Men zeide mij, dat aan de Protestantsche Godsdienstoefening gewoonlijk vele Katholieken deel nemen. Ook te Lyon, waar het aantal der aldaar gezetene Protestanten niet zeer groot is, (er zijn evenwel

{==763==} {>>pagina-aanduiding<<}
drie Predikanten aangesteld) maken de aanwezige vreemdelingen en de Katholieken het grootste aantal der kerkgangers uit. Te Marseille vond ik meer vrouwelijke dan mannelijke toehoorders: te Nismes was de verhouding der beide seksen gelijk.
Om over de eigenlijke vorming der Protestantsche Geestelijken een juist oordeel te vellen, zou men langer omgang met hen moeten hebben. Het oordeel over de Katholieke Geestelijken is gemakkelijker, daar deze oneindig talrijker zijn, daar zij hunne gevoelens langeren tijd onverholen te kennen gegeven hebben, en daar hunne werkzaamheid in burgerlijke en kerkelijke zaken op verschillende wijzen kenbaar wordt. De Protestantsche Geestelijken daarentegen, vooral het meerendeel in het Zuiden, hebben tot hiertoe nog weinig gelegenheid gegeven en gevonden, om het oordeel van vreemdelingen over hunne vorming te bepalen. Uitwendig zijn zij zeer los aan elkander verbonden; en bovendien, tot op het jaar 1830, ook door de Regering, in het Zuiden zelfs door de Katholieke bevolking onderdrukt, zou het hun vroeger, zelfs bij den besten wil, moeijelijk zijn gevallen, in Tijdschriften wetenschappelijke vereenigingspunten vast te stellen, waarin hunne kundigheid en hun ijver zich meer openlijk zou hebben kunnen aan den dag leggen. In den jongsten tijd is het hun nu wel vergund, zich vrijer te bewegen; ook is men van uit Parijs zeer ijverig bezig, om, door middel van eene grootere gelijkmatigheid in de kerkelijke organisatie, ook de Geestelijken door eenen vasteren band te vereenigen; niet minder, om door eenen verbeterden toestand der Hoogescholen de godgeleerde studie te verheffen, en door goed geschrevene Tijdschriften gelegenheid te geven, om zoo wel over godsdienstige en kerkelijke zaken zijn gevoelen te zeggen, als om in de wetenschap vorderingen te maken. Doch dit alles is slechts van eenige weinige mannen uitgegaan, bijzonder van den ouden, nu gestorvenen, en den jongeren, nu als Professor naar Montauban beroepenen monod, en van coquerel: de wetenschappelijke vorming dezer uitmuntende mannen als maatstaf voor de vorming van alle, of van de meeste Protestantsche Geestelijken aan te nemen, zou nogtans
blijkbaar te veel zijn. In den jongsten tijd moest het Tijdschrift: Le libre Examen, uit gebrek aan toereikende deelneming, ophouden, hetwelk juist niet zeer voor de vorming der Protestantsche Geestelijkheid

{==764==} {>>pagina-aanduiding<<}
schijnt te spreken. De Heeren vincent en fontanes te Nismes, welke laatste ook aan het Geneefsche Eeuwfeest deel nam, werden mij van den kant van verscheidene Geestelijken uitdrukkelijk als ‘de pilaren der Gereformeerde kerk’ aangeduid. Deze van zuidelijke bewoners afkomstige benaming geldt ook veelligt slechts voor de zuidelijke provinciën. Van de Duitsche Godgeleerdheid weet men ten minste in het Zuiden zoo goed als niets, hoewel men thans, zoo als in Frankrijk over het algemeen, voor de Duitsche geleerdheid eenen bijzonderen eerbied heeft, die zich bij overlevering van den eenen tot den anderen voortplant, zonder dat men eigenlijk zelf onderzocht heeft, in hoeverre de Duitsche wetenschappelijkheid dezen eerbied verdient. ‘Oh, nous ne sommes pas si savants, comme les Allemands!’ wordt er dikwijls, met eene zekere demoedigheid en zelfbeschuldiging, uitgeroepen. Door het Geneefsche feest werden ten minste de namen van eenige Duitsche Geleerden bekend: von ammon, röhr en bretschneider worden tegenwoordig in de Gemeenten aan den oever der Middellandsche zee met schroomvalligen eerbied genoemd; terwijl zij bij de ongelukkige poging, om den voor hen bijna onuitsprekelijken naam bretschneider over de lippen te brengen, telkens als door eene soort van huivering bevangen worden. Niets pleit zoozeer voor de achting, waarin de Duitsche geleerdheid staat, als de moeite, die deze goede en beminnenswaardige menschen doen, om de naar hunne meening barbaarsche namen van Duitsche Geleerden te onthouden en goed uit te spreken. Maar, de diepere wetenschappelijke vorming der Protestantsche Geestelijkheid
daargelaten, verwekken de leerredenen, die ik op onderscheidene plaatsen hoorde, eene goede gedachte van dit gedeelte der godgeleerde vorming. De leerredenen waren namelijk zeer goed uitgewerkt, en werden in het geheel niet met dat overdrevene uitwendige voorgedragen, dat ik bij enkele Katholieke Geestelijken van Frankrijk opmerkte. Twee der Predikanten, die voor de uitmuntendste gehouden worden, coquerel en monod, heb ik niet gehoord. (*) De leerredenen waren ove-
{==765==} {>>pagina-aanduiding<<}
rigens in zuiver Bijbelschen zin vervaardigd, zoo als mij dan onder anderen de eerwaardige President marion te Marseille verzekerde, dat het meerendeel der Gereformeerde Geestelijkheid een gematigd Rationalismus huldigde. In dezen geest heeft de Hervormde kerk eigenlijk van oudsher gedacht en gewerkt.
Bij de meer beschaafden staat de Protestantsche Geestelijkheid in aanzien; hoewel mij dezelfde Heer marion verhaalde, dat het hem en zijne Ambtsbroeders nog verleden jaar was gebeurd, dat, bij gelegenheid van eene begrafenisplegtigheid, de lieve jeugd hun honend en spottend nageloopen was: doch al worden zij in het Zuiden door de onbeschaafde volksklasse meest nog als erge en verdoemelijke ketters beschouwd, zoo genieten zij toch nevens hunne Gemeenteleden, uit hoofde van hunnen zedelijken wandel, zelfs van den kant der geringere volksklasse, achting. Daarbij zijn zij, zoo als te Bordeaux, en zoo als dikwijls ook op andere plaatsen in en buiten Frankrijk, de gegoedsten, en genieten daardoor een zeker aanzien. Te Toulon en Marseille heeft het kerkbestuur zijne afzonderlijke jongensschool met de stads-elementaire-school vereenigd, om van onderen op in de Katholieke jeugd langzamerhand eene verdraagzamere gezindheid jegens de Protestanten te verwekken.
De uitwendige toestand der Protestanten is overigens, sedert de Julij-revolutie, stellig beter dan vroeger. De Regering geeft zich vele moeite om het volk te verlichten, waarvan de Protestanten zich eene weldadige terugwerking op hunne eigene betrekking tot de Katholieken beloven. Hoezeer ook guizot in staatkundig opzigt gehaat is, zoo wenschen toch de Protestanten zeer begeerig naar zijn langer verblijf in het Ministerie, daar de rustelooze ijver, waarmede hij het onderwijs en de zaak der opvoeding over het algemeen ter harte neemt, met zijn aftreden waarschijnlijk niet wederom een' zoo vastberaden vertegenwoordiger in het Mi-
{==766==} {>>pagina-aanduiding<<}
nisterie vinden zou. Doch al is ook de Regering den Protestanten gunstig, zoo heeft toch in het Zuiden de stemming der afzonderlijke Katholieke Gemeenten tegen dezelve zich natuurlijk niet veranderd: men is in het afzonderlijke zoo verdraagzaam of onverdraagzaam gebleven, als men het vóór den jare 1830 geweest is. De Gemeente te Marseille heeft wel, zelfs in het jaar 1815, onder die dweepzieke en bloedgierige woede niet geleden, met welke toenmaals de Gereformeerden te Avignon, Nismes en omstreken door de Katholieken vervolgd werden; maar de Gemeente zelve meent, dat dit hoofdzakelijk daarvan komt, dat het aantal hunner leden in verhouding tot de 120,000 Katholieken te onbeduidend is, en daardoor te weinig opgemerkt wordt. Te Nismes en Avignon daarentegen duren de botsingen nog steeds voort, daar op de eerste plaats het getal der Protestanten dat der Katholieken bijna evenaart. Te Parijs daarentegen wordt de Protestantsche Geestelijkheid, hare Gemeente, en het gansche Protestantisme, bij de meer beschaafden, die zich om de kerk over het algemeen nog eenigzins bekommeren, gewoonlijk veel meer geacht dan de Katholieke Geestelijkheid. Reeds de enkele goede Predikers, die in de beide
Protestantsche Gemeenten aangesteld zijn, geven aan het meer beschaafde gedeelte der inwoners eenen goeden dunk van den kerkelijken toestand van het Protestantisme, en lokken vele Katholieken uit, om aan de Protestantsche Godsdienstoefening, ten minste om der Leerrede wille, deel te nemen.
Ik heb den uitwendigen band, die de Protestantsche, en onder deze met name de Hervormde, Gemeenten onder elkander vereenigt, boven eenen zeer lossen genoemd, en met alle regt; want aan de noodzakelijkheid van een uitwendig vereenigingspunt tusschen de gescheidene Hervormde Gemeenten denken de minsten; integendeel strekt de poging van grooter en kleiner steden bestendig daartoe, om een eigen afgescheiden Consistorie te vormen. Zoo bekende men te Marseille openlijk, dat men het getal der Gemeenteleden van het Consistoriale district iets hooger opgegeven had, alleen om het ter oprigting van een Consistorie bij de wet bepaalde aantal van 6000 Gemeenteleden als voorhanden zijnde te kunnen opgeven. Zulk een Consistorie verkiest zijne Predikanten vrij, en bestuurt alle zijne aangelegenheden, zonder met eenige andere ambtenaren, behalve met het Ministerie, in noodwendige aanraking te komen. Men vindt dus door ge-
{==767==} {>>pagina-aanduiding<<}
heel Frankrijk eene menigte kleine onafhankelijke kerkjes, die de op zichzelve reeds eng begrensde Ecclesia Reformata vormen: het Consistorie te Marseille b.v. bestaat slechts uit de Gemeente te Marseille, die te Aix, eenige Landgemeenten, en nu nog die te Toulon, welke eerst vóór weinige jaren opgerigt geworden is, en alleen aan de op den voorgrond gebragte omstandigheid, dat zich te Toulon, uit hoofde der inscheping naar Algiers, tijdelijk eene menigte van Protestantsche soldaten ophouden, haar ontstaan te danken heeft. De Bestuurders en Geestelijken dezer buitengemeenten zijn stemgeregtigde medeleden van het Consistorie, dat te Marseille zijne zitting heeft, en waarheen deze buitenleden bij gewigtige omstandigheden worden opgeroepen: meer dan twaalf zulke kleine Consistoriën vindt men zeer in de nabijheid, in het departement du
Gard. Ook deze kerkelijk maatschappelijke vrijheid ligt geheel in den geest der Hervormde kerk, en strijdt ook, uit een denkbeeldig oogpunt beschouwd, in het geheel niet met de uitspraak van jezus: ‘Het zal één herder en ééne kudde zijn,’ noch met deze andere: ‘Één geloof, één doop, één God en Vader van ons allen.’ Hoe vrijzinniger, omvattender en zelfstandiger zich in eene kerk de verstandsvorming ontwikkelt, zoo als dit in de Hervormde kerk van oudsher het geval geweest is, des te minder rekent men het noodig, zich op Joodschen of Piëtistischen trant, bij wijze van sekten, uitwendig bijeen te houden, en door eene digtgeslotene bende van talrijke hoopen ontzag te verwekken, te heerschen, en bij gelegenheid ook te vervolgen, in plaats van kracht en invloed naar binnen en naar buiten eeniglijk in de gemeenschappelijkheid en onschendbaarheid van godsdienstige overtuigingen en zedelijken wandel te zoeken. Vanhier ziet men ook de Rationalisten, die in den grond niets anders dan Hervormden zijn, zelden of nooit, met die Joodsche vasthoudendheid en bekrompenheid, afgeslotene, zich tegen elkander ondersteunende partijen vormen of complotten maken; terwijl de anderen van beide geloofsbelijdenissen, welke het niet noodig is te noemen, zich gelijk de Vrijmetselaars zamenhouden, hunne herkenningsteekenen en wachtwoorden hebben, en elkander ondersteunen en met verdringing van anderen voorthelpen. Hoe bekrompener de geest is, des te bekrompener is het hart; hoe bekrompener het hart, des te beperkter de broederliefde; hoe beperkter de broederliefde, des te afgeslotener naar buiten, maar

{==768==} {>>pagina-aanduiding<<}
ook des te naauwer gesloten naar binnen is de kring der gelijkgezinden. Alleen zaligmakende kerken en sekten, inquisitiën en zamenzweringen moeten een meer gemeenschappelijk uitwendig middelpunt, eenen zigtbaren bestuurder hebben, aan wien allen zich als aan eenen vleugelman aansluiten, wien allen gehoorzamen, om allen door gemeenschappelijk uitwendig geweld te gewinnen, wat zij door de kracht der ontbrekende waarheid nooit verkrijgen kunnen. Eeuwige waarheden, daarentegen, behoeven zulke uitwendige hulpmiddelen denkbeeldigerwijze niet, en de menschen, die dezelve huldigen, schatten, zoo als de Hervormden in Frankrijk, zuiver uitwendige verbindtenissen gering. Doch daar de menschen aldaar even zoo min, als hier, reeds tot de volledige waarheid zijn doorgedrongen; daar de meer verlichten aldaar, zoo wel als hier, nog steeds met de kinderen der duisternis en met de Vorsten der wereld te kampen hebben, zoo is het aldaar, zoo wel als hier, praktisch dwaas, de belijders van die zuivere en eeuwige waarheid in uitwendige splitsing te houden, in plaats van zich, tot den dag der algemeene kennis der waarheid, tot eene gelijkvormige uiterlijke slagorde te vereenigen. Breekt eindelijk die dag aan, dan mogen zich voorts de Gemeenten uiterlijk van elkander scheiden, en slechts twee of drie eene Gemeente des Heeren vormen, zij zullen desniettegenstaande door eenen onlosmaakbaren band met elkander verbonden zijn; want de eeuwige waarheid zal hen vereenigen, en de geest van christus zal midden onder hen zijn. Dit heeft ook het Hervormde Consistorie te Parijs wel ingezien, en aan de spreuk der Heilige Schrift gedacht: ‘De kinderen der duisternis zijn voorzigtiger dan de kinderen des lichts.’ Het heeft daarom een nieuw ontwerp van organisatie uitgevaardigd, en dit aan de overige Consistoriën ter goedkeuring en aanneming voorgelegd. Op dit oogenblik zijn in de verschillende
Consistoriën te dien einde de Commissiën daartoe benoemd. Het Consistorie te Nismes had zich, tijdens mijn verblijf, nog niet gunstig over het ontwerp uitgelaten, misschien uit ijverzucht, omdat het Nismes als den hoofdzetel der Hervormde kerk van Frankrijk beschouwt, en daarom de aanleiding tot zulk een ontwerp liever van het Zuiden ziet uitgaan. Wordt voor het overige het ontwerp, zoo als waarschijnlijk is, eindelijk aangenomen, zoo wordt hetzelve tot kerkelijke wet verheven; waaromtrent wij dan, door de heuschheid der Geeste-
{==769==} {>>pagina-aanduiding<<}
lijkheid aldaar, in staat gesteld zullen worden, nader berigt te geven.
De inwendige Presbyteriale en Consistoriale inrigtingen dezer vrije Gemeenten zijn voor het overige zoo als bij ons. Door de heuschheid van den President van het Consistorie te Marseille, den Heer marion, en eenen zeer ijverigen Kerkbestuurder aldaar, den zeer geachten Groothandelaar, den Heer höfer, onzen landgenoot, heb ik gelegenheid gehad, deze inrigtingen bij eene enkele Gemeente, die evenwel naar het voorbeeld der overige gevormd is, naauwkeuriger te leeren kennen. Daar de inrigting der Hervormde Consistoriën en Presbyteriën bekend is, zoo is het onnoodig, die van aldaar nog bijzonder te beschrijven. Ik merk slechts dit op, dat zich daar, onmiddellijk na de geëindigde Godsdienstoefening, de armen laten vinden: de weldadigheid der Gemeente wordt nogtans waarlijk misbruikt; want in mijne tegenwoordigheid verschenen er niet alleen bedelende Katholieken, welke te ondersteunen, alle hatelijk Godsdienstonderscheid daargelaten, het doel eener geslotene Gemeente van eene andere Geloofsbelijdenis niet zijn kan; maar er verscheen zelfs, nevens verloopene Duitsche handwerksgezellen, die zich naar Afrika wilden inschepen, en ontslagene soldaten van het vreemdenlegioen, die gezamenlijk geen getuigenis van hun Protestantisme konden toonen, ook een Elzasser Jood, die zich voor een' Christen uitgaf, en slechts door den Heer höfer en mij aan zijn Joodsch lispelen voor een' Jood herkend werd. Desniettegenstaande, en hoewel de Gemeente niets minder dan overvloed van geld heeft, werd aan allen, uit de zoo even ingezamelde aalmoezen, een niet onbeduidende bijstand verleend. De hoofdinkomsten derGemeente vloeijen uit de verhuurde kerkstoelen, die ook hier werkelijk stoelen zijn, uit de regelmatige omslagen over de leden der Gemeente, en, in den jongsten tijd, uit den verkoop van begraafplaatsen op een kerkhof, dat aan
de Gemeente vroeger door de Katholieken was ontnomen geworden, maar hun toch, na de Julij-revolutie, ten gevolge van hunne klagten, teruggegeven is. De bezoldiging van eenen Geestelijke der Gemeente bestaat uit 2000 fr. van den Staat, 1000 fr. van de Stad, en 500 fr. van de Gemeente. Vroeger ontvingen zij, in plaats van deze laatste 500 fr., nog 1000 fr. uit de Departementskas; doch daar de Regering na 1830 den haar niet gunstigen Katholieken Geestelijken deze

{==770==} {>>pagina-aanduiding<<}
1000 fr. onttrok, zoo werd, uit hoofde der gelijkheid, deze som ook den Protestantschen Geestelijken ontnomen. Als halve vergoeding gaf hierop de Gemeente die 500 fr., maar hoopt, ten gevolge van den onlangs gesloten vrede tusschen de Regering en de Katholieke Geestelijkheid, van dezen last weder te zullen ontslagen worden. Over het algemeen, c'est tout comme chez nous! ook daar, hoewel de jaarlijksche ontvangst der Gemeente 8000 fr. bedraagt, klagen de Kerkbestuurders bitterlijk over gebrek aan geld. Te Toulon is, zoo als men begrijpen kan, dit gebrek nog veel grooter, daar de Gemeente eerst korteling opgerigt is, er slechts weinige vaste betalende leden zijn, de afwisselende daarentegen niet alleen niets betalen, maar ook nog ondersteund willen worden.






Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 212.)

Dood en Begrafenis van la Fayette.

‘Gäste setzen die Gläser an: “Die Republik!”

Gianettino wirft das Glas mit macht auf die Erde: Hier liegen die Scherben.’



Schiller, die Verschwörung des Fiesko. Fünfter Auftritt.
De vrijwillige voorvechter der Amerikaansche vrijheid, die eenmaal door washington met vreugdetranen in de oogen werd omarmd; de voorstander der omwentelingen; de man, die lodewijk XVI en maria antoinette, mirabeau, de Klub der Jakobijnen, napoleon en louis philippe tot vijanden heeft gehad; de man, die door het Fransche volk werd verheerlijkt, en den naam van ‘de vrijheid der oude en nieuwe wereld’ droeg, - la fayette is niet meer!
Welk eene zonderlinge rigting kan het leven eens menschen door een enkel toeval nemen! en zou men bijna met zekerheid niet kunnen zeggen, dat er zonder een' gunstigen zamenloop van omstandigheden weinig beroemde, en zeker nimmer beruchte, mannen bestonden? In 1785 schreef een

{==771==} {>>pagina-aanduiding<<}
der Leeraars aan de Militaire School, op een' staat van verantwoording aangaande de bekwaamheden der kweekelingen, achter den naam van hem, uit wien daarna napoleon werd: ‘Corse de nation et de caractère; il ira loin, si les circonstances le favorisent.’ De omstandigheden deden zulks, en een Keizer der Franschen ontstond uit den militairen kweekeling! - Denk u dien la fayette eens zonder Amerika! Zonder Amerika was hij vermoedelijk als Kapitein van het Regement gestorven, waarvan hij in 1774 deserteerde. La fayette vertrekt in den ouderdom van 19 jaren naar Amerika, niet als een bevrijder der volken, als een man, die doordrongen is van het belang der zaak, maar als een scholier, die zich wegpakt om den klap des meesters te ontwijken. Eene dienstbode in eene herberg herkent hem, en is op het punt, om alles aan de Gendarmerie te verraden. De geheele toekomst des persoons, die in de Geschiedenis eene eenigsoortige vermaardheid heeft verkregen, is op de punt der tong eener herbergs-dienstmaagd! Zij zwijgt echter gelukkig. Herinner u, dat het toeval la fayette tot Bevelhebber der Nationale Garde maakte. In den ochtend van 16 Julij 1789, terwijl eenige afgevaardigden ter Nationale Vergadering, waaronder la fayette, lally tolendal en de Hertog de liancourt, uit Versailles. afgezonden, zich bezig hielden, de rust in Parijs, door het mededeelen der verzoenende aanspraak van lodewijk XVI, te herstellen, werd het woelige gemeen, hetwelk voor het stadhuis vergaderd was, opmerkzaam gemaakt, dat de driekleurige vlag door den togt van het opene venster tegen het borstbeeld van la fayette (een geschenk, dat genoemde afgevaardigde voor zijne krijgsdienst van
de Republiek Amerika ontvangen had) geslagen werd, en het benoemde hem, met een algemeen geroep, tot Opperbevelhebber der Nationale Garde!
Meermalen is de vraag opgeworpen, in hoeverre men la fayette een groot man kan noemen, en hierover is men het niet eens. Groot, in de eigenlijke beteekenis des woords, dat wil zeggen door bijzondere en eigendommelijke hoedanigheden of daden uitmuntende, groot is la fayette nimmer geweest; maar den titel, hem door een Fransch Schrijver gegeven: ‘Le héros, le grand homme de la bonne intention,’ heeft hij regtmatig verdiend. Vastheid van grondbeginselen kan men hem evenmin ontzeggen. La fayette

{==772==} {>>pagina-aanduiding<<}
was te eenvoudig, om voortdurend de steile hoogte, de waggelende plaats te blijven behouden, die hij door zijne populariteit verworven had. In de verbazende ontwikkeling van geestkracht en werkdadigheid, die de eerste Fransche omwenteling deed ontstaan, in die plotselinge ontkieming van bekwaamheden en nietigheden van allerlei soort en aard, zouden zich alle menschelijke begaafdheden, om zoo te zeggen, in den man hebben moeten vereenigen en kenmerken, die er bij uitnemendheid de vertegenwoordiger van was. Gewoonlijk echter ziet men, dat slechts ééne dier gaven, tot de meestmogelijke ontwikkeling opgevoerd, den grooten man kenmerkt. Met vaste grondbeginselen en weinig geest, werd la fayette door den zamenloop der omstandigheden geroepen tot het vervullen der eerste rollen, - tot rollen, die veel geest en minder grondbeginselen vereischten. Zoo lang de zaken in den kring zijner grondbeginselen bleven, gaat hem alles voor den wind; maar wanneer haar onwederstaanbare voortgang of hevige schokken dien kring hebben doen overschrijden, kan hij niets terugleiden, evenmin iets volgen. De man, die zoo vele omwentelingen en veranderingen zag, was er het minste voor geschikt; hij behoorde te huis in een land en tijdperk, waarin alles bijna onwrikbaar geordend en bepaald was. ‘La fayette,’ zoo lazen wij, eenigen tijd geleden, ‘was een enthusiast van hoofd en van hart; hoedanigheden, met welke men de volksmassa's wel in beweging kan brengen, maar niet regeren en bedwingen. Om zich van anderen meester te maken, moet men eerst meester van zichzelven zijn. De eerste voorwaarde, om zich tot eene staatkundige hoogte en magt te verheffen, is een koel hoofd en een koel hart. Enthusiasmus is de deugd van hen, die uitvoeren; kalmte en koelbloedigheid de deugd van hen, die besturen.’ Wij zijn het eens met k.a. menzel, den bewerker van de laatste groote afdeeling
van becker's Algemeene Geschiedenis, wanneer hij, over bailly en lafayette sprekende, zegt: ‘Beiden waren mannen, die het goed meenden, en de zaak der vrijheid met eene geestdrift voorstonden, welke uit inwendige overtuiging ontsproot.’ La fayette had zich geheel gewijd aan het volksbelang; eene gematigde volksregering was zijne hersenschim, zijn idée fixe; hij begeerde niets voor zich; dat, wat hij verwierf, kwam tot hem zonder inspanning; dat, wat hem het naaste aan het hart lag, de bevrediging van zijn grondbeginsel, keert

{==773==} {>>pagina-aanduiding<<}
hem voortdurend den rug toe, ontsnapt wanneer hij het meent gegrepen te hebben. Eene der deugden van la fayette meenen wij daarin te mogen vinden, dat hij nimmer tot den woesten Jakobijnen-hoop behoorde, lodewijk XVI meermalen wilde redden, philippe égalité trachtte te ontmaskeren, en steeds gematigdheid predikte; iets, waardoor hij zelf in levensgevaar werd gebragt en het mes der guillotine hem bedreigde. Door de omstandigheden gedrongen, verliet la fayette in den nacht van 19 Augustus 1792, met een gedeelte van zijn' generalen staf, zijn hoofdkwartier Sedan, onder voorwendsel eener verkenning de grenzen der toenmalige Oostenrijksche Nederlanden overgaande. De nationale kokarde deed hem door de Oostenrijkers aanhouden; zij werden te Olmutz in den kerker geworpen en streng bewaakt. Naauwelijks in 1802 in Frankrijk teruggekomen, verklaarde zich la fayette tegen de handelingen van napoleon, en schreef hemzelven eenen brief, waarin hij het herstellen der vrijheid verlangde; ‘een stap,’ zegt menzel, ‘die den ontvanger van den brief bewoog, alle gemeenschap met den schrijver af te breken, en hem, toen hij eens in den vergaderden Staatsraad over de verandering sprak, welke ten aanzien der overdrevene denkbeelden omtrent de vrijheid had plaats gegrepen, voor den eenigen volstrekt ongeneeslijken te verklaren, die bij de eerste gunstige gelegenheid het harnas met meer ijver dan ooit ten behoeve van zijne oude hersenschimmen zou aantrekken.’ Na een tweeëntwintigjarig stilzwijgen, besteeg la fayette in 1815, als lid der tweede Kamer, het spreekgestoelte, en deed de Veteraan der vrijheid, gelijk hij zich noemde, weder voorstellen tot het tot stand brengen eener
Republiek. In 1830 werd la fayette op nieuw tot Chef der herstelde Nationale Garde benoemd, en wilde ook weder de Republiek invoeren, tot dat hij eindelijk werd overgehaald, louis philippe tot Burgerkoning te kiezen; een denkbeeld, waaraan en waardoor hij alzoo slechts eenmaal het republikeinsche stelsel, den afgod, dien hij geheel zijn leven gehuldigd had, opofferde. Sedert dien tijd verloor la fayette zijnen invloed; - de omstandigheden deden eenige schreden buiten den kring, waarvan wij straks spraken, en ontglipten hem gelijk te voren. - Bijna tot het einde zijns levens gaf la fayette elken Dingsdag eene soirée. Zoo als ik vernomen heb, moet het daar zonderling zijn toegegaan. Börne zegt van zoo-
{==774==} {>>pagina-aanduiding<<}
danig eene soirée, waarop hij tegenwoordig was: ‘In drie salons waren wel driehonderd menschen verzameld, zoo gedrongen, dat men zich niet roeren kon. La fayette, die 73 jaren oud is, ziet er nog tamelijk wel uit; hij heeft eene zeer goede physionomie, is altijd vriendelijk, en drukt ieder de hand. Hoe het de oude man echter den ganschen avond in het gedrang en in de hitte uithoudt, is mij onbegrijpelijk; daartoe moet men een Franschman zijn. Toen men hem berigten uit ..... mededeelde, scheen hij zeer vergenoegd en lachte. Er waren daar ook veel Duitschers, jongelieden, die sterk revolutioneerden. In Oostenrijk zou het geheele gezelschap verboden worden. Het gaat er wonderlijk en zonder complimenten toe, ja ongegeneerder dan in een koffijhuis; en daarenboven heeft men ververschingen voor niet. Ik ging reeds ten tien ure heen; de trappen waren echter nog vol van lieden, die eerst kwamen; hoe deze plaats hebben gevonden, weet ik niet; er waren ook twee sopha's met dames, meestal Noord-Amerikaansche.’
Reeds had men in het begin van Mei meermalen het gerucht uitgestrooid van den dood van la fayette; men was er eindelijk aan gewoon geworden, en rangschikte de hernieuwing van die tijding onder de praatjes van den dag; velen begonnen zelfs aan het ernstige der ziekte van den Generaal te twijfelen, toen eindelijk de werkelijke tijding overal bekend werd. In café en restaurant, schouwburg- en collegiezaal hoorde men niets anders dan: ‘Le Général la fayette est mort; il a succombé,’ enz. enz. De dagbladen maakten verschillende uitnoodigingen bekend tot het bijwonen der begrafenis; talrijke rendezvous werden daartoe bepaald. Aan de ingangen van het Ecole de Droit en de Médecine las men, op tamelijk groote aanplakbiljetten: ‘Messieurs les Etudiants en médecine (et en droit) sont invités de se réunir le 22 Mai à onze heures dans la rue Grenelle, St. Honoré et sur la place de l'Ecole de Médecine, pour assister au convoi du Général la fayette.’
Zoo naderde de dag der begrafenis; alles bleef stil en kalm; uit de omstreken trokken verschillende corpsen de stad binnen; over het algemeen was men beducht voor een aanstaand oproer; de heerschende kalmte scheen niet de gewenschte te zijn, maar veeleer die, welke den orkaan voorafgaat.
Den 22 Mei begaven wij ons reeds vroegtijdig naar het

{==775==} {>>pagina-aanduiding<<}
hotel Montmorency op den boulevard Montmartre, alwaar de Heer K.... logeerde, die ons in de gelegenheid stelde, gemakkelijk en zonder gedrang de geheele begrafenis te zien.
Langzamerhand begon men de meeste winkels, die nog geopend waren geworden, weder te sluiten; de boulevard, die zelden zonder veel menschen is, begon nu nog meer bevolkt te worden, en geen wonder; want in Parijs behoeven slechts twee menschen te blijven stilstaan, en de houding aan te nemen van iets opmerkzaam te bezien, om een' derden tot zich te lokken; deze begint met zich moeite te geven, om naar het voorwerp der nieuwsgierigheid, dat de eersten bezig houdt, te raden; dit gelukt hem niet; nu nadert hij, ongeduldig geworden, en waagt het, op een' schroomvalligen toon, te vragen: ‘Que regarde-t-on là?’ een vierde persoon tracht in het voorbijgaan het antwoord op te vangen; hij wordt gevolgd door een' vijfden en zesden, door een dozijn, door honderd, door duizend, en in minder dan vijf minuten is het onmogelijk geworden, het getal der nieuwsgierigen te tellen; de groep is verzameling geworden; de verzameling wordt menigte, en het verschijnen van eenige bajonetten brengt dikwijls die menigte in beweging: hoeveel te meer reden was er thans voor dat gewemel en gekrioel! Daken en vensters vertoonden niets dan hoofden; naar beneden ziende, scheen de boulevard met hoofden als geplaveid, en de hemels van fiacres en andere rijtuigen werden als eene benijdenswaardige plaats beschouwd. Duizende menschen waren in rouwgewaad gehuld; ontelbaren droegen een' rouwstrik om den arm, en hadden knoopsgat of hoed met eenige immortelles versierd. Onder de lieden, door den Heer K.... uitgenoodigd, om gebruik te komen maken van den heerlijken stand zijner appartementen, inzonderheid voor dezen dag, bevonden zich zekere Monsieur en Madame chauvet, warme vereerders van la fayette, dus hevige Republikeinen, en ik geloof de vrouw nog meer dan de man. ‘Gij hebt reden, mijne Heeren,’ zeide de Heer chauvet tot ons, ‘trotsch op den naam van
Hollander te zijn; uwe natie was en bleef eenstemmig denken; maar wij, ongelukkige Franschen, worden door de meest uiteenloopende partijen geslingerd en ontzenuwd.’ - ‘O!’ riep Mevrouw chauvet, met welgevallen het aangroeijende volk gadeslaande, ‘welk eene heerlijke gelegenheid voor eene contra-revolutie! Kwam er b.v. maar brand in de zalen der Tentoon-
{==776==} {>>pagina-aanduiding<<}
stelling! Ééne aanleiding was thans genoegzaam, en weldra zou het gehate pensée immuable op zijn' troon waggelen en vallen.’ Ik moet ronduit verklaren, dat, hoewel het pligtmatig is, de wenschen der Dames zoo veel mogelijk te bevredigen en te voorkomen, ik uit den grond mijns harten hoopte, dat haar onchristelijke wensch onvoldaan mogt blijven. Na lang wachten begon men eindelijk eene doffe muzijk te hooren, en naar den kant der Madelaine zag men de glinsterende koperen helmen der Garde municipale, die de lijkstaatsie opende.
Om zich een denkbeeld van den trein te vormen, zij het genoeg, denzelven in de orde op te noemen, waarin hij voorbijtrok:

Een eskadron Kavallerie Garde municipale.

Een bataljon Infanterie derzelve.

Een peloton Sergens de ville, eene soort van agenten van policie, gekleed in blaauwen rok met witte knoopen, waarop het wapen der stad, en dragende een' degen en militairen hoed.

Eenige bataljons Infanterie van linie.

Eenige Commissarissen van Policie te paard.

Een peloton Sergens de ville.

Bataljons Nationale Garde met verdekt geweer.

Corpsen Muzijk.

Catafalk.

Bloedverwanten en Vrienden.

Nationale Garde, alleen met de sabel gewapend.

Duizende Studenten met vaandels, waarop inscriptiën en deviezen.

Een bataljon Infanterie Garde municipale.

Batterij Artillerie met brandende lont.

Koetsen.

Twee eskadrons Kavallerie Jagers.

Eskadron Garde municipale.

Op weinig schreden afstands van de plaats, waar wij ons bevonden, deed de krijgsmuzijk, welke den prachtigen Catafalk, waarin het stoffelijk overschot van la fayette zich bevond, voorafging, door dof trommelgeluid afgewisseld, de toonen van het bekende duët uit de Muette de Portici hooren:

‘Amour sacré de la patrie, 

{==777==} {>>pagina-aanduiding<<}

Rends nous l'audace et la fierté! 
A mon pays je dois la vie, 
Il me devra sa liberté.’ 

Een wonderbaar gevoel ging als van de oppervlakte mijns ligchaams naar het binnenste van mijn hart. Die toonen, die Catafalk, die doodsche stilte onder zoo vele duizenden menschen deden mij eene kille huivering door de leden gaan. Dáár, in dien met zwart en met pluimen omhangen' en versierden wagen, lag de man, die het beleefde, dat men op de Tuileriën schreef: ‘Dit huis is te huur,’ en men den Koning van Frankrijk en Navarre ‘Mijn Heer lodewijk bourbon’ noemde. La fayette stond mij voor den geest op den togt van lodewijk XVI naar Parijs, toen de woedende volksmenigte wapenen van allerlei soort omhoog droeg; het verscheurde vaandel der Bastille gezwaaid werd; de veroverde kanonnen voor den trein werden getrokken; de hoofden der vermoorden op staken werden gedragen; eene bloedige bijl door een' moordenaar van groote lengte omhoog werd geheven met den uitroep: ‘Dit is de ware nationale kokarde!’ en het hoofd der Koningin tot speelbal, hare ingewanden tot nationale leus werden verlangd! Ik meende la fayette te zien op den jaardag van den val der Bastille, 14 Julij 1790. Naar het hooge, op het Champ de Mars onder den blooten hemel opgerigte altaar, waarvoor de Bischop van Autun, talleyrand, met zestig priesters de mis gelezen en de vaandels der 83 Departementen van Frankrijk ingezegend had, klom het eerst la fayette op, en zwoer, met het vaandel van Parijs in de hand, uit naam van alle Nationale Gardes en soldaten des rijks, der natie, der wet en den Koning getrouwheid. Levendig verbeeldde ik mij den ongelukkigen lodewijk te zien, opstaande en der natie met uitgestrekten arm zwerende, dat hij alle magt, welke hem door de wet en de
staatsregeling toevertrouwd was, tot het instandhouden van die staatsregeling zou gebruiken. De man, wiens overschot daar heen ging, om weldra in de koele aarde te rusten, had, nog geene vier jaren geleden, het lot van Frankrijk in handen. Toen klonken de kreten: ‘Vive la Liberté! Vive la fayette! Vive la République!’ overal, waar hij zich vertoonde. Vier jaren geleden zeide de Koningin der Franschen tot haren Gemaal, op la fayette en laffitte wijzende:

{==778==} {>>pagina-aanduiding<<}
‘Wij zijn alles aan deze twee mannen verschuldigd;’ en, zich tot beiden wendende: ‘De Koning heeft niemand meer achting toegedragen en meer bemind, dan ulieden, mijne Heeren!’ Vier jaren, welk eene verandering! Laffitte is arm en zijn hotel wordt verkocht; eene ledige koets des Konings gaat achter de lijkstaatsie van la fayette!
Een familiegraf in de nabijheid van Parijs ontving zijn aardsch omhulsel. Hij ruste in vrede!

Het avondbezoek.

III.

De verkeerde Reiskoffer.

De beurt van verhalen was dezen avond aan den Burgemeester. Hij begon met te zeggen, dat zijn post als Notaris hem wel meermalen in betrekkingen had geplaatst, die tot een niet onbelangrijk verhaal stoffe konden leveren, doch dat de verpligting tot geheimhouding hem wederhield van mededeeling aan den kring zijner vrienden.
Doch van ééne gebeurtenis, mij vóór weinige jaren voorgekomen, geldt deze reden niet, mijne vrienden! zoo ving hij aan. De menschen mogen veel praten van toeval en dergelijke magtspreuken; ik wil dan wel weten, eenvoudig genoeg te zijn, om de hand der Goddelijke Voorzienigheid in menschelijke lotgevallen te erkennen, gelijk die, welke ik thans ga verhalen.
In de eerste jaren van mijne praktijk werd ik geroepen in den boedel van zekere weduwe P... Haar man, pas overleden, had haar meermalen gezegd, dat zij, na zijn overlijden, onbezorgd zou kunnen leven, en zelfs wel aan de opvoeding van hare twee dochters - destijds nog kinderen - meerdere onkosten besteden, dan anders de beurs van burgerlieden gedoogde. P... had eenen burgerlijken post, die hem naauwelijks genoeg opbragt, om met vrouw en kinderen fatsoenlijk te leven, en noch van zichzelven, noch van zijne vrouw vele middelen. Dit een en ander had hem doen uitzien naar andere bronnen van verdienste. Hij had hiertoe zekeren handel aangelegd met eenen inwoner van zijn stadje, eenen man, die door onderscheidene speculatiën een niet onaanzienlijk

{==779==} {>>pagina-aanduiding<<}
vermogen verworven had, en tot den onderhavigen handel eenen medgezel behoefde, zoo bekend en in de gelegenheid, om in- en verkoopen te sluiten, als de algemeen geachte P..., die door zijne uitgebreide betrekkingen der compagnieschap misschien nog ruim zoo veel voordeel aanbragt, als zijn makker door het kapitaal. Het was trouwens niet te verwonderen, dat de stadgenooten gaarne in dezen den huisvader voorthielpen, van wien men het wel wist, dat de zorg voor de zijnen hem in dit geval de les: ‘schoenmaker, houd u bij uwe leest,’ deed veronachtzamen.
‘Een spreekwoord, mijne vrienden,’ merkte de Predikant aan, ‘dat, in het voorbijgaan gezegd, veel gebruikt, maar ook veel voorbijgezien wordt. Niet weinige personen mogten het wel wat beter in het oog houden; en ook vele - Burgemeester! mag ik den tabak eens verzoeken? - Ik zal mij bij het spreekwoord houden. Ga voort, Notaris!’ (*)
‘Verschoon ons dezen avond van uwe toepassingen, Dominé!’ zeide de zoon van Esculaap lagchende.
De handel had nog slechts eenige weinige jaren geduurd, toen de voordeelen, met elken inkoop toenemende, onzen P... een aardig kapitaaltje hadden doen overwinnen. De naauwgezette man bestemde het eeniglijk voor zijne vrouw en kinderen, in geval hij - en met hem de voordeelen van zijnen post - haar mogte ontvallen. Omstreeks denzelfden tijd had hij eene tamelijke erfenis verkregen. Deze wist hij, met het vroeger voor zijn aandeel overgewonnene, niet voordeeliger, dan in denzelfden handel, te beleggen. Van wederzijden werd nu dezelfde som afgezonderd, en de handel, thans op uitgebreider schaal aangelegd, leverde - zoo als het gaat - soms wel eenig verlies, meestal echter ruime winsten op.
Het gebeurde op zekeren tijd, dat het afzetten van bijna den ganschen voorraad des voorwerps van hunnen handel hen omtrent hun gansche kapitaal deed in huis hebben. Schoon anders gewoonlijk de Heer de b... de kas hield, werd dit geld (eene aanmerkelijke som, ongeveer f 26,000 beloopende) nu, ik weet niet door welk toeval, ten huize van P...

{==780==} {>>pagina-aanduiding<<}
bezorgd. Behalve eene onbeduidende som in klinkende munt, waren het effecten en bankpapier; hetwelk alles door den zorgvuldigen P... geborgen werd in een groen kistje, en, met eene aanwijzing buiten op, dat deze papieren toebehoorden aan de tusschen hem en den Heer de b... bestaande compagnieschap, wél gesloten en bezorgd. Van dit alles zeide hij echter niets tot zijne echtgenoote, welke hij, vermits te dezer gelegenheid de balans zou worden opgemaakt, met het berigt der aanmerkelijke winst op haren, na weinige weken invallenden, jaardag wilde verrassen, zoo als uit eene, naderhand gevondene, aanteekening vrij duidelijk bleek.
Slechts zeer weinige dagen daarna wordt P... door eene vrij ernstige ziekte overvallen, welke, schoon in den aanvang niet hevig, zoozeer toenam, dat men voor zijn leven vreesde, en hij in eene ijlende koorts viel, die hem ten eenemale van alle bewustheid beroofde. Het verwonderde niemand, dat in die dagen de b... vroeg om de papieren, die tot beider gemeenschappelijke zaken betrekking hadden, daar hij dezelve zeide noodig te hebben. Met behulp der vrouw werden deze gezocht en al spoedig gevonden. Bedroefd en beangst wegens haren echtgenoot, gaf zij zich niet eens den tijd, om een oppervlakkig nazien van het kistje te vorderen, eer het werd medegenomen, gaf aan de b... den sleutel, en snelde, zonder zelfs aan een bewijs van ontvangst te denken, naar de ziekenkamer terug.
Van achteren kan ik zeggen, dat dit niet voorzigtig was; doch van de verslagene en bekommerde vrouw, die niet wist, wat zij afgaf, kan het ons minder verwonderen. Zij ontving den volgenden morgen een klein briefje, waarin de b... haar meldde, dat de inhoud der ontvangene papieren zijne tegenwoordigheid te Amsterdam onmiddellijk vorderde; dat hij hoopte haren echtgenoot na eenige dagen in welstand weder te zien, enz. Ook dit gaf haar geene achterdocht. Maar mij - die van de zaak een enkel woord gehoord had - speelden de zonderlingste vermoedens door het hoofd, toen, twee dagen na het vertrek van de b..., mij eenige wissels werden toegezonden, om van denzelven te incasseren, met last tot protest in cas van non-betaling. Hij was weg, keerde niet terug, en was, ondanks de zorgvuldigste nasporingen, nergens te vinden. Dit bleek mij uit hetgeen regterlijk verder in 's mans zaak verrigt werd, dat zijne zaken geheel in de war waren, en dat ik schoon protesteren had,

{==781==} {>>pagina-aanduiding<<}
vermits de houders der wissels geenen gulden bekomen konden. De Heeren woonden nog geen van drieën hier; maar dit faillissement gaf destijds in dezen omtrek vele opspraak. Doch, om tot mijn onderwerp weder te keeren: P... stierf na weinige dagen, en zijne weduwe riep mijne hulp in tot regeling harer zaken. De bedroefde vrouw had wel meermalen, zoo als ik straks zeide, van haren overleden man vernomen, dat zij een onbezorgd leven zou kunnen leiden, wanneer hij mogt komen te sterven; doch deze hare hoop bleek nu geheel ijdel geweest te zijn. Behalve de voorhanden zijnde contanten (geene groote som) en een paar onbeduidende hypotheken, werd geenerlei geldswaarde gevonden. Ik waagde het, haar te vragen naar hetgeen ik vernomen had aangaande de papieren, die de b... had medegenomen. Nu ging ons een licht op, en wij twijfelden niet, of de gewetenlooze schurk had der ongelukkige vrouw haar gansche vermogen ontvreemd. Ik deed mij dadelijk door haar voorzien van de noodige volmagten, schreef aan de koopers der goederen, en bekwam door deze en andere middelen en navorschingen de zekerheid, dat in het kistje voor het aandeel van den overledene ruim f 12,000 moest zijn geweest. Gaarne beken ik, dat het mij aan den moed ontbrak, om der ongelukkige weduwe deze treurige tijding bekend te maken. Zij bekwam door voorspraak eenig pensioen, en begaf zich kort daarna naar een goedkoop oord, waar zij, zoo als ik sedert vernam, van haar gering inkomen met hare dochters sober leefde, en door vrouwelijke handwerken nog iets tot haar klein pensioen toevoegde. In eenen hartelijken brief, dien ik na eenige maanden van haar ontving, verweet zij zich hare onvoorzigtigheid, die zij als de oorzaak harer kommerlijke omstandigheden - en met regt - beschouwde, en gaf haar verlangen te kennen, om te weten, voor hoeveel zij bedrogen was geworden. Ik gaf haar in algemeene uitdrukkingen te kennen, dat, schoon het mij niet gelukt
was het regte te vernemen, dit verlies nog al aanmerkelijk moest wezen. Van den eerloozen de b... werd sedert niets meer vernomen. Niets deed mij meer leed, dan den schuldige niet te kunnen achterhalen, te meer, daar ik de aanspraken der weduwe P... onwederlegbaar bewijzen kon.
Aldus verliepen verscheidene jaren, en vele andere zaken hadden de levendige herinnering aan deze rampspoedige langzamerhand verdrongen, toen het mij op het onverwachtst te

{==782==} {>>pagina-aanduiding<<}
beurt viel..... Doch ik mag mijzelven niet vooruitloopen. Laat ons, mijne Heeren! eerst het glas ledigen en eene versche pijp stoppen. Het regent daar buiten zoo hevig, dat gijl. nog wel eens opsteken zoudt, al hadde ik niets meer te verhalen.
De Notaris vervolgde: Het is nu ongeveer drie jaren geleden, dat ik eenen brief ontving van eenen mijner oudste vrienden, die sedert vele jaren in de West-Indiën gevestigd was, maar thans wegens eene belangrijke handelszaak eenige weinige weken in het vaderland vertoefde. Geene bloedverwanten hebbende, en weinig lust gevoelende, om tot het bezoeken zijner oude vrienden het halve land door te reizen, was hij op den inval gekomen, hen op eenen bepaalden dag bij zich te Rotterdam te noodigen, en verzocht mij met aandrang, mij aldaar ook te laten vinden, ten einde eenige dagen te zamen door te brengen in herinnering aan onze oude vriendschap, en - welligt voor het laatst op deze wereld - elkander te ontmoeten. Dit voorstel was al te uitlokkend, om er geen gehoor aan te geven. Ik bevond mij op den bepaalden tijd ter plaatse, en bragt, met een klein aantal onzer oudste en beste vrienden, eenige dagen zoo genoegelijk door, als waarvan onze Do. na het Utrechtsche feest zoo veel wist te verhalen. Menig vóór jaren gesmaakt genoegen werd opgehaald en nog eenmaal in herinnering genoten; het smartte ons allen, dat de tijd der scheiding eindelijk kwam, en ik kon een' traan niet onderdrukken, toen mijn oude vriend mij op de stoomboot bragt en met eenen handdruk afscheid van mij nam.
Ik was nog niet lang op de boot geweest, en had nog naauwelijks mijn reisgezelschap opgenomen, toen ik ontdekte, dat ik den sleutel van mijn koffertje niet bij mij had, en mij, bij nader indenken, overtuigde, dat ik dien bij mijn vertrek voor den schoorsteen mijner slaapkamer had laten liggen. Daaraan viel voor het oogenblik niets te doen. Nog éénen nacht moest ik onderweg vertoeven, en dacht niet meer aan het geval, zoodra ik mij voorgenomen had, aldaar door eenen smid het slot te doen opensteken. In den namiddag stapte ik van de stoomboot naar het logement de gouden Leeuw te ..., en ging, na er eene kamer besteld en gelast te hebben, dat de kruijer, die met mijn' koffer op eenigen afstand volgde, betaald zou worden, onmiddellijk naar iemand, dien ik spreken moest, en wien ik vreesde, later niet

{==783==} {>>pagina-aanduiding<<}
te zullen te huis treffen. Het was in den avond, eer ik terugkwam. Terstond zond ik om eenen smid, die het slot opende. Niet zoodra echter had deze mijne kamer verlaten, of ik ontdekte, bij het opslaan van het deksel, tot mijne verwondering en ontsteltenis, dat ik een' verkeerden koffer van de stoomboot had medegenomen. Het was ook een zwart lederen, van dezelfde grootte en vorm als de mijne; zoodat de vergissing in de haast ligtelijk kon plaats hebben.
‘Hoe nu?’ vroeg ik mijzelven. Ik wist er niets beters op, dan aan de directie der stoomboot dadelijk mijnen koffer te beschrijven, met opgave van het adres, aan hetwelk ik de afzending verzocht; tevens kennis gevende, dat de verkeerde, indien, zoo als meer dan waarschijnlijk was, daarnaar mede gevraagd werd, in mijne handen was. ‘Maar,’ dacht ik, ‘hetgeen mij gebeurd is, kan den eigenaar van dezen koffer ook zijn overkomen. Hij kan den mijnen medegenomen hebben, en wij dienen dus te onderzoeken, of de man ook zij uit te vinden.’ Ik besloot, zulks uit den inhoud te onderzoeken. Bovenop lag een zwarte rok, die geene de minste aanduiding gaf van zijnen eigenaar. Daarop volgde een pak papieren, omtrent hetwelk ik mij in dit geval, bij de grootst mogelijke bescheidenheid, eenige vrijpostigheid moest veroorloven. Ik vond er, behalve eenige papieren, die ik niet eens inzag, verscheidene brieven in, alle geopend, aan het adres van den Advocaat l..., te - n, eene stad, die ik den volgenden dag juist moest doortrekken. Het was dus meer dan waarschijnlijk, dat die heer de eigenaar van den koffer was, en ik nam mij voor, deswege in het voorbijgaan onderzoek te doen. Juist wilde ik, met dat voornemen, den rok op zijne plaats leggen en den koffer sluiten, toen mijn oog op eenen brief viel, mede aan hetzelfde adres, maar waarop ik, tot mijnen hevigen schrik, de mij zeer goed bekende hand van den snooden de b... ontdekte. Werktuigelijk nam ik dien op; de inzage bevestigde mijn vermoeden. Nu stond mij de zaak der ongelukkige weduwe P... in volle levendigheid weder voor den geest, en verheugde ik mij in de zekerheid, ditmaal althans 's mans verblijfplaats te kunnen weten. Naauwkeuriger zag ik nu den brief in, maar - dezelve voerde eenen geheel anderen, mij onbekenden naam, van s. Het was een verzoek aan den Advocaat l..., om voor den
briefschrijver, die uit een stadje in het Munstersche schreef, zekere schuldvordering te innen.

{==784==} {>>pagina-aanduiding<<}
Hoe meer ik evenwel het schrift bezag, des te sterker hield ik mij overtuigd, dat de brief door niemand anders geschreven was, dan door den mij maar al te wel bekenden de b... Zijn handschrift had iets zoo bijzonders, dat ik niet geloofde mij te kunnen vergissen, en de gedachte vast begon te staan, dat de bedrieger onder eenen anderen naam leefde.
Des anderen daags zocht ik mijnen man te - n op. Ik had mij omtrent den koffer niet vergist. Hij was te gelijk met mij van de stoomboot gegaan, en had op zijn' koffer weinig acht geslagen, daar zijn rijtuig aan de boot gestaan en hij dus de zorg voor zijne goederen aan zijnen bediende overgelaten had. Dien ten gevolge was eerst des avonds bij het te huis komen de vergissing ontdekt geworden, en had l... voorgenomen, heden aan de stoomboot-directie te schrijven. Ik verhaalde de toedragt der zaak, er naar waarheid bijvoegende, dat ik geene verdere inzage genomen had, dan tot het ontdekken van den eigenaar noodig geweest was. Aan dit geval had ik de aangename kennismaking met den Advocaat te danken, die sedert van tijd tot tijd is onderhouden.

(Het vervolg en slot hierna.)

Was het toeval of beschikking?

Aan zeer oude Courantlezers zal misschien nog wel de naam van Sir evan nepean bekend zijn, die onder het Ministerie van den jongeren pitt eerst Onderstaatssecretaris van Binnenlandsche Zaken, en daarna, tijdens den revolutieoorlog, Secretaris der Admiraliteit geweest is. Met betrekking tot dezen Staatsman verdient het navolgende voorval bijzondere vermelding, getrokken uit een onlangs in het licht gekomen Engelsch werk, en aldaar opgeteekend, zoo als Sir evan zelf het zijnen vrienden medegedeeld heeft, die daarbij verklaarde, het hem bejegende voor het buitengewoonste voorval zijns levens, ja voor iets inderdaad wonderdadigs te houden.
Op zekeren zomernacht kon Sir evan niet inslapen. Hij gevoelde zich niet in het minst onpasselijk, had vóór het naar bed gaan niets bezwarends gegeten, werd door geene zorg, door geene opwekkende gedachte, waaruit hij zijne

{==785==} {>>pagina-aanduiding<<}
slapeloosheid zou hebben kunnen verklaren, bezig gehouden; doch, slapen kon hij niet. Zoo lag hij van elf ure des avonds tot twee ure des morgens; de dag begon aan te breken, en, zijne vergeefsche pogingen om in slaap te komen moede, sprong Sir evan op, kleedde zich, ging naar beneden, en begaf zich vervolgens naar het Regentspark, om, door eene wandeling in de koelte, misschien nog eenige uren morgenslaaps te winnen. Het park was geheel eenzaam; Sir evan zag op zijnen weg geen levend wezen, uitgezonderd de schildwachten, die geeuwden of sliepen. In het op- en nedergaan kwam hij meermalen het ambtsgebouw van het Ministerie van Binnenlandsche Zaken voorbij, en kreeg eindelijk den inval, om door eene zijdeur, van welke hij steeds den sleutel bij zich droeg, naar binnen te gaan. Eenig oogmerk verbond hij hier niet mede; hij deed het alleen, omdat hij niet wist, wat hij doen zou. In eene expeditiekamer lag het diarium van den vorigen dag nog op den lessenaar; hij treedt toe, en geheel werktuigelijk, zonder iets te willen zoeken, slaat hij het op. Het eerste, wat zijn oog treft, is, onder de rubriek ingekomen, het volgende: Genadeverleening voor de vier ter dood veroordeelde valsche munters, naar York te verzenden. Tot zijne uiterste verbazing valt hem nu in, dat hij het bevel, om den genadebrief af te zenden, wel is waar den vorigen dag reeds gegeven, doch dat hij nog niet het geteekende bewijs terug ontvangen had, dat de afzending werkelijk gebeurd was. De voltrekking van het vonnis was op den vroegen morgen van den volgenden dag bepaald. In de hoogste spanning slaat hij in het kopijboek na, of het niet ontvangen bewijs misschien daar aangeteekend staat; en met toenemenden angst ontwaart hij, dat het ook daar ontbreekt. Onverwijld snelt hij naar Downingstraat, waar de Kanselarijdirecteur van zijn Ministerie woonde, doet hem
opwekken - het was reeds over drieën - en vraagt: ‘Zijt gij zeker, dat het genadebevel naar York verzonden is?’ Verbaasd en verlegen antwoordt de Directeur, dat hij het zich niet zoo terstond herinneren kan. ‘Gij zijt nog slaapdronken; bedenk u eens wél; het moet verzonden zijn.’ - ‘Nu schiet het mij te binnen,’ herneemt de ander; ‘ik heb gisteren de zaak aan den Kroonkanselarist opgedragen, tot wiens ambt zij behoort.’ - ‘Goed,’ zegt Sir evan; ‘maar hebt gij ook bewijs van hem in handen, dat het bevel werkelijk verzonden is?’ - ‘Dat niet.’ - ‘Zoo

{==786==} {>>pagina-aanduiding<<}
moeten wij hem oogenblikkelijk opzoeken. Kom met mij; het is nog vroeg; wij zullen hem zeker te huis treffen.’ De man woonde vrij ver van daar, in Chancery-lane; geen fiaker was nog op de standplaats; Sir evan en zijn medgezel renden meer dan zij gingen, en kwamen voor de deur van den kroonbeambte juist op het oogenblik, dat deze in een rijtuig steeg, om naar zijn landgoed te rijden, want hij rekende op eenen vrijen dag. Reeds over het bezoek van den Onderstaatssecretaris, op een zoo ongewoon uur, verwonderd, schrikte hij geweldig, toen hij hoorde, wat daarvan de reden was. ‘O God!’ riep hij, en sloeg zich voor het voorhoofd; ‘ik heb het bevel nog in mijn' lessenaar liggen.’ Hij haalde het terstond voor den dag, en Sir evan droeg, aan het postkantoor, den snelsten en vertrouwdsten expresse den gewigtigen last op, aan welken vier menschenlevens hingen. Den volgenden morgen kwam de genadebrief te York aan, op het oogenblik, dat de veroordeelden de kar beklommen, welke hen naar de strafplaats moest voeren!




Merkwaardige Iersche regtsoefening.

Voor de jongste Assises van Cork, in Ierland, onder voorzitting van Lord caulfield, stonden twee mannen te regt, beschuldigd van roof, gewapenderhand, op den grooten weg. Toen de Jury terugkeerde met de uitspraak: schuldig, wendde zich de oudste der boosdoeners, james rogburn, tot den jongeren, william giddy, en, met een gelaat, waarop zich beurtelings woede, kwaadaardigheid en dorst naar wraak teekenden, graauwde hij dezen toe: ‘Dat de adem des Satans uwe ziel verstikke! Lafaard, waart gij er niet geweest, ik had den ellendeling, die nu tegen ons kwam getuigen, ter helle gezonden! Ik wilde hem ombrengen, want de dooden spreken niet; maar gij, lafhartige, die gij zijt, gij hebt mij bepraat, om hem het leven te laten. Hondsvod, die gij zijt, zoo ik hangen moet, zal ik voor 't minst u nevens mij zien opknoopen! Dit zal althans voor mij een troost zijn. En gij overigen, die mij hoort, zoo er eenigen van het handwerk onder u zich bevinden, neemt een voorbeeld aan hetgeen mij wedervaart! Wanneer gij iemand berooft, doodt hem meteen; dan hebt gij niets te vreezen; want de dooden spreken niet. Ik heb

{==787==} {>>pagina-aanduiding<<}
vele menschen beroofd - ik kan uit de gevangenis ontkomen en nog vele anderen berooven; maar, bij Hemel en Hel! elk, dien ik voortaan beroove, zal ik ombrengen!’
‘Over mijn hoofd kome het bloed van hem, dien gij zult dooden!’ riep de Regter caulfield uit. ‘Mijnheer de Sheriff, doe een' timmerman komen; dat men de galg oprigte; dat men eene kist brenge, op staanden voet, op het oogenblik! want ik zal dezen regterstoel niet verlaten, vóór ik dezen mensch heb zien regten - zoo het een mensch is! - Wat u aangaat, william giddy, wiens inborst, hoezeer bedorven door den invloed van dit helsche monster, nog eenige goede trekken van menschelijkheid heeft bewaard, gij zult niet met hem ter dood gebragt worden. Ik moest de doodstraf tegen u uitspreken; maar, in naam van Hare Majesteit, blijf ik u borg voor eene schorsing, die ik mij ten nutte zal maken ter verligting van uwe straf. Zoo worde elk vergolden naar zijne werken! Zoo zal ik voor 't minst aan dezen ellendeling de afschuwelijke voldoening ontrukken, die hij zich nog in dit leven had voorbehouden!’
De Sheriff gehoorzaamde. De Regter en de Gezworenen hielden zitting, met de misdadigers tegenover hen. Niets bewoog zich in de vergadering; niemand verliet zijne plaats. Gedurende vijf kwartier heerschte in de zaal eene stilte als die des doods, en men hoorde duidelijk de hamers en het spijkeren der timmerlieden, die, op het plein zelf van het paleis, het schavot en de galg oprigteden. Dit volbragt zijnde, trad de Sheriff weder binnen, vergezeld van Onder-Sheriffs; een venster ging open; men voerde james rogburn derwaarts, die toen eerst het vermogen herkreeg, om vloeken en verwenschingen uit te stooten, welke aanhielden tot dat de scherpregter hem ‘de Eeuwigheid had ingeslingerd!’
Er is inderdaad iets zeer buitengewoons en treffends in de magt, eenen Engelschen Regter verleend, wiens oordeel vonnis velt en treft, om zoo te spreken, als Gods oordeel. In het onderhavige geval werd geenerlei gemor gehoord; geene enkele stem verhief zich, om eene Constitutie te laken, welke zulk eene magt in de handen van een bijzonder persoon heeft gesteld.


{==788==} {>>pagina-aanduiding<<}

Een nacht van dringend gevaar.

Zij, die, vóór de stad Rovigo, de oevers van de Etsch somwijlen langs gewandeld zijn, zullen weten, dat, omtrent anderhalf uur van die stad, twee eilanden in het midden van het stroombed liggen, tusschen welke en den oever het water niet meer dan een voet diep is; en zij, die nimmer hun land hebben verlaten, zullen ten minste waarschijnlijk wel eens gehoord of gelezen hebben, dat de Etsch bijzonder vatbaar is voor geweldige overstroomingen, opmerkelijk tevens door den plotselingen was en val des waters, alles een gevolg van den oorsprong der rivier in het gebergte en van derzelver korten loop.
In den avond van een' der laatste Meidagen (1836) kwam ik tegenover een dezer eilanden aan. Het water was zoo helder als kristal, en kabbelde zachtkens over een' effenen, met kleine keisteentjes bedekten bodem; het eiland, hetwelk omtrent veertig ellen van de plek, waar ik op den oever stond, gelegen was, schoon meer dan dubbel dien afstand van den tegenoverliggenden wal, was aanlokkend door het uiterst malsche groen, als ook door eenen overvloed van hyacinten, die aan de eene zijde van hetzelve groeiden; eene bloem, op welke ik steeds bijzonder gesteld geweest ben. Aan den zoom van het eiland stonden ook drie of vier boomen, met over het water gebogene stammen en slechts weinige takken. Na een' dag wandelens is niets aangenamer, vind ik, dan door eenen frisschen stroom te waden, en, daar ik tijd genoeg over had, besloot ik naar het eiland over te steken. Dit was spoedig volbragt. Ik vond, dat de diepte nergens twee voet te boven ging, en dat het eiland inderdaad zoo liefelijk was, als het mij van verre had toegeschenen. Nadat ik eenen grooten ruiker geplukt had, strekte ik mij op den oever, waar de hyacinten groeiden, in het gras neder, en verdiepte mij in de aangename herinneringen aan het vaderland en verledene levenstooneelen, welke de geur dezer bloemen in mij opriep.
Ik had op deze wijs omtrent een kwartier uurs gelegen, tijd en plaats volstrekt vergetende, toen mijne oplettendheid min of meer gewekt werd door een geluid uit de verte, hetwelk ik eerst onderstelde donder te zijn, vermits men in

{==789==} {>>pagina-aanduiding<<}
den loop van den dag veel onweder naar den kant van het noorden gehoord had; zelfs toen dit gerommel luider werd, geloofde ik nog altijd, dat het een dier voortrollende slagen was, welke men bezuiden de Alpen zoo menigmaal verneemt. Weldra echter veranderde de klank, en begon naar het bruisen der zee te gelijken; en, daar dit elk oogenblik luider werd, sprong ik min of meer verschrikt op - hemel, welk een gezigt trof mijn oog! Op den afstand van weinige honderde ellen zag ik een' berg van donkerkleurig water, steil als een rotswand en met een gebulder, hetwelk thans den zwaarsten donder overtrof, onbeschrijfelijk snel op mij aanschieten.
Er was geen oogenblik te verliezen; de vlakke grond des eilands zou binnen weinige sekonden overstroomd zijn, en den rivieroever te bereiken was onmogelijk. Snel rende ik naar den grootsten der boomen, en was tot eene hoogte van ongeveer tien voeten boven de oppervlakte des eilands opgeklouterd, toen de vloed het bereikte. Naarmate hij nader kwam, scheen deszelfs kracht onweêrstaanbaar te worden; het was alsof het eiland van deszelfs grondvesten losgerukt zou worden, en het stond te vreezen, dat de stam, op welken ik gezeten was, buiten staat zou zijn, het geweld des aanstormenden waters te verduren. Het kwam, en de boom hield vast. In een oogenblik was het eiland met alwat er op groeide overdekt. Ik zag den stroom onder mij voorbijstuiven, als teekenen zijner betoonde kracht en woede geweldige takken en wortels, stukken van bruggen, huisraad en doode dieren met zich voerende.
Wat mijzelven betrof, zoo was het eerste en onmiddelbare levensgevaar voorbij; maar een oogenblik nadenken, een rondom mij geworpen blik deden mij beseffen, dat ik weinig reden had om mij geluk te wenschen. Tusschen het eiland en den vasten wal rolde onophoudelijk een stortvloed, dien geene menschelijke kracht weêrstaan kon, en, ofschoon hij slechts ongeveer vijftig ellen breed was, zou eene poging, om er over te geraken, even onuitvoerlijk geweest zijn, alsof de breedte zoo vele mijlen bedragen had. De eerste stoot had den boom niet ontworteld, maar een volgende kon het doen, en daarbij bleef de vloed nog steeds rijzen - van oogenblik tot oogenblik kon ik bemerken, hoe de afstand tusschen mij en het water verminderde; ik was nog slechts vier voeten boven deszelfs oppervlakte. Ondertusschen ble-
{==790==} {>>pagina-aanduiding<<}
ven mij nog altijd twee gronden van hoop, doch de flaauwste misschien, die immer met dien naam bestempeld werd: het was mogelijk, dat iemand van den wal, nog vóór de avond inviel, mijn' toestand bemerkte en anderen tot mijne hulp bragt; het was ook mogelijk, dat de rivier niet verder rees en spoedig weder daalde. De eerste dezer kansen had niet veel waarschijnlijkheid voor zich, want dit gedeelte van het land is zeer dun bevolkt; de groote weg liep niet langs de rivier, en de oever stond, tot op drie- of vierhonderd ellen van het eigenlijke stroombed, onder water, waarschijnlijk ter diepte van drie of vier voeten: daarenboven viel het moeijelijk te begrijpen, hoe menschelijke hulp mij zou hebben kunnen redden; geen schuit kon het eiland bereiken, en, al had men een touw zoo verre kunnen werpen, was het uiterst onwaarschijnlijk, dat ik het zou hebben kunnen vangen, daar het mij onmogelijk was, den boom, waarop ik zat, te verlaten; - en wat de waarschijnlijkheid betrof, dat het water dalen zou, deze was mede zeer gering: in allen gevalle kon dit bezwaarlijk vóór den nacht gebeuren.
In dezen zorgelijken toestand liep de avond ten einde; niemand verscheen, en de rivier bleef nog rijzen. De lucht werd bewolkt en dreigend; de vloed stroomde donkerder en al gedurig geweldiger, mij elk oogenblik, door de wrakken, welke hij medevoerde, herinnerende, aan welk een' brozen draad mijn leven hing. De oevers ter wederzijden schenen in uitgestrekte meren veranderd, en de roodgloeijende zon ging als met toornig aanschijn onder over eene woestenij van bloedkleurig water. Eindelijk viel de nacht; een verschrikkelijke nacht was het voor mij! Somwijlen verbeeldde ik mij, dat de boomwortels begonnen los te laten, en dat de stam vlakker over het water helde; somwijlen scheen het mij, alsof geheel het eiland losgerukt was, en ik met hetzelve den stroom afdreef. Ik bemerkte, dat mijn geest van tijd tot tijd ijlde; en ik nam de voorzorg, een' zijden neusdoek, dien ik bij mij droeg, in strooken te scheuren, dezelve aan elkander te knoopen, en mij daarmede om den middel aan een' vrij dikken tak te binden, tegen welken mijn rug geleund was: dit, dacht ik, zou mij eenigzins behoeden van den boom te vallen, bijaldien duizeling mij vermeesterde, of een oogenblik slaaps mij bekroop. Gedurende den nacht bemagtigden mij menigerlei vreemde verbeeldingen, behalve die, welke herhaalde malen terugkwam, dat het ei-
{==791==} {>>pagina-aanduiding<<}
land met mij wegdreef. Nu eens was het mij, alsof ik aanhoudend in het rond draaide; dan weder kwam het mij voor, dat de stroom terugvloeide; somwijlen verbeeldde ik mij, dat ik geweldig groote zwarte ligchamen op mij zag aandrijven, en ik drukte mij zamen, om de botsing te vermijden; op andere tijden scheen het mij, alsof iets uit het water beneden mij oprees en mij poogde naar onderen te trekken; menigmalen hield ik mij overtuigd, dat ik gekerm en geschreeuw zich onder het bruisen van den stroom hoorde mengen, en dan weder scheen plotseling alle geluid te zwijgen, en ik zou bijna hebben durven wagen naar beneden te klimmen, zoo zeker meende ik te zijn,
dat de rivierarm droog was. Eens of tweemaal viel ik voor een oogenblik in slaap, maar ontwaakte bijna onmiddellijk daarop, zoo heftig opspringende, dat ik van mijne plaats had moeten vallen, zoo de vast geknoopte doek niet gehouden had.
Slepend ging de anders korte nacht voorbij; hij was warm en droog geweest, zoodat ik ten minste niet van koude geleden had. Ik was nu bijna zeker, dat de boomstam, waarop ik mijne wijkplaats had genomen, vast genoeg geworteld was; en, ofschoon mijne redding onzeker en in allen gevalle verwijderd was, besloot ik het uit te houden, zoo lang ik kon. Op deze wijze bragt ik den nacht door tusschen eenen hemel zonder sterren en een' zwarten, onder mij brullenden watervloed. Vóór nog de ochtendschemering aanbrak, was ik zoo goed als zeker, dat het water was begonnen te zakken; het gedruisch was minder; ik verbeeldde mij, dat ik heestergewas op het eiland boven de oppervlakte zag uitsteken, ook de boomen aan den oever derzelver gewone voorkomen zag hernemen; en bij het eerste krieken van den dag bemerkte ik, met onbeschrijfelijke vreugde, dat ik mij niet bedrogen had: de rivier was ten minste drie voeten gevallen, en vóór nog de zon boven de kimmen rees, was het eiland grootendeels droog. Nimmer heeft een misdadiger, die in het oogenblik vóór de strafvoltrekking genade verwerft, zijne boeijen met meer blijdschap afgeschud, dan ik den band, die mij aan den boom gehecht had. Ik kroop langs den stam, die over den stroom hing, af, en stapte op het eiland, nog altijd tot aan de knieën in het water. Vervolgens waadde ik naar dat gedeelte, hetwelk droog was, en strekte mij op den grond uit, afgemat door mijn nachtwaken en stijf van de moeijelijke houding, in welke ik zoo lang had moeten blij-
{==792==} {>>pagina-aanduiding<<}
ven. Het water bleef thans oogenschijnlijk elk oogenblik meer dalen, - weldra was geheel het eiland droog, en de overstrooming aan den vasten wal nagenoeg binnen de gewone oevers teruggekeerd; doch nog altijd was de stroom te sterk en te diep, dan dat ik dien had kunnen overgaan, vooral in den staat van uitputting, waarin ik mij, ten gevolge van het mij in de laatste twaalf uren overkomene en gebrek aan voedsel, bevond. Hoe laat
het wezen mogt, hieromtrent had ik geene zekerheid; want men zal mij wel gelooven, dat ik er niet aan gedacht had, den vorigen avond mijn horologie op te winden. Nogtans, naar de zon te oordeelen, was het nog geen middag, toen het water reeds zoo veel verminderd was, dat ik hopen kon, binnen twee of drie uren den oever te zullen kunnen bereiken. Derhalve trad ik omstreeks drie ure na den middag in den stroom; ik vond dien nu nergens dieper dan vier voeten, en met eenig worstelen bereikte ik den oever, dien ik gedacht had niet weder te zullen betreden. Van den bundel hyacinten, dien ik werktuigelijk met mij op den boom had medegenomen, heb ik eenige bloemen gedroogd en tot een aandenken bewaard. Nimmer ruik ik den geur van dien bloem, bij het doorkruisen van bosschen en velden, of ik ondervind weder ten deele eenige dier zelfde aandoeningen, welke mijnen geest bestormden, toen ik, mijn hoofd opligtende, den geweldigen vloed op mij zag aandruischen; en, hoe vreeselijk de wezenlijkheid ook geweest moge zijn, is de herinnering gemengd met vermaak. Menigmaal open ik de bladen, tusschen welke mijne gedroogde hyacinten liggen, en ik kan niet zeggen, dat ik, bij het beschouwen derzelven, mij immer verbeeld, dat zij te duur gekocht zijn.

Op het afsterven van H.M. Frederica Louisa Wilhelmina van Pruissen, koningin der Nederlanden. (*)


'k Zing geen heldendaên, geen glorie, 
Op het veld van eer behaald, 
Maar met broederbloed betaald. 

{==793==} {>>pagina-aanduiding<<}

Rijk is daarin 's lands historie! 
Voor geen feiten, hoe vermaard, 
Heb ik thans mijn lier besnaard. 
 
Dierbaar is mij 't koor der kunsten, 
Waardig aller dicht'ren lied; 
'k Breng haar nu mijne offers niet, 
Schoon gevoelig voor haar gunsten; 
And're nooden heeft het hart, 
Aangegrepen door de smart. 
 
Plegtstatig klinkt de stem der doodklok mij in de ooren; 
Reeds dagen achtereen sprak hare stem mij toe; 
't Verlies, dat Neêrland lijdt, doet zij mij somber hooren; 
Aan d' algemeenen rouw is 't, dat ik hulde doe. 
 
Kom, droeve zangster! strooi cipres en najaarsbloemen 
Op 't graf van 's Konings Gâ, zijn' arm te vroeg ontrukt! 
Wil, daar gij klagend zingt, hare ed'le deugden roemen, 
Waarvan de menschheid zoo veel zegen heeft geplukt! 
Die roem is offergaav', die wij haar' beeldt'nis wijden; 
Hij is de grafnaald, die zijzelv' zich heeft gesticht, 
De glansrijke eerekroon, behaald bij moeilijk strijden, 
Die de eeuwen overleeft, daar and're grootheid zwicht. 
Geen vorstlijk purper, dat den arm des doods ontwapent; 
Geen diadeem, die ooit bevrijdt van 't zwijgend graf, 
Schoon ijdelheid, helaas! zich aan den schijn vergapend', 
Geen hooger adel kent, dan die het lot haar gaf. 
 
's Lands Moeder is niet meer; haar zon heeft uitgeschenen, 
Maar heugelijker dag ging achter 't graf haar op, 
En voert, terwijl heel 't land haar heengaan blijft beweenen, 
In 't land van rust en heil haar hemelvreugd ten top. 
De Koning oogt haar na in 't rijk der zaligheden, 
En voelt den moed gesterkt door zijn geloof aan God; 
Maar 't hart wordt niettemin door 't wreed gemis bestreden, 
En brengt, door wee verscheurd, dit offer aan het lot. 
Hoe heeft zij niet met hem een gansche reeks van jaren, 
Tot blijdschap zijner ziel, in lief en leed gedeeld! 
Hoe deed ze op distelpaên hem zelfs nog bloemen gaêren, 
Wier geur zijn hart bekoord, zijn zinnen heeft gestreeld! 

{==794==} {>>pagina-aanduiding<<}

De storm des tijds heeft haar, gelijk ook hem, beloopen, 
Maar rustig stond zij pal in 't barnen van den nood; 
De magt van 't lijden kon de kracht des ligchaams sloopen, 
Maar 't Christelijk geloof verwon bij haar den dood; 
Dit was haar bron van troost, en, rijk in schoone deugden, 
Vond steeds het weesje in haar een dierb're Moeder weêr; 
Wat weldaên, die het hart der weduwen verheugden, 
Wat stroom van zegening daalde op het onheil neêr! 
De tranen, die haar dood in Nederland doet vloeijen, 
Zijn tolken van 't gevoel; wat immer praal ook schijn', 
Zij zullen kunsteloos het grafgesteent' besproeijen, 
En steeds de beste hulde aan haar gedacht'nis zijn. 
Oranje! welk een' schat hebt ge in uw Gâ verloren! 
Min zwaar was u de kroon, de zorg van 't rijksgebied: 
Wie zal nu uwen moed, wie uw vertrouwen schoren, 
Nu gij uw hartvriendin den dood ter prooije ziet? 
Wie? - God, uw schild, uw loon, uw Leidsman door dit leven. 
Hij wil, wat u ontzink', hoe zwaar 't gemis ook zij, 
Hij zal, al zijt ge alleen, Hij zal u nooit begeven; 
Hij staat, in nood en dood, u met zijn hulpe bij. 
Maar, eenzaam zijt ge niet; gij leeft in uwe Telgen, 
Die, zulk een' Vader waard, u troosten in uw smart. 
Veel, wat u dierbaar is, moog' 't nijdig lot verdelgen, 
Zij balsemen de wond, geslagen in uw hart. 
Hun tranen mengen zich met die van hunnen Vader: 
Wien hebben zij op aard', hoe hoog in stand en eer, 
Hoe edel ook van geest, wien hebben zij nog nader? 
De dierb're Moeder, ach! zij is voor hen niet meer. 
Wat innig leedgevoel spreekt luide uit aller blikken 
Bij 't doodbed der Vorstin, haar Kind'ren dier en waard! 
Geen wereldsche eer of glans kan hunne ziel verkwikken: 
Hoe nietig wordt hun nu de grootheid dezer aard'! 
Gods goedheid doe nog lang hun 't dierbaar pand behouden 
Eens Vaders, in de school der wijsheid zoo volleerd, 
Wiens deugd, schoon jaren ook zijn' levensdag verouden, 
Door vriend, door vijand zelfs, alomme wordt vereerd! 
 
Komt, Loten van een' stam, door Neêrland aangebeden, 
Schept troost, terwijl ge uw' rouw met dien des Vaders mengt! 
De tranen, die ge weent in 't hartverscheurend heden, 
Zijn 't waardigste offer, dat ge zulk een Moeder plengt. 
 
'k Heb mijn' klaagzang aangeheven, 
Niet uit laffe vleijerij, 
Niet uit dwaze hoovaardij, 
Niet door baatzucht aangedreven; 
Christentroost, dien Godsdienst biedt, 
And're zangen heb ik niet. 
 
a. hoffman, V.D.M. 
Velzen. 







{==795==} {>>pagina-aanduiding<<}

Ter gedachtenis aan mijne geliefde tante, mejufvrouw Francina Baane, overleden te Goes, den 17 october 1837. (*)


Ook gij zijt eindlijk dan bezweken; 
Uw lijk daalde in het graf ter neêr; 
Uw geest toog heen naar beter streken; 
Wij zien u nooit op aarde weêr! 
Gij gingt den lievling wedervinden, 
Wiens luit uw deugd vereeuwigd heeft, 
Uw' Bellamy, uw' zielsbeminden, 
Dien u de Hemel wedergeeft. 
 
Getrouwe! meer dan vijftig jaren 
Hebt gij des Dichters asch beweend. 
Gij bleeft steeds op het tijdstip staren, 
Dat thans eerst u met hem hereent. 
Uw hart, gevoelig, rein en teeder, 
Bleef altijd hem-alleen verpand. 
Nooit trof een schicht der liefde u weder; 
Geen' stervling schonkt gij meer uw hand. 
 
Neen! nu gij ééns hem hadt verloren, 
Wat jeugd en schoonheid gij bezat, 
Gij bleeft getrouw aan d' uitverkoren, 
Die eens zoo vurig u aanbad. 
Wat minnaars zweefden om u henen, 
Wie klagen mogt van boezemsmart, 
Gij bleeft uw' Bellamy beweenen; 
Hij, hij-alleen vervulde uw hart. 
 
Zijn beeld was altijd u voor oogen; 
Het werd met traan op traan besproeid; 
Het hield, met toovrend alvermogen, 
Geheel uw hart aan hem geboeid. 
Ja! Hollands beemden, Zeelands velden, 
Kapelles bosch en Goesche wal, 
Zij zullen zijnen naam vermelden 
Tot aan het jongst bazuingeschal! 
 
Die naam zweefde altijd op uw lippen; 
Zijn klank verwon de felste smart; 
Wat pijn ooit klagt u deed ontglippen, 
Die naam verrukte op nieuw uw hart. 
Francine! uw jaren mogten klimmen, 
Bij 't vlugten van uw prille jeugd, 
Die naam deed vaak een vonk ontglimmen 
Van liefdes vuur, van weemoeds vreugd. 

{==796==} {>>pagina-aanduiding<<}

Zelfs in der grijsheid dorre dagen, 
Als ligchaamssmart u nederboog, 
De last der jaren u deed klagen, 
En u geen levensvreugd bewoog; 
Dan had ik minzaam slechts te naadren, 
Ik sprak tot u van Bellamy, - 
Het bloed vloot sneller door uwe aadren, 
En gij spraakt óók... van Bellamy! 
 
Dan sierde een flaauwe blos uw wangen, 
Dan speelde een lachje om uwen mond, 
Dan bleeft gij aan mijn woorden hangen, 
Alsof u God een' Engel zond. 
Gij dwaaldet óm in 't schoon verleden, 
Gij waart weêr zalig aan zijn zij', 
En sloegt een' blik naar 't hemelsch Eden: 
Want dáár, gewis, daar leefde hij! 
 
Dáár had hij u nog niet vergeten, 
o Neen! hier viel geen twijfel aan; 
Dáár zou ook hij u welkom heeten, 
En blij voor u de citer slaan.... 
Het is geschied!... Zij laat den wormen 
Haar grover hulsel reeds ten buit; 
Haar' geest omgeven fijner vormen, 
Bij 't luchtig kleed der Hemelbruid. 
 
Een Engel snelt haar juichend tegen; 
Hij kent, hij ziet zijn Phyllis weêr; 
Hij leidt haar, langs de starrewegen, 
Als gids door heel de hemelspheer. 
Hereenigd dáár met alle braven, 
Is beider leven lente en jeugd. 
Wij staren hier slechts op hun graven, 
Daar eeuwig heil hen ginds verheugt. 
 
Ik mogt het eerst uw lijkbaar volgen; 
Ik zag u dalen in het graf; 
Maar wis! geen Godheid was verbolgen, 
Toen de Almagt u hem wedergaf. 
Wij mogen droeve tranen plengen; 
Wij mogen weenen bij uwe asch, - 
Gij zult uw' dank den Vader brengen, 
Wiens liefde uw boezemwond genas. 
 
Wij zullen eeuwig u gedenken, 
U, voorbeeld van de trouwste min! 
Laat ons dit needrig kransje u schenken, 
En kenne uw schim ons hart er in! 
Cipres en mirte, zaamgestrengeld, 
Zij malen onze droefheid af 
En uwe liefde, omhoog verengeld, 
Die zegevierde op dood en graf! 
 
a.f. sifflé. 



{==797==} {>>pagina-aanduiding<<}

Mengelwerk.

Kanaal tusschen de Roode en Middellandsche Zeeën.

Bij gelegenheid, dat de Engelschen, ter bespoediging van hunne gemeenschap met Indië, eenen weg over het vaste land hebben gezocht, en daartoe de oude handelgemeenschap langs den Euphraat en de Perzische golf hebben doen herleven, is ook de weg van den Nijl naar de Roode Zee, en van daar over Suez naar Bombay, in aanmerking gekomen. Een zorgvuldig onderzoek, ook in verscheidene tijdschriften, heeft de volgende belangrijke bijzonderheden over een reeds bestaande Kanaal tusschen den Nijl en de Roode Zee doen kennen, hetwelk tevens eene verrassende opheldering en verblijdende bevestiging van de echtheid der Bijbelsche Geschiedenis geeft.
De oude Schrijvers, aristoteles, strabo en plinius, verhalen, dat de oude Koning van Egypte, sesostris of rameses, misschien een tijdgenoot van mozes of kort vóór hem geleefd hebbende, dit kanaal had begonnen, en wel uit den Nijl. Herodotus, de oudste Geschiedschrijver, geeft het eenen veel jongeren oorsprong, namelijk van nekos, den pharao necho des Bijbels, die 900 jaren na sesostris leefde. Maar deze zou het niet eens hebben voltooid, om dezelfde reden, waarom sesostris het had laten steken, namelijk omdat de Roode Zee 28 voet hooger was dan de Nijl-bedding, en dus, bij gemeenschap met deze, geheel Neder-Egypte met zout water zou overstroomd hebben. Dit werk zou tot stand gebragt zijn door den Perzischen Koning darius hystaspes, die tevens Egypte bezat; doch deze zette het werk wel voort, maar de voltooijing was eerst aan de uitmuntende Regering der eerste ptolemeën

{==798==} {>>pagina-aanduiding<<}
te danken. Naderhand geraakte het kanaal in verval, doch werd door den eersten Saraceenschen veroveraar, den Kalif omar, in 644 heropend en zelfs met een' nieuwen tak uit het Zuiden vermeerderd. Daarop bleef door dit kanaal de gemeenschap met de Roode Zee, en dus met Indië, open tot het jaar 764, onder den Kalif motassem, die het, om alle vervoer van levensmiddelen en krijgsbehoeften naar het toen opgestane Arabië te beletten, weder deed sluiten. Sedert dien tijd is het kanaal, in weerwil van alle vertoogen aan de Turksche Regering, nimmer heropend. Het was, volgens strabo, 100 tot 150 voet breed, en, volgens herodotus, breed genoeg, dat twee groote oorlogschepen (triremes) naast elkander daar door konden varen. De diepte was dertig voet. Men had vier dagen werk, om door het kanaal te zeilen, hetwelk door sommigen 92 Eng. mijlen of 31 uren lang wordt geschat. Het begon te Bubastis, aan den oostelijken Nijl-arm, en ging van daar in eene regte lijn zuidoost en door een effen land van 12 Eng. mijlen, of 4 uren, tot aan het dal Wady Tomylat. In dit eerste gedeelte van het kanaal, dat jaarlijks overstroomd wordt, zijn weinig overblijfselen van hetzelve te vinden; nogtans liggen daarin verscheidene oude waterleidingen, die eertijds met hetzelve in verband stonden. Aan de gemelde plek ontmoet het kanaal den zuidwestelijken tak, weleer door omar daarbij gevoegd, en die van Kairo komt. (Misschien was deze tak, van de overzijde over het oude Memphis komende, veel ouder, en kan wel tot de vroegere Egyptische Koningen worden te huis gebragt.) Het genoemde dal, of Wady Tomylat, is een
merkwaardig verschijnsel. Het is 13 uren lang en drie kwartieruurs breed, ten Oosten, Noorden en Zuiden door twee bergrijen, zoo wel voor harde winden, als voor het stuifzand der woestijn beschut; dit laatste echter, door de laagte des bergmuurs, slechts ten deele. Nogtans is het over 't algemeen vruchtbaar, en de Arabieren telen er koren. Aan de westelijke opening van het dal,

{==799==} {>>pagina-aanduiding<<}
waar het kanaal van Kairo zich bij dat van Bubastis voegde, ligt de stad Abaceh; aan de oostzijde (Wady Sababyar) vindt men eenige hoogten, waarop oudtijds twee steden en een tempel van serapis stonden, van welken men nog puinhoopen ziet. Er zijn bij deze vallei nog vele sporen van het kanaal, en in het midden zijn de bouwvallen eener groote oude Egyptische stad, welke de Fransche Geleerden in de Description de l'Egypte, volgens onweêrlegbare gronden, voor Heroópolis verklaren. Nu stelt josephus, als iets, dat buiten alle bedenking is, dat Heroópolis de schattingstad Pithom was, die de Israëliten ten tijde hunner verdrukking, even als Rameses, in hun eigen land (Gosen) moesten bouwen. Dus schijnt Wady Tomylat wel niet geheel Gosen, (want hoe zou zulk een talrijk volk in deze kleine ruimte hebben kunnen wonen?) maar toch het voornaamste gedeelte, de kern van het land Gosen te hebben uitgemaakt; en dit is te waarschijnlijker, omdat dit juist met de staatkunde der Egyptenaren overeenkwam, om de Israëliten als eene voorhoede en wacht te plaatsen tegen de Arabische herders, die weleer het land overstroomd hadden, en die hun daarom ‘een gruwel’ waren. Toen, onder latere Koningen, de diensten van joseph, en zijne betrekking, zoo tot het land als tot de herderskolonie, vergeten waren, begon men de verbazende vermenigvuldiging der laatste te vreezen, en te duchten, dat zij de vallei, dezen sleutel des lands aan de oostzijde, wel eens aan de Arabieren, herdersvolken als zij, zouden kunnen
verraden, en Egypte weder in alle de ellenden der vroegere heerschappij van vreemdelingen dompelen. Daarom moest het volk, volgens de staatkunde der Egyptenaren, zoo hard behandeld, door Egyptische bezettingen te midden des lands (gelijk Belgrado in Servië) beteugeld, door harden arbeid aan het herdersleven onttrokken, en moesten zelfs alle mannelijke kinderen gedood worden, om de vermenigvuldiging van Israël te beletten. Het verzoek om uittogt moest den Koning in dezen argwaan

{==800==} {>>pagina-aanduiding<<}
versterken, en daarom verhardde hij zich tegen alle wonderen. Hij bleef tot het laatste toe in zijne ongelukkige staatkunde volharden, om zijne regten op dit volk niet op te geven. Hier dus, in deze vallei, heerschte licht, toen duisternis het geheele overige Egypte bedekte; tot hiertoe drongen de plagen niet door, die het overige land bijna tot wanhoop bragten. Toen dan toch eindelijk de hoogste nood en het algemeene geroep des lijdenden volks den Koning tot toegevendheid dwongen, trokken de Israëliten uit Gosen, hetwelk ten minste alle de hoofden der stammen en aanzienlijke Israëliten bewoonden, terwijl de anderen als herders in den omtrek rondzwierven of misschien elders door de Egyptenaren aan den arbeid werden gehouden. Doch zij mogten, op Gods bevel, niet westwaarts uit het dal trekken, om zóó langs den kortsten en gemakkelijksten weg, langs den Nijl en de Middellandsche Zee, Kanaän te bereiken, maar oostwaarts; en dit leidt ons nu tot de beschouwing van de verdere gesteldheid des lands, en dus ook van den loop, dien het kanaal zal hebben genomen. Vlak oostwaarts van de bergen, die Wady Tomylat ten Oosten bepalen, is een lage grond, de bittere meiren genaamd, en thans wel grootendeels waterloos, maar die de duidelijkste blijken draagt van eenmaal tot de bedding der Roode Zee te hebben behoord, waarvan zij het Noordeinde uitmaakte. Tusschen dezen grond en de tegenwoordige Roode Zee, die te Suez begint, loopt eene diepe vallei tusschen twee bergketenen, die mede alle sporen eener oude zeebedding draagt. Doch tusschen deze vallei en de tegenwoordige Roode Zee is er een hooge grond van 3 of 4 voet boven de zee en een half uur lang, eene soort van dijk, aan gene zijde van welken de vroeger tot de zee
behoorende laagte begint, die zich tot de bittere meiren uitstrekt. Hoe juist beantwoordt dit alles niet aan de verklaring van den wonderdadigen doortogt der Israëliten door de Roode Zee en den ondergang van pharao's leger, zoo als onze beroemde van der palm die gegeven heeft! De bank,

{==801==} {>>pagina-aanduiding<<}
die den Israëliten, volgens de onderstelling van dien Geleerde, (*) tot doortogt verstrekte, is wedergevonden; het is de 3 of 4 voet hooge grond tusschen de tegenwoordige bedding der Roode Zee en den ouden zeegrond, die zich tot de bittere wateren uitstrekt, welke misschien nog het langste dat zeewater behielden en daarvan den naam bekwamen, doch eindelijk ook bijkans uitdroogden. De Israëliten trokken dus, op Gods bevel, van de bittere meiren, (toen de Noordpunt der Roode Zee) waar zij bij den uittogt uit hunne vallei Tomylat of Gosen aankwamen, zuidwaarts, omtrent vijf uren verre, naar de bank bij het tegenwoordige Suez, en bragten dus, daar zij regtstreeks van Kanaän afgingen, pharao natuurlijk in den waan, dat zij verdwaald waren, waarop zijn booze geest hem weder tot vervolging aanzette, misschien langs den weg, die, aan de overzijde van Memphis, naderhand tot kanaal diende, door Gosen en langs den zeeoever, of ook wel ten Noorden om Gosen langs het gebergte. De Israëliten konden gemakkelijk in éénen nacht den overtogt doen over eene bank, die slechts een half uur breed was: juist die korte afstand moest pharao tot de vervolging aanmoedigen; doch storm en onweder moesten eenen grond, die toen slechts bij ebbe misschien even boven water kwam, spoedig doen overloopen, zoodat pharao met zijn heir daarin den dood vond. Hoe heerlijk wordt dan niet de naauwkeurigheid en juistheid der opgave in den Bijbel gestaafd, zonder dat het
wonder eenigermate verminderd wordt; want wie beschikte juist op de gepaste oogenblikken den wind, die opdroogde en eenen doortogt tusschen twee wateren schonk, en den tegenwind, die het water terugvoerde en den vijand in de golven deed smoren? Zulk eene plaatselijke naauwkeurigheid en juistheid, die, na verloop van Eeuwen, door onderzoekingen, tot een geheel ander einde gedaan, (de opneming

{==802==} {>>pagina-aanduiding<<}
van de kusten der Roode Zee door de Fransche Ingenieurs van buonaparte's Egyptische leger) eerst blijkbaar worden, pleiten toch wel voor de echtheid en gelijktijdigheid met de gebeurtenissen der Mozaïsche oorkonden, en weêrleggen het geliefkoosde denkbeeld der Neologen, dat esra derzelver schrijver zou zijn, die nimmer Egypte gezien had.
In die vallei dan, tusschen de tegenwoordige Roode Zee en de bittere wateren, loopen allerduidelijkste sporen van het oude kanaal, nameijk van muren, die hetzelve insloten, en die de geheele uitgestrektheid daarvan doorloopen, zijnde van 5 of 6 tot 15 voet hoog, en, gelijk strabo zulks beschrijft, 150 voet (de breedte van het kanaal) van elkander. De bedding is tegenwoordig opgehoogd; maar de Fransche krijgsbouwkundigen vonden, 4 of 5 voet beneden dezelve, de kunstige zamenstelling der Ouden om het water tegen te houden, zijnde zand met zout, klei en gips. Dus wordt het gevoelen van herodotus gestaafd, dat sesostris althans het gedeelte tusschen de bittere wateren en de tegenwoordige zee, destijds ook zeegrond, niet kan hebben doen uitgraven. Dit kanaal ligt vijftien voet beneden de oppervlakte of het waterpas der Roode Zee. Het doorsteken van den hoogen grond, of de oude bank, zou dus dadelijk die vallei doen onderloopen, en de oude bedding der Roode Zee tot aan de bittere meiren herstellen. In de aan die oude meiren grenzende vallei van Tomylat ziet men ook, vooral aan de westzijde, zeer duidelijke sporen van het kanaal, (ten Oosten is het onder 't zand bedolven) en de grond is aldaar dertig voet beneden de Roode Zee en de overstrooming des Nijls op deszelfs hoogste standpunt. Van de blijken van zulk een kanaal in twee armen (ten N.W. en Z.W.) van den westelijken uitgang der vallei tot aan den Nijl is reeds gesproken. Wanneer men dus van Kairo het kanaal weder wilde openen, zou het meer of min een' halven kring beschrijven, waarvan de noordelijke boog door Wady Tomylat zou gaan, en de beide eindpunten

{==803==} {>>pagina-aanduiding<<}
op Kairo en Suez rusten; doch volgde men, dezen weg verlatende, Bubastis, zoo zou het eerst Z.O., dan O. en eindelijk vlak Zuid, eene onregelmatige lijn volgen. De Fransche Geleerden van buonaparte's togt naar Egypte hielden de herstelling van dat kanaal door middel van vijf sluizen (die misschien de Ouden ook reeds gekend hebben) voor zeer mogelijk; en Engelsche Schrijvers houden mede de herstelling van dat kanaal, ten behoeve des handels naar Oostindië, (namelijk van den Nijl tot de Roode Zee) volkomen doenlijk, als zijnde de grond bijkans volkomen vlak. Zij geven daaraan verre de voorkeur boven de scheepvaart, die vóór eenigen tijd beproefd is, op den Euphraat, als waar te vele bijkans onoverkomelijke ondiepten zijn, en waar de oevers door roofzieke Arabieren worden bewoond, die de scheepvaart ten hoogste onveilig maken.






Herinneringen aan Parijs en deszelfs omstreken, 1834, van een' jeugdigen geneeskundige.

(Vervolg van bl. 778.)

Larrey.

‘Ziedaar den Man, die zich, door zijne gedienstigheid omtrent vreemde Geneesheeren, boven de meeste andere geneeskundige Despoten zeer voordeelig onderscheidt!’



H. j. logger, Aanteekening op eene wetenschappelijke Reize naar Parijs in 1818.
Larrey, die vroeger zijne Clinique in het tegenwoordig niet meer bestaande Hospitaal voor de Garde hield, daarna in het Hospitaal du gros Caillou, bewoont thans het Hôtel der Invaliden, en is (behalve Chef van de militaire Geneeskundige Dienst in Frankrijk) Chef der Infirmerie van voornoemd gesticht. Reeds te lang had ik het verschoven, dien beroemden man te gaan zien en hooren, toen ik eindelijk, den 12 Mei, des morgens ten half zeven ure, den weg naar het trotsche gebouw der Veteranen insloeg. Aan den ingang

{==804==} {>>pagina-aanduiding<<}
gekomen, alwaar eene wacht van Invaliden zich bevindt, vroeg ik aan een' derzelven naar de Infirmerie, of wel naar de plaats, waar de Baron larrey zijn onderwijs gaf, en werd naar de appartementen, door dien Heelkundige bewoond, verwezen. Ik schelde aan, en, eene vrouwelijke dienstbode mij openende, herhaalde ik mijne vraag, in welk gedeelte des gebouws de Heer larrey zijn onderwijs gaf. Zij verzocht mij haar te volgen, daar ik dan den Baron zelven zou kunnen spreken. Daar het mij toescheen, dat het niet zeer belangrijk voor larrey kon zijn, eenen vreemdeling te zien, die hem kwam zeggen zijne Clinique te willen bijwonen, maakte ik deze opmerking, er bijvoegende, dat ik hem niet gaarne in zijne bezigheden wilde storen; waarop mijne geleidster antwoordde: ‘In het geheel niet, Mijnheer; ga gerust naar boven, en klop slechts aan de eerste deur ter regter zijde, daar is het kabinet van den Heer larrey; hij zal met vermaak met u spreken.’ Ik trok alzoo, om mij figuurlijk uit te drukken, de stoute schoenen aan, maar verbeeldde mij toch (hoewel de Heer logger larrey's vriendelijkheid roemt) eenen tweeden dupuytren b.v. te zullen spreken, en verwachtte geene bijzondere belangstelling te ontmoeten; althans tot nog toe ontving ik van geen' der door mij gevolgd wordende Genees- of Heelkundigen eene enkele onderscheiding, of greep eenig gesprek tusschen ons plaats, hetwelk dan ook, der waarheid hulde doende, bij de groote menigte, die hunne lessen bijwoont of hunne visite volgt, zoo wel vreemdelingen als Franschen, voor hen zeer moeijelijk en lastig zoude zijn.
Alles, wat larrey voor de uitbreiding en volmaking der Heelkunde had gedaan, herdenkende, meende ik niet anders dan veel en met belangstelling van hem te zullen hooren spreken. Hoe zeer werd ik, reeds in de eerste dagen van mijn verblijf te Parijs, daarin te leur gesteld! Ik ontbeet op zekeren morgen in een klein salon, beneden in het hôtel Mazarin, en las in de Formulaire des Hôpitaux civils de Paris van ratier. Spoedig kwam een medebewoner des hôtels zich aan de tafel nederzetten, en, na den gewonen beleefdheidsgroet, ziende dat ik een' ratier in de hand had, begon hij te spreken over Geneeskunde, derzelver uitoefening in hospitalen zoo wel, als private praktijk in Parijs, waarin natuurlijk de namen van dezen en genen beroemden Heel- of Geneeskundige dikwerf genoemd werden. Ik maakte van

{==805==} {>>pagina-aanduiding<<}
deze gelegenheid gebruik, om van de Clinique van larrey berigten in te winnen; maar hoe zeer was ik verwonderd, het jonge mensch de volgende uitspraak te hooren doen, gepaard met bijgevoegde raadgeving: ‘Hoor eens, Mijnheer! gij moet de Clinique van larrey maar in den steek laten. Het is een man, die slechts zijne denkbeelden voor goed houdt, een egoïst, die niet in het voordeel der wetenschap, maar slechts voor eigene grootheid werkt. Gij zult daar niet veel nut opdoen. Lessen van dupuytren, bouilleaud, roux enz. enz. worden hier algemeen boven het nietsbeteekenend gebabbel van larrey gesteld.’ - Aan deze opgeblazen en verwaande taal in den mond van den vlasbaard mij niet gestoord hebbende, stond ik thans (om tot mijn verhaal terug te keeren) voor de deur van larrey's studeervertrek, en klopte aan. Spoedig ging de deur open: een klein maar dik man, met een breed taankleurig gelaat, sprekende oogen, ten deele pikzwarte, ten deele grijze haren, in den nek en op de schouders hangende, en een' dikken rooden neus, stond voor mij. Hij had een' grooten witten vilten hoed met zeer breeden rand op het hoofd, en 3 à 4 ridderlinten van verschillende kleuren aan het knoopsgat. Het was larrey! - Na hem beleefd gegroet te hebben, begon ik met te zeggen Hollander en Heelkundige te zijn, die wenschte, zijne Clinique en operatiën, gedurende den tijd dat ik mij in Parijs zou bevinden, bij te wonen. Minzaam sprak hij mij dadelijk toe, verzocht mij hem te volgen, en zeide: ‘Zeer goed, Mijnheer! gij kunt al dadelijk bij mijne gewone visite tegenwoordig zijn; des Donderdags ten 7 ure geef ik echter uitsluitend Clinique, en doe operatiën.’ Wij gingen langs de bovengalerij van het
Hôtel des Invalides, en de volgende vragen werden gedaan en beantwoord: ‘Uit welke streek of stad in Holland komt gij, Mijnheer?’ - ‘Van Rotterdam.’ - ‘Hebt gij ook kennissen in den Haag?’ - ‘Ik ken er eenige Genees- en Heelkundigen, inzonderheid tot de militaire Geneeskundige Dienst behoorende,’ en noemde daarbij hunne namen. Ik vroeg hem, of hij zich den Heer logger herinnerde, die in den jare 1818 eene reize naar Parijs had gedaan, en, behalve zijne verdiensten, ook de vriendelijkheid en minzaamheid van zijn' persoon voor vreemdelingen in een der Hollandsche tijdschriften geroemd had. Hij antwoordde daarop ontkennend; ‘maar (zeide hij) ik heb een' anderen uwer Landgenooten, le Pro-
{==806==} {>>pagina-aanduiding<<}
fesseur bruukmans (brugmans), zeer goed gekend; zijnde deze in der tijd mijn Collega in het Conseil de Santé, toen Holland met het Keizerrijk vereenigd was. Ook heb ik (zoo ging hij voort) vele Hollandsche Officieren en Opperofficieren gekend, en menigeen van hen verbonden en geopereerd.’ - Wat konde ik op dit alles anders zeggen, dan dat zijn Ed. met roem bij ons bekend was? Op de vraag, of zijne schriften ook algemeen in Holland bekend waren, toestemmend antwoordende, knikte hij met een' vergenoegden lach mij toe. Zoo al pratende, kwamen wij aan de Infirmerie. Ik was verrukt over den vriendelijken, hupschen en achtingwaardigen grijsaard, en met genoegen zal ik mij altijd den 12 Mei 1834 herinneren, dag, waarop ik larrey voor het eerst zag en met hem sprak. Ik had reeds opgemerkt, dat de hem voorbijgaande of hier en daar zich bevindende Invaliden met een meer dan gewoon ontzag, - neen, dit is het regte
woord niet, met meer dan gewone eerbiedige achting, in 't kort op eene wijze, die zich beter laat gevoelen dan beschrijven, den hoed afnamen en hem groetten. Is er wel zoeter belooning voor verdiensten en edele daden, dan de achting en verkleefdheid, ons betoond door menschen, die ooggetuigen of voorwerpen van dezelve waren? Ik ten minste gevoelde, toen ik mij in de ziekenzalen bevond, in den eerbied, waarmede elke oude verminkte soldaat larrey naderde, de hooge waarde en het benijdenswaardige van groot en goed gehandeld te hebben. Die schatting der oude krijgslieden, hem bewezen, scheen mij een spoorslag tot het moedig volbrengen van onze pligten, al zijn zij zoo groot en menigvuldig als die van den Franschen militairen Heelkundige larrey, oneindig sterker dan die der eere- en ridderlinten, welke zijne borst versierden.
Ik volgde in de zalen der Infirmerie de visite van larrey. Alvorens hij daartoe overging, ontdeed hij zich van zijne gewone burgerfrak, en trok eene soort van ouden uniformrok aan, in een van welks knoopsgaten eene groote half ontbladerde roos zich bevond: deze laatste bijzonderheid, door mij opgeteekend, is zeker gering, ja nietig; het zij zoo! maar, groote mannen ziende, bespiedt men ook derzelver kleinste beweging en handeling; het schijnt ons toe, dat zulks niet meer gering en onbelangrijk is; de groote man schijnt zelfs het werkelijk kleine groot te maken.
De zalen der Infirmerie zijn zeer luchtig en netjes, en dra-
{==807==} {>>pagina-aanduiding<<}
gen namen, met des krijgsmans gevoelens en droomen van roem en eer overeenkomende: de groote zaal, waarin ik dezen morgen mij bevond, droeg den naam van Salle de la Valeur. Ik zag, dat velen der oude helden de afbeeldsels hunner idealen van grootheid en roem in hunne ledekanten hadden opgehangen, als portretten van napoleon, van ney, van murat, of op de planken, die zich aan het hoofdeneind bevonden, busten en beeldjes, ten voeten uit, van napoleon; bij een' was het ledekant zelfs opgesierd door eene in het klein nagebootste en in pleister vervaardigde kolom der Place Vendôme. - Larrey doet zijne visite met veel zorg en oplettendheid en is zeer vriendelijk; diegenen, welke tot het leger van Egypte behoord hadden, waarvan hij Chef der Geneeskundige Dienst was geweest, worden door hem Egyptenaren genoemd: naderde hij zulk een', dan begon hij met mij te zeggen: ‘Monsieur, c'est encore un Egyptien’ enz. Vijf of zes Officieren van Gezondheid volgden hem, en verbonden volgens zijne voorschriften. Het is hier zeer aangenaam, dat men de zieken naauwkeurig kan gadeslaan, aangezien er geene groote menigte, zoo als in de andere burgerhospitalen, aanwezig is. Ik zag dezen morgen echter niet veel belangrijks; maar het was genoeg, den waarlijk vriendelijken man gesproken te hebben, die mij ook bij het ziekenbezoek met veel onderscheiding bleef bejegenen. Bij een' man van 50 à 60 jaren bleef larrey zich lang ophouden. Deze man had een, geheel den vorm der onderkaak en het bovenste gedeelte van den hals hebbende, zilveren bedeksel over deze deelen bevestigd. Larrey liet het losmaken, en nu vertoonde zich eene der zonderlingste misvormingen,
door eene geschoten wond daargesteld. Een kogel had namelijk het kinstuk der onderkaak (middelste gedeelte) weggenomen; de gehemeltebeenderen waren zamengedrukt met de beenderen der bovenkaak, zoodat de groote kiezen van beide zijden elkander nagenoeg aanraakten. Er was aan beide zijden der wond, zoo het scheen, genoegzame huid overgebleven; deze was hereenigd, zoodanig echter, dat aan het bovenste gedeelte van den hals onder de tong eene groote opening was gebleven, die uitgang aan de tong gaf, welke dan ook als door een' tweeden mond aan den hals uitstak: het slikken geschiedde met moeite; de spraak was geheel een wanklank, en de toonen niet geärticuleerd, althans zeer gebrekkig. Larrey verhaalde

{==808==} {>>pagina-aanduiding<<}
het volgende: ‘Gij ziet hier, Mijnheer, een zonderling en belangrijk geval tevens. Deze man werd gekwetst in den slag bij Wagram: door de groote menigte en de spoedige opvolging van geheele hoopen gekwetsten is hij mij vermoedelijk ontsnapt, en heeft een ander hem verbonden. Door dit verband, dat zeker verre van doelmatig is geweest, ontstond deze misvorming. Ik geloof, dat, indien ik zelf den lijder verbonden had, de tong nu niet uit deze opening te voorschijn zou treden,’ enz. Na de visite verzuimde ik niet, larrey te bedanken, en, mij groetende, voegde hij er bij: ‘Nu, Mijnheer, ik hoop u aanstaanden Donderdag weder te zien.’ Ik verliet vergenoegd het Hôtel des Invalides, meer dan ooit overtuigd, dat verdiensten en groote bekwaamheden den bezitter mogen doen bewonderen, maar dat minzaamheid en dienstvaardigheid, wanneer zij zich met de genoemde hoedanigheden vereenigen, hem doen hoogachten en liefhebben.




Nieuw moordstelsel in Indië.

Het blad the Englishman van den 28sten Februarij dezes jaars heeft het daarzijn van eene andere vereeniging van moordenaars in de westelijke provinciën aan den dag gebragt, die op dezelfde wijze stelselmatig moorden als de Thugs, met dit onderscheid, dat zij vergiftigen, terwijl deze verwurgen. Het schijnt, dat die booswichten reeds jaren lang een stelsel van plundering hebben volgehouden, op even moorddadige, maar nog arglistiger wijs, dan dit onlangs bekend geworden moordgenootschap. Deze lieden hebben, even als de Thugs, zekere hun bijzonder eigene offerplegtigheden, ter eere van bhowannie. Om te beter in hunne ondernemingen te slagen, gebruiken zij, gelijk deze, eene, alleen onderling door hen verstane, geheime taal. Het eenige verschil van de Thugs schijnt bij hen te zijn meerdere onverschilligheid omtrent het geheim van hun bedrijf, en meerdere bereidwilligheid om in regten tegen hunne medestanders te getuigen. Zij noemen zich Mietawallas, hetgeen misschien overgezet zou kunnen worden: lekkernij-lieden, als zijnde mieta of lekkernij de benaming, welke zij aan het vergif geven, dat zij in plaats van den strop gebruiken, om hen, welke zij berooven willen, te dooden of te bedwelmen. De streken,

{==809==} {>>pagina-aanduiding<<}
waar men vooralsnog weet dat deze moordenaars aanwezig zijn, zijn Sarun en Patna. Lang was het eene algemeen bekende zaak, dat er in dat gedeelte des lands niet zelden, door Fakirs, bedwelmende kruiden aan reizigers werden toegediend, met oogmerk om hen uit te plunderen; want meestal waren zulke het land doortrekkende personen, die, niets kwaads vermoedende, aan de mutt of tucken, de grafstede of den tempel, waar deze Fakirs hun verblijf hielden, kwamen uitrusten, derzelver slagtoffers. De Mietawallas echter, van welke de meesten Hindoes schijnen te zijn, bedelaars van de Gosaen-sekte, ondernemen veel meer dan dit. Zij trekken, even als de Thugs, te veld, onder den bekwaamsten man der bende, als jemadar of aanvoerder. Op deze wijs doorreizen zij het land, om slagtoffers op te sporen; doch hunne reizen, op welke zij meerendeels den weg naar Nepaul schijnen te nemen, zijn van geene zeer groote uitgestrektheid. De jemadar oefent zijne kunst van te overreden en in te nemen, om personen, welke zij ontmoeten, te bewegen zich bij hen te voegen; en zijn deze personen Hindoes, zoo veinzen de moordenaars van dezelfde caste te zijn, om alzoo van hunne slagtoffers te verkrijgen, dat zij hen veroorloven gezamenlijk hunne spijs te bereiden. Is dit niet uitvoerlijk, alsdan nemen de Mietawallas, die op zulke gevallen steeds wél voorbereid schijnen, de gelegenheid waar, om dhall, zout, rijst, of eenige andere benoodigdheid, waarvan het andere gezelschap onvoorzien mogt zijn, hetzelve aan te bieden. De toebereide spijs, of ook de raauwe stof, is steeds, gelijk men begrijpen kan, vergiftigd; doch, biedt zich ook op deze wijs geene gelegenheid aan, om het vergif toe
te dienen, zoo giet men het in de scherbut, of mengt het met den tabak in een chillum. De gifstoffen, waarvan men zich bedient, schijnen even krachtig te werken, hoe ook aangewend; zijnde de inademing in enkele gevallen genoeg, niet alleen om de zinnen te benevelen, maar ook om het leven te vernielen. Het gifmengsel bestaat uit dhuttoera-wortel, opium, ganja of bhang, en eene of twee andere stoffen, welk alles ondereengestampt en gedroogd wordt. De uitwerking schijnt gevoeld te worden omtrent 40 minuten nadat men het gif binnen gekregen heeft; 40 minuten later is gewoonlijk het slagtoffer dood of gevoelloos. Wanneer de vergiftigde persoon over duizeligheid begint te klagen, welke het eerste teeken van het werken der gifstof is, heeft de Mietawalla steeds het een of an-
{==810==} {>>pagina-aanduiding<<}
der voorwendsel gereed, om reden van dien toestand te geven, en mist niet aan te raden, dat men zich nederlegge en poge in slaap te geraken. Brengt de werking den dood aan, dan rolt het slagtoffer zich een paar maal heen en weder, en sterft; doch, het zij wegens verschil van ligchaamsgestel, of van de hoeveelheid der binnengekregene stof, menigmaal gebeurt het, dat de vergiftigde zich alleenlijk verdoofd of bedwelmd bevindt, en dat hij, na beroofd en uitgeschud te zijn, weder tot bewustheid terugkeert, wanneer het vergif zijne werking gedaan heeft. De Mietawalla schijnt hieromtrent onverschillig te zijn. Sterft zijn slagtoffer, eer hij het verlaat, zoo werpt hij het lijk in eene rivier, bijaldien er eene in de nabijheid voorbij stroomt, of anders in eenigen put; somtijds wordt het ook begraven, maar meermalen blijft het liggen, waar het gestorven is. Komt de ongelukkige weder bij, en vindt hij zijne verraderlijke reisgezellen nog op de plaats zelve, waar de moord beproefd geworden is, (want het schijnt, dat zij zich somwijlen voor eenen tijd op eenig punt
nederslaan, waar sterke doortogt is) zoo overbluft men hem, door met stijve kaken te loochenen, of zelfs door te dreigen, en de arme man is meestal nog zoozeer door het vergif aangedaan, dat hij zich ontmoedigd gevoelt, in eenen staat van halve verstandeloosheid, en zonder de noodige kracht van geest, om het onderzoek voort te zetten. Gewetensbezwaar tegen het omhalsbrengen van menschen heeft de Mietawalla volstrekt niet: verscheidene gevallen zijn aan den dag gekomen, waarbij zij hunne slagtoffers met een touw verwurgd, of met zwaarden neêrgesabeld hebben. Zij staan in eene soort van broederschap met de Thugs, en personen van beide de vereenigingen schijnen meestal elkander van beroepswege te kennen, als wurger en vergiftiger. Eene bende Mietawallas is van onderscheidene sterkte, van vijf tot vijftien. Er zijn onder hen Muzelmannen, die, even als dezen onder de Thugs, zonder geloofsbezwaar aan de afgodische offerande deelnemen, welke iederen togt voorafgaat. Het ten offer gebragte dier is eene geit, die door den jemadar der bende met de gewone plegtigheden gedood en daarbij de kop van het dier verbrijzeld wordt. De Mietawallas nemen niet, gelijk de Thugs gewoonlijk doen, eenige geregeld wederkeerende orde bij hunne togten in acht; zij schijnen tot het opsporen van slagtoffers uit te trekken, naar mate hunne luim of behoeften er hen toe aansporen. Vandaar zijn hunne togten, gelijk wij

{==811==} {>>pagina-aanduiding<<}
reeds hierboven aangemerkt hebben, veel korter dan die der Thugs; maar, door elkander genomen, doen zij er eenen alle vier maanden.




Bijdrage tot de opmerkingen over den godsdienstigen en kerkelijken toestand in Frankrijk.

De Opmerkingen, dezer dagen in dit geacht Tijdschrift medegedeeld, over den godsdienstigen en kerkelijken toestand in Frankrijk, bijzonder die, welke verzekeren, dat Avignon nog heden de stad van het bijgeloof is; dat de geestelijken het huis Gods nog steeds tot een' schouwburg maken; dat zij het wél mogen meenen met de Godsdienst, maar de wijze, waarop zij hun oogmerk zoeken te bereiken, in openbaren tegenstand is met het karakter, de overtuiging en het gevoel der natie enz. enz., herinnerden mij eene aankondiging, die ik niet lang geleden in zeker Fransch tijdschrift vond, en hier laat volgen, ten einde dezelve, des verkiezende, als eene nadere proeve van den geest, die de katholijke geestelijkheid in het zuiden van Frankrijk en juist ook te Avignon kenmerkt, almede eene plaats in de Letteroefeningen in te ruimen.
Het betrof het werkje: Concerts spirituels, ou recueil de motets à une, à deux, à trois et à un plus grand nombre de voix, sur la mûsique de gluck, piccini, sacchini, mozart, rossini et autres maîtres célèbres, pour les offices et les saluts des fêtes solemnelles, et pour servir à l'exercice du chant dans les établissemens religieux et les maisons d'éducation chrétienne. A.M.D.G. 1e et 2de livraison. Avignon. Seguin, ainé, in 12mo.
De verslaggever laat zich hierover hoofdzakelijk dus uit:
Er zou een niet onaardig staatkundig artikel te schrijven zijn, even gallikaansch, als anti-ultramontaansch, over het boek, welks titel wij geheel en al uitschreven, opdat men wél vatten moge waar wij over spreken zullen. De geestelijke of staatkundige vraagpunten gaan ons voor het oogenblik weinig aan, en zullen wij zelfs den moed hebben om de lofsprekers der Jezuiten te worden, zoodra het blijkt, dat de Jezuiten iets ten voordeele der muzijk verrigt hebben.
Bedriegt de liefde voor de kunst ons niet, dan komt het ons voor, dat de uitgave der aangekondigde twee kleine

{==812==} {>>pagina-aanduiding<<}
stukjes veel grooter gevolgen zal opleveren, dan men bij den eersten opslag er van zou meenen te mogen verwachten. Het is bekend, dat het gebruik, om wereldsche aria's op Goddelijke liederen, gelijk men die noemt, toe te passen, ingevoerd werd bij alle zendingen, in een groot aantal kerken, en in alle de inrigtingen, die staan onder het bestuur der eerwaarde paters Jezuiten. Deze nieuwigheid, die men veelzins en te regt bespot heeft, bragt intusschen vruchten voort, welke men er niet van vooruitgezien had; de smaak voor anderen zang, dan koraalgezang, is bijna tot eene noodzakelijke behoefte geworden; de bekende aria's zijn op zeer vele plaatsen gevolgd door andere, opzettelijk vervaardigd ad hoc; en ziet, nu voldoen ook deze niet meer. De Jezuiten, die in dit opzigt uitmuntende thermometers zijn, hebben begrepen, dat men al de gevolgen van den smaak, welken zij hadden doen geboren worden, zich moest laten welgevallen, of dat er, aangezien de laauwheid der geloovigen met elken dag grooter werd, onvermijdelijke noodzakelijkheid bestond, een middel te vinden, krachtig genoeg om de laauwen aan te vuren, de ijverigen te ondersteunen, en de nieuwsgierigheid der onverschilligen op te wekken: kortom, welk eene tot nog toe ongehoorde zaak het ook zijn moge, ziet, daar maken zij zich tot hun eigen voordeel meester van hetgeen zij zoo menigmaal en zoo hevig veroordeeld hebben, en gaan tot heil der geloovigen aanwenden, wat tot dusverre slechts een middel ten verderve was, ‘door namelijk de Latijnsche woorden van de gebeden der kerk en opmerkelijke gedeelten uit de H.S. toe te passen op de fraaiste stukken der tooneelmuzijk, bijzonder van Duitsche en Italiaansche meesters.’
De voorrede zegt verder: ‘Deze gezangen zijn niet slechts zonder gevaar, maar evenzeer met voordeel als met genoegen, te zingen in de godsdienstige inrigtingen en in de meisjes-kostscholen, waar de muzijk een deel van de opvoeding uitmaakt. Onzes inziens bestaat er geenerlei bedenking tegen, om dezelve te doen weêrgalmen in de bidzalen of kapellen en in de kerken, bij de dienst of bij het lof op de plegtige feestdagen. - Wij vleijen ons, dat de oversten en de bestuurderessen dezer inrigtingen ons, door hunne goedkeuring, de gegronde hoop mogen verschaffen, dat ons werk, overeenkomstig onze bedoeling, zal strekken A.M.D.G.’

{==813==} {>>pagina-aanduiding<<}

Wat ons aangaat, wij hopen ook, dat deze geestelijke concerten, dank zij der welbekende volharding der goede paters, veel liefhebbers van wereldsche muzijk in de kerken mogen lokken, en wederkeerig den smaak voor de wereldsche muzijk inboezemen aan de beminnaars der gewijde muzijk; en alzoo het werk der Jezuiten, ofschoon zij dit niet bedoeld hebben, zal mogen strekken: A.M.M.G., ad majorem musicae gloriam.
De voormelde twee eerste afleveringen bevatten 42 stukken, solo's, duo's, trio's, quatuors, quintetti, koren, enz. getrokken uit de Opera's van mozart, gluck, piccini, sacchini, paer, rossini, cimarosa, gretry en méhul. Op zeer geringe uitzonderingen na, is de keuze in het algemeen vrij goed gedaan. Wij willen een zestal ten voorbeelde opgeven. Het koor uit de Iphigénie: Que d'attraits, que de majesté, is geworden een Laudamus te; van de quintet: Celesto man placata, en van de quartet: Mi manca la voce, heeft men een vijfstemmig Parce Domine en een vierstemmig Requiem gemaakt; de verrukkelijke canon uit de Camilla: Sento che quelli sguardi, is omgewerkt tot een trio in proza: O cor, amoris victima; het: Batti, batti, o bel Mazetto, tot een vers van het Stabat; en het koor: O dolce concento, tot een Adoremus in aeternum.

De verkeerde reiskoffer.

(Vervolg en slot van bl. 784.)

Om weder tot mijn verhaal te komen: ik nam de vrijheid, hem over den bewusten brief te spreken en naar den schrijver te vragen, in algemeene uitdrukkingen te kennen gevende, dat ik reden had, om in dien man zeker belang te stellen. De aanduiding van het schrift was zeker voor eenen vreemde niet voldoende, om er eene regtstreeksche beschuldiging op te gronden. L... kende den briefschrijver niet anders, dan daardoor, dat hij nog eens of tweemaal eene dergelijke zaak voor hem had ten einde gebragt, en voorts meende, dat de man in het Munstersche stadje als rentenier leefde. Verder sprak ik er niet over, en L... was bescheiden genoeg, om niet verder te vragen.
Mij echter lag de zaak, zoo als men zegt, hoog en laag.

{==814==} {>>pagina-aanduiding<<}
Na mijne tehuiskomst werd spoedig een papier opgezocht, vóór jaren door de b... geschreven, en waarlijk! het was dezelfde hand. Ik besloot, voorshands niemand over mijne vermeende ontdekking te spreken; maar het besluit kwam tot rijpheid, mij van de waarheid in persoon te overtuigen. Belangstelling in de weduwe P... deed mij de reis naar het Munstersche ondernemen. Binnen weinige dagen was ik reisvaardig.
Ik kwam in het stadje aan. Op mijne, aan den kastelein van mijn logement, onverschillig gedane vraag, vernam ik, dat de Heer van s. aldaar werkelijk woonde, van zijne bezittingen leefde, doch weinigen omgang met lieden van zijnen stand hield, en voor een onbesproken man scheen te boek te staan, uitgezonderd, dat hij den naam had, zich nu en dan zeer zonderling aan te stellen, en zich bij die gelegenheden aan misbruik van sterke dranken schuldig te maken. In de tot dit logement behoorende societeit verscheen hij dagelijks een uur, las de couranten, dronk zijn schnaps, en was voorts weinig te zien. Het gelukte mij, hem waar te nemen, zonder door hem gezien te worden. Ik dacht door den grond te zinken, want - het was de b... Mijn besluit was genomen, hem als 't ware te overvallen.
Den volgenden morgen zond ik hem eene boodschap, dat iemand van wege den Advocaat L... te - n hem wenschte te spreken. ‘Mijnheer zou mij, als mij het uur onverschillig was, tegen elf ure afwachten.’ Met een kloppend hart betrad ik den dorpel zijner woning. Ik vond in hem eenen man, wiens voorkomen eenen meer bejaarden teekende, dan ik van hem kon onderstellen. Ik had hem met veel jeugdiger gelaat gekend, en toch waren slechts eenige jaren verloopen. Eene vrouw, die hem voor huishoudster en tevens voor meid scheen te dienen, zat ook in het vertrek. Zijne ontvangst was beleefd, doch eenigzins teruggetrokken. Thans gevoelde ik, eigenlijk regt noch volmagt tot dit bezoek te hebben; maar ik had mij nu eenmaal voorgenomen, de zaak aan te vatten, en - tot terugkeeren was het te laat. Ik verzocht een afzonderlijk gesprek. De huishoudster verliet de kamer.
Het lezen van den brief in den gouden leeuw had mij genoeg in staat gesteld, om het gesprek eenigen tijd levendig te houden. Tot mijn geluk bemerkte ik, dat L... hem nog niet had geantwoord. Op zijne vraag zeide ik hem, dat deze de bewuste schuldvordering had ontvangen, en voegde er

{==815==} {>>pagina-aanduiding<<}
met eenige verheffing van stem bij, dat daarmede niet alle schuldvordering was afgedaan.
Hij zag mij vragend aan, maar zweeg.
‘Niet alle vorderingen zijn betaald!’ hernam ik langzaam, doch met nadruk.
‘Mag ik u vragen, wat gij hiermede bedoelt?’ was het antwoord.
‘Bedoelt?’ hernam ik, ‘bedoelt, Mijnheer? Ik spreek op vasten toon, omdat ik weet, tot wien ik spreek.’
‘Dat is namelijk?’
‘Niet tot den Heer van s..., maar tot de b...’
Hij werd doodsbleek. Zijne verwarring duurde echter slechts eenige sekonden. Droogweg hernam hij: ‘Gij schijnt u in mijn' persoon te vergissen, mijn goede Heer! Gij, en de Heer, die u gezonden heeft, zult weten, dat ik van s... ben.’
De vaste toon, waarop hij dit zeide, maakte mij inderdaad eenigzins onthutst. Doch, hem scherper in het gelaat ziende, meende ik mijnen man te doorgronden, en de verwarring, die ik hem zoo even, bij het noemen van zijnen waren naam, had aangejaagd, was mijnen blik niet ontgaan. Ik deed moeite, om met ijskoude bedaardheid te spreken, en hervatte: ‘Welnu, Mijnheer, de naam doet minder ter zake. Wij zullen evenwel beproeven, of ik den regten man voorheb. Waart gij ooit te * -?’
Een vlugtig rood verspreidde zich over 's mans gelaat. Hij zweeg eenige oogenblikken, beet zich op de lippen, en stond van zijnen stoel op, de eene hand op de leuning, de andere op de tafel leggende.
‘Heer!’ zeide hij, eenigzins stamerend, ‘het raakt mij niet, met welke boodschappen gij hier komt; en als gij nieuwsgierig zijt, te weten, wie ik ben, dan zeg ik u thans, dat ik iemand ben, die goed in staat is, eenen onbeschoften indringer de deur te wijzen.’
Hij zeide dit op vrij hevigen toon, zoodat de huishoudster de kamer binnenstoof, maar zich, op eenen veelbeduidenden wenk van haren heer, terstond weder verwijderde.
‘Ik verzoek u, Mijnheer,’ was mijn ook niet zeer vriendelijk antwoord, ‘uwe uitdrukkingen te matigen. Ik zou misschien dingen kunnen zeggen, die u op minder stouten toon spreken deden. Ga zitten, en hoor mij bedaard aan. Waart gij immer te * -?’

{==816==} {>>pagina-aanduiding<<}

Hij zette zich neder, en bewaarde eenige oogenblikken het stilzwijgen.
‘Wie geeft u regt, mij in mijne eigene woning aldus te beleedigen?’
‘Is deze vraag beleedigend? Welnu, dan zal ik eene andere doen. Heeft Mijnheer vóór jaren ook handel gedreven, in gemeenschap met zekeren * -?’
‘Ik verlang geene verdere gesprekken met u te houden,’ was het antwoord, ‘en verzoek u, als gij mij niets anders te zeggen hebt, mij niet langer op te houden.’
‘Beantwoord slechts mijne vraag.’
‘Mijnheer! ik zeg u voor het laatst, dat ik niet gezind ben, u langer aan te hooren.’
‘Welnu, als gij ook die vraag niet beantwoorden wilt: kendet gij niet eenmaal eenen P...? Ziedaar weder eene andere.’
De schuldige scheen op die vraag geheel te veranderen. Zijne drift maakte plaats voor een somber zwijgen: eene doodelijke bleekheid verspreidde zich over zijn gelaat: zijne lippen beefden, en hij scheen alle moeite aan te wenden, om bedaard te kunnen schijnen. Na eenige oogenblikken herstelde hij zich, en zeide: ‘De naam, dien gij daar noemt, wekt smartelijke herinneringen bij mij op. Ik woonde vroeger in Oost-Indië, en verloor daar eenen vriend van dien naam op eene treffende wijze.’
Een somber zwijgen volgde.
‘Ik vraag naar eenen P... te * -,’ zeide ik.
Onder de woorden: ‘Mensch! wat wilt gij van mij?’ trachtte hij de kamer te verlaten; doch zijne voeten weigerden hem alle dienst.
‘Veel heb ik niet meer te vragen,’ zeide ik; ‘nog slechts ééne: herinnert gij u zeker groen kistje?’
‘O God!’ gilde hij uit. ‘Mensch! verlaat mij; gij zijt een kwelgeest. Om Gods wil, zie; neen, zie niets. Ik gevoel mij niet wel; ik ben op het punt, een toeval te krijgen. Ik ben ziek; mijn hoofd gloeit.’
Meer kon hij niet uitbrengen. Hij viel op een' stoel neder. De overspanning had zijne krachten uitgeput.
Nu had ik den booswicht in mijne magt. ‘Gij hebt,’ vervolgde ik, ‘eene weduwe met onschuldige kinderen ongelukkig gemaakt. Duizenden, ik weet alles, duizenden hebt gij haar gewetenloos ontroofd. Gij meent, hier buiten

{==817==} {>>pagina-aanduiding<<}
het bereik des wereldlijken regters te zijn; maar in uw binnenste spreekt die onomkoopbare, dien gij niet hebt kunnen ontvlieden. Mensch! eenmaal zult gij staan voor het gerigt van den onkreukbaar Regtvaardige, van den Alwetende. Herstel, wat nog te herstellen is. Geef het onregtvaardig ontvreemde terug, en verzoen u met uwen God, gelijk gij dan met de ongelukkige zult verzoend zijn. Zij zucht in armoede en kommer. Dat is uw werk. Ik heb medelijden met uwe gewetenswroegingen. Zij staan op uw bleek gelaat geteekend. Ontlast uwe ziel van het goud, dat eenmaal onherstelbaar op uw gemoed drukken zou.’
Hij was verpletterd. Een weldadige tranenvloed gaf aan zijnen boezem lucht. ‘Ja, ik wil - gij weet alles - ik wil herstellen, wat ik kan. Zeg mij, wie gij zijt, en, om Gods wil, maak mij niet nog meer ongelukkig!’
Ik noemde hem mijnen naam, dien hij zich slechts flaauw wist te herinneren. De oude volmagt, die toevallig nog onder mij gebleven was, had ik medegenomen. Ik legde hem die voor. Hij verzocht mij, hem in een ander vertrek te volgen.
‘Beloof mij,’ zeide hij, ‘stilzwijgendheid, en ik zal u alles ter hand stellen.’
Ik deed dit gaarne. Hij opende eene kist, en legde mij eenige duizenden aan effecten voor. ‘Met het dubbele der som hoop ik boete te doen,’ zeide hij langzaam. ‘Ziehier een papier, waaruit blijkt, dat het bewuste kistje bijna f 27,000 bevatte. De helft daarvan behoorde mij. Moge de arme weduwe het als een bewijs der opregtheid van mijn berouw aanmerken! Bij God! dat geld heeft mij geen zegen aangebragt. Ik vlugtte, maar kon mijn geweten niet misleiden. Het heeft mij op de ziel gebrand; maar nooit had ik den moed, het terug te geven. Ik woon hier sedert jaren; welvarend naar het uiterlijke, maar onophoudelijk gemarteld door de vreeselijkste folteringen. Ik dank God, dat ik in de gelegenheid ben, dezen steen van mijn hart af te wentelen. Thans ben ik arm; want ik leefde van de rente der rampzalige som. Het mij toekomende wil ik niet. Ik zal mijn kommerlijk leven wel rekken, en al moet ik van honger sterven, deze straf is niet zwaar genoeg voor den ellendige, die zóó bedriegen kon.’
Afgemat zonk hij neder. Ik kon niet besluiten, meer, dan de hoofdsom, der weduwe toekomende, tot mij te ne-
{==818==} {>>pagina-aanduiding<<}
men, schoon hij mij de renten, sedert de verloopene jaren, mede wilde opdringen.
‘Nog iets,’ zeide de b..., zich een weinig hersteld hebbende. ‘Ziehier een afschrift van mijn notarieel opgemaakt testament. Bij hetzelve is de weduwe P..., of hare afstammelingen, benoemd tot mijne eenige erfgename, met een verzegeld papier, dat de bekentenis mijner misdaad bevat. Neem nu het haar toekomende, en zweer mij, dit laatste aan niemand te zullen ontdekken!’
Het gelukte mij eindelijk hem tot bedaren te brengen, en hem te wijzen naar eenen geestelijke, aan wien hij zooveel noodig van zijne omstandigheden mededeelen kon, ten einde in de Godsdienst troost te vinden.
Diepgeroerd verliet ik hem. Mijn God! zeide ik tot mijzelven, wat is de mensch! Eene hoogere hand kon ik hier niet miskennen. Het bezoeken van eenen vriend moest mij naar Rotterdam brengen. Ik moest juist te gelijk met den Advocaat L... op de stoomboot zijn. Ik moest den sleutel van mijn' koffer vergeten. Onze reiskoffers moesten elkander zoo bijzonder gelijken. De brief van de b... moest juist in mijne handen vallen. Ik moest het schrift herkennen. En dat alles, om eene misdaad te ontdekken, die anders tot den dood van den schuldige onhersteld zou gebleven zijn; om eene ongelukkige weduwe en dochters uit kommerlijke omstandigheden te redden....
‘En, misschien, om eenen ouden zondaar met troost de eeuwigheid te doen ingaan,’ merkte de Leeraar aan.
Spaart mij, vrienden! het verhaal mijner ontmoeting van de weduwe P... Ééne bijzonderheid doe u oordeelen over haar gevoel. Zij leefde wel bekrompen, maar vergenoegd. Hare oudste dochter werd bemind door eenen Officier, een zeer braaf en achtingwaardig mensch. Hij had de beminnelijke margaretha zoo gaarne de zijne genoemd; maar - noch hij, noch zij bezaten middelen, om de storting, door het Rijk gevorderd, te kunnen goedmaken. Deze omstandigheid baarde allen veel kommer. Maar nu viel ook deze hinderpaal weg; te meer, daar de b... of van s... kort daarna overleed, en aan de weduwe P... van zijnen uitersten wil behoorlijke kennis werd gegeven, en dezelve ten uitvoer gelegd.
‘Mijne oogen beginnen te pinken,’ zeide de Schoolmeester. ‘Wij moesten nu, dunkt mij, dadelijk scheiden; want

{==819==} {>>pagina-aanduiding<<}
ik wil liever met den indruk van het verhaal des Burgemeesters naar huis gaan, dan iets anders hooren of zeggen.’
‘Waarachtig! de Meester heeft gelijk,’ zeide de Doctor.
En de vrienden gingen huiswaarts.





Den Heere Redacteur der Vaderlandsche Letteroefeningen.

Mijn Heer!

Ik las onlangs in borger's Dichterlijke Nalatenschap op nieuw zijnen algemeen bekenden klaagzang: aan den Rijn, en herlas de daarbij geplaatste mij bekende overzetting in het Latijn. Ik waagde eene proef, om dien zang mede in het Latijn, doch in eene andere versmaat, over te brengen. Ik heb mij daarbij misschien wat al te streng aan het oorspronkelijke gehouden, en de overzetting is daardoor geworden hetgene zij is. Doch wordt zij der plaatsing in UEds. geacht Tijdschrift niet onwaardig gekeurd, dan zult UEd. verpligten, die de eer heeft zich te noemen,

Mijn Heer!

UEds. dienstw. Dienaar

j.g.h. reudler,
V.D.M.
Woerden,
8 September 1837.

	Ad rhenum.
Tandem procellas cessat hiems fera 
Nimbosque densae mittere grandinis: 
Rhenique concreta soluti 
Nunc glacie fluit unda mollis. 
 
Ripas vetustas rursus aquae rigant; 
Ludunt ad illas ruris et incolae, 
Salvere te, ridente verno 
Tempore, Rhene pater, jubentes. 
 
Quodquod fluentum tu superemines, 
Ex Alpium qui verticibus ruens, 
Ripas vel arrodis rigasve 
Limite regna secasque certo. 

{==820==} {>>pagina-aanduiding<<}

O me beatum, cui licuit frui 
Experte vita sollicitudinis, 
Multaque laetorum dierum 
Prosperitate apud hoc fluentum. 
 
In jugero agri parva domus, fide 
Castique amoris splendida vinculo, 
Faustis et uxori mihique 
Dives erat velut aula regis. 
 
Sedi sub astris heu! quoties ego 
Hic aut in umbra conjuge cum mea, 
Qua vita coelestis Deusque 
Semper in ore fuere nostro. 
 
At nunc - capillis sit numerus meis, 
Non lacrimis est: Rhenus enim prius, 
Quam tristis obliviscar horae, 
Ad caput irriguum redibit. 
 
Illius horae, qua rapuit meis 
Amplexibus mors pallida conjugem, 
Demsitque crudelis secundam, 
Quam mihi vinxit Hymen, coronam. 
 
Supplex Deo non fidere desii, 
Nec desinam, dum vivus adhuc ero, 
Sed duplicem perferre luctum 
Difficile est nimium marito. 
 
O Rhene, qua te Cattigenae vident 
Undas fluentes in mare fundere, 
Prae luce mi dilecta conjux 
Sub tenui jacet hic arena. 
 
Undis quiëtis me lacrimas juvat 
Miscere: fletus ad tumulum vehas: 
Ploratibus rorare, vires 
Haud mihi sufficiunt, sepulcrum. 
 
Tu lacrimarum sis mihi nuntius, 
Queis non sat unquam defleo conjugem; 
Tristem mariti tu doloris 
Ad tumulum monumenta defer. 

{==821==} {>>pagina-aanduiding<<}

Deferque natae, cui requiescere 
Tellure jam sors obtigerat sua, 
Cum lucis orbaret nitore 
Lumina mors inaperta matris. 
 
Effodit autem patris amor pius 
Cistam minutam filiolae suae, 
Clausitque majori parentem, 
Quam peperit subolemque cista. 
 
Matris mamillis, indiguit quibus 
Infans nec unquam, deposui pater: 
Nam quas Deus conjunxit olim, 
Non ego claudo duabus urnis. 
 
Sit terra sedes Elysii licet, 
Fortuna queis hic prospera rideat; 
Huc usque quos vixi, dierum 
Opto referre diem nec unum. 
 
Quemcunque vixi, tristitia gemens, 
Adpono lucro praeteritum diem; 
Sunt, o Deus laudande! jam nunc 
Lustra mihi superata septem. 
 
His fluctibus par hora brevis ruit; 
Sis terra caris pignoribus levis, 
Et mox meum jungas cadaver 
Relliquiis anima solutis. 


Gedachten op het Paaschfeest.


Wanneer natuur op nieuw herleeft 
En lentevreugd ons beidt, 
Dan vieren wij het heuglijkst feest, 
Met heel de Christenheid. 
 
Wanneer zich veld en akker siert 
Met bloem en jonge blaân, 
Gedenkt de Christen, hoe zijn Heer 
Van 't graf is opgestaan. 

{==822==} {>>pagina-aanduiding<<}

Op heel natuur lag 't doodsche kleed 
Des winters uitgespreid, 
Zoo kil en zwijgend als het graf, 
In rust en donkerheid. 
 
En schoot de zon door 't wolkenfloers 
Een' straal op 't aardrijk neêr, 
Toch spade rees haar flaauwer licht, 
En spoedig daalde 't weêr. 
 
Geen leeuwrik stemde 't ochtendlied; 
Geen bloem, die zich ontsloot; 
Geen enk'le klank, die d' avondstond 
Zijn' groet of hulde bood. 
 
Nu stolde er elke damp tot ijs, 
Dan loeide weêr de orkaan, 
En zagen wij het dreigend zwerk 
Met angst en huiv'ring aan. 
 
't Scheen, dat natuur, verstijfd en doodsch, 
Bij telkens strenger koû, 
Niet weêr ontwaken uit haar slaap, 
Niet weêr herleven zou. 
 
Wij blikten treurig om ons heen, 
En zaten zwijgend neêr; 
Maar ach! 't bleef alles doodsch en koud: 
De lente kwam niet weêr. 
 
Zoo zaten ook bij 't somber graf, 
In rouw en leed gehuld, 
Eens Jezus' jong'ren zwijgend neêr, 
Het hart met wee vervuld. 
 
Ach! na een lijden, vol van smaad, 
Een smart, ondenkbaar groot, 
Was hier de Heer ter rust gelegd 
In 's aardrijks somb'ren schoot. 
 
Hier plengde de ed'le vrouwenschaar 
Haar tranen, bij het graf 
Van Hem, die door zijn heilrijk woord 
Steeds troost en leering gaf. 

{==823==} {>>pagina-aanduiding<<}

Ach! uitgewoed had nu het volk, 
Nadat een felle orkaan 
Van helsche en godvergeten drift 
Hun 't booze hart deed slaan. 
 
Thans was de wensch des Joodschen raads 
Voldaan, door 's Heilands bloed; 
Hun moordlust, aan het vreeslijk kruis, 
In zijnen dood geboet. 
 
En nu, nu zonken angst en schrik 
Op Jezus' jong'ren neêr. 
Geen hoop, geene uitkomst in hun leed: 
Hun Trooster was niet meer! 
 
Reeds tweemaal daalde 't zonnelicht, 
Nog rees geen derde dag, 
Daar Jezus steeds, een prooi des doods, 
In diepe sluim'ring lag. 
 
't Was alles stil in Jozef's hof, 
En langzaam week de nacht, 
Als plotsling de aarde zich bewoog 
En schudde, dof en zacht. 
 
Daar daalt bij 't graf, met majesteit, 
In starrenglans, een geest! 
De wacht vliedt naar Jeruzalem, 
Verbijsterd en bevreesd. 
 
Daar daalt de geest, in 't rein gewaad 
Van blinkend hemellicht, 
Gelijk er tienmaal duizend staan 
Voor 's Heeren aangezigt. 
 
De steen wijkt van de grafspelonk, 
En 't zegel springt vaneen: 
Zoo vliedt, als kaf, voor 's Hoogsten hand, 
't Ontwerp des menschen heen. 
 
o Grootsch, o heilig oogenblik! 
Wie zingt, op geestentoon, 
Wie schildert ooit, wat stout penseel, 
Uw heilig, godlijk schoon! 
 
Ja, even als natuur herleeft, 
Met schooner glans zich siert, 
Zoo ook hebt ge op de zonde en 't graf, 
o Heer! gezegevierd. 

{==824==} {>>pagina-aanduiding<<}

Ja, gij verwont de zonde en 't graf 
En meer dan eeuw'gen dood, 
Daar 't graf u, bij uw zegepraal, 
Zijne ijz'ren poort ontsloot. 
 
De magt der hel dook voor u neêr 
Gij stondt in heerlijkheid, 
Tot onzen troost en hoop en vreugd, 
Die eeuwig ons verbeidt. 
 
Ja, dat ge, o Heer! zijt opgestaan, 
Vertroost het Christenhart, 
Bij wat ons ooit ontzinken moog', 
Ook bij de felste smart. 
 
De lente kleedt nu de aard' met glans; 
Zoo kleedt ge ook ons, o Heer! 
Als we, op uw stem, zijn opgestaan, 
Verplaatst in hooger spheer. 
 
O! telkens, als de lente aan de aard' 
Een' nieuwen luister deelt, 
Zij ze ons van uw verrijzenis 
Op nieuw 't verblijdend beeld! 
 
Dan treden wij, steeds welgemoed, 
Geloovig, grafwaarts voort: 
Gij toch, o Heiland! weest ons 't pad 
Naar 't zalig Hemeloord. 
 
C.C.M.L..... (*) 
Vianen. 


Zonderling legaat.

Een moordenaar, clarke geheeten, die onlangs te Chelmsford opgehangen werd, verzocht in zijne laatste oogenblikken, met zeer bijzonderen aandrang, dat men hem na zijnen dood drie zijner vingers zou afsnijden, en een' daarvan aan elk' zijner drie zonen zou geven - opdat, zeide hij, steeds bij hen de herinnering levendig blijven mogt, dat het door het misbruiken van deze zijne vingers was, dat hun vader tot zijn treurig levenseind gekomen, en zij zelven tot armoede gebragt waren. Het verzoek werd getrouw en letterlijk nagekomen.


(*) Kan men wel natuurlijk zeggen, dat een spoor liefelijk ademt?

(*) De regel: Der Wareld, die geen middelēn zal sparen, die geen middel
{== afbeelding 	==} {>>afbeelding<<}
    
 zal sparen, ware beter: - die verleiding niet zal sparen.

(*) Een onbehagelijke Germanismus, het burgerregt onwaardig.

(*) 1777, Boekbeschouwing, bladz. 378.

(*) Dit bewijst te veel, en dus niets. Rec.

(*) Genoegzaam boven alle deze stukjes staan eenige regels, uit andere Dichters ontleend: waartoe toch deze gewoonte, die bij velen thans, zoo in proza als poëzij, mode schijnt te worden, en wel eens den schijn, zoo maar ook niet het wezen heeft, dat men zijne belezenheid wil vertoonen?

(*) Op bl. 65, reg. 14, staat rust voor ernst.

(*) Waartoe, zou men kunnen vragen, het woord Christelijke op den titel? Wie toch zal of kan iets anders, ook over den Profeet elia, verwachten?

(*) Hij werd, volgens bl. 4, in 1587, te Luik geboren, maar omstreeks zijn tiende jaar, met zijnen vader, door de vervolgingen om de Hervorming, naar Holland overgeplant.

(*) Redacteur wel: het boekje gewierd hem niet vroeger.

(*) Job in zijne Dichtspreuken. Eene Christelijke lectuur bij de gebeurtenissen des tijds, in Leerredenen. Gren. 1830.

(†) Het Boek Job, rijk in verscheidenheid van dichterlijke beelden en vergelijkingen. (Eene bijdrage tot de Exegese en Aesthetiek van dat eerwaardig bijbelsch gedenkstuk.) Godg. Bijdr. VII, 5, 674-715. Recensie van rosenmuller's Scholia in Jobum in compendium redacta, ald. VIII, 2, 157-194.

(*) Vergel. De Geest der Homöopathie, enz. door Dr. j.b. tresling, bl. 141.

(*) Zie de Circulaire, enz. beoordeeld in dit Tijdschrift.

(*) Nu, zulke kweekelingen zijn immers ook wel uit latere scholen uitgebroed? Rec.

(*) Zie Staatscourant van 10 Maart 1837.

(*) Terwijl Recensent dezen wensch uit, heeft hij voor zich de Allg. Kirchenzeitung Decemb. 1836, No. 191, waar S. 1560 uit Londen berigt wordt, dat een Boekverkooper aldaar, met name richard carlisle, rijk geworden door het uitgeven van met godsdienst strijdige schriften, in zijnen ouden dag zich bekeerd heeft, en nu over dit wereldkundig geval vrome voorlezingen wil houden. Rijkdom, aldus verkregen, laat geen zegen na. Als op een baken in zee wijst Rec. op dit berigt ieder, wien dit zou kunnen aangaan.

(*) Iets aangaande den tegenwoordigen toestand der Homoeopathie in Duitschland. Zie No. XV en XVI van dit Tijdschrift voor 1836.

(*) Onze Grondwet heeft dit stelsel wel zoo veel mogelijk gematigd; maar het ware misschien te wenschen geweest, dat het in 't geheel niet ware aangenomen. Daarom willen wij echter niet, dat het dragen van wapenen voor de verdediging des lands en deszelfs regten op zou houden voor de ingezetenen eene dure verpligting te zijn. Doch de behandeling van dit onderwerp zou meer ruimte vereischen, en ons thans te ver van de hoofdvraag verwijderen.

(*) Hoe bedroevend is het dan, b.v. wanneer, bij den tegenwoordigen staat der Letterkunde, eene vertaling van tasso in het licht verschijnt, als die, welke vóór weinige jaren door den Heer graadt jonckers geleverd is!

(*) In the essential vesture of creation. Moeijelijk is dat woord essential over te brengen: Johnson zegt: pure, highly rectified enz.

(*) Er zal dus wel eene drukfout in schuilen, wanneer er D. I. bl. 115 staat: ‘Zaaijen in den geest bestaat niet in eene zekere maat van uitnemende deugdzaamheid, maar in inwendige geestelijke Godsdienst;’ want dat inwendige, ‘die goede Christelijke zin,’ gelijk egeling verder zegt, moet immers blijken, en waardoor beter dan door uitnemende deugdzaamheid?

(*) 1834. Boekbesch. bladz. 71, 660.

(*) Men vergelijke eens onpartijdig het naïve en zachte: ‘Laat mijne woorden tot uwe ooren ingaan, want deze zijn niet dronken, gelijk gij vermoedt, want het is eerst de derde ure van den dag,’ met deze woorden: ‘Versmaad het woord der waarheid niet!’ - ‘Houd op het Pinksterlicht te lastren, dat onze oogen verheldert,’ enz.; of dat krachtige slot, waar elk woord met al zijn gewigt op het hart nederzinkt: ‘Zoo wete dan zekerlijk het gansche huis Israëls, dat God hem tot eenen Heer en Christus gemaakt heeft, dezen Jezus, dien gij gekruisigd hebt,’ met deze regels: ‘Zoo zong hij, [david] op wiens graf wij nog erkentlijk staren, Van aller volken hoop en heil, den Christus Gods, Die van d'Olijfbergtop ten hemel is gevaren, En dien gij hebt gekruist, vervoerd door vloekbren trots;’ (dit laatste schijnt te versterken; maar het is inderdaad zwakker, dan het eenvoudige: ‘dezen Jezus, dien gij gekruisigd hebt,’ door de tegenstelling zoo krachtig) en men oordeele nu, wat het beste is!

(*) Jammer, dat hier en daar eenige drukfouten zijn gebleven!

(*) Volgens de Grondwet moeten alle bestaande Kerkgenootschappen dezelfde bescherming genieten. De Hervormde Kerk is derhalve thans niet, bij uitsluiting, de Kerk des Lands - de Kerk van den Staat, gelijk vóór 1795.

(†) En waarom toch niet, zoo dezelve verder hervorming noodig heeft?

(*) Praxeos Medicae universae praecepta, P. 1. Vol. 3. Sect. 1. p. 87

(*) Alsmede eene bijdrage in ons Mengelwerk voor dit jaar, No. V.

(*) Niet in-, maar, wat het werkje voor 9/10 in waarde doet dalen, uitgesloten. Rec.

(*) Letteroef. 1833, bl. 524.

(*) ‘De nuttigheid der hier door den Schrijver bedoelde muzijkscholen, door middel van onderling onderwijs, kan voorzeker niet worden betwijfeld, wanneer men in aanmerking neemt, dat, daar de leerlingen dier inrigtingen, na eenigzins te zijn gevorderd, zelve met het onderwijzen der beginselen worden belast, deze hierdoor zulk eene vastheid in die beginselen bekomen, dat zij niet alleen meer geschikt worden om verdere vorderingen te maken, maar zich ook zoodanig oefenen, dat men van hen eenmaal goede onderwijzers kan verwachten. Het ware derhalve te wenschen, dat in die steden, in welke geene algemeene inrigtingen voor het muzijkonderwijs worden gevonden, zoodanige scholen werden daargesteld. De kosten, die zulks zoude veroorzaken, zijn gering, in vergelijking van het nut, dat daardoor kan gesticht worden. Een kundig onderwijzer toch is in staat, om op deze wijze, in zeer korten tijd, aan zeer velen, een goed onderwijs te geven; terwijl men, door eenen zoodanigen van stadswege aan te stellen en te bezoldigen, in de gelegenheid zou gesteld worden, om ook onder de mindere klassen eene kunst te verspreiden, die zooveel tot het algemeen genoegen kan bijbrengen, en vooral zoo krachtig werkt op de zedelijke beschaving der genoemde standen. Het zoo even gezegde is uit den aard der zaak alleen van toepassing op de minder gegoede klassen van leerlingen, daar men in de andere weinigen vinden zal, die zich tot het geven zoowel, als tot
het ontvangen van zoodanig onderwijs willen bepalen. Voor de meer bemiddelde standen zijn dus die muzijkscholen het geschiktste, waar het onderwijs alleen door kundige meesters wordt behandeld. Deze zouden, zoo als boven gezegd is, altijd het doelmatigst met den zang worden aangevangen, waarvoor eene inrigting des noods door eenen onderwijzer zou kunnen bestuurd worden. Van laatstgenoemde muzijkscholen vindt men ook in ons Vaderland, zoo als te 's Gravenhage en Utrecht, uitmuntende voorbeelden, welke dan ook reeds op vele andere plaatsen navolging bekomen hebben, zoo als b.v. laatstelijk te Zwolle. Omtrent de zangscholen zij het mij vergund nog aan te merken, dat velen, die alleen op benamingen afgaan, vooronderstellen, dat in deze niets dan het zingen wordt onderwezen, en dat dus diegenen, welke minder aanleg of lust tot den zang hebben, daarvan weinig of geen nut kunnen trekken. Men bedenke, dat de zang, als een deel van de toonkunst in het algemeen, ook op de algemeene gronden dier kunst steunt, en dat dus de algemeene muzijkleer, welke bij den zang zeer naauwkeurig dient behandeld te worden, naderhand bij al de deelen der muzijk kan worden aangewend. Voorts is de zang, waarbij men op geene wijdloopige eigenschappen en behandelingen van elk instrument behoeft te letten, veel meer geschikt om vooreerst het gehoor te oefenen, en verder om spoedig de gronden der algemeene muzijkleer te doen kennen; hetwelk beide de beoefening van het instrumentale wederom zeer te gemoet komt. Om iets over de zoo nuttige zangvereenigingen te vernemen, zie men het vijfde nommer van ons muzikaal tijdschrift, met het begin van dit jaar te 's Hage bij hooff en comp. verschenen. - Vert.

(*) Hier bedoelt de Schrijver: aan slechts eenen enkelen leerling; dit blijkt genoegzaam uit hetgeen volgt. - V.H.

(†) Hoezeer de Schrijver hier het pianospel beoogt, zoo neemt dit niet weg, dat men zeer goed voor deze woorden in de plaats zoude kunnen stellen: ‘dan de opleiding tot het spelen van het instrument, dat de leerling wil behandelen, te bevorderen, en die behandeling speciaal te volmaken.’ - V.H.

(§) Bekwaamheid in het zelf behandelen of bespelen van het instrument, waarop hij les geeft. - V.H.

(*) Liever betrekking, ambt, of iets derg. Rec.

(*) De steller dezer aankondiging is de Heer en Mr. van buren, Advocaat te Rotterdam. - Redact.

(*) Bij gelegenheid van dezen roman is allerbelangrijkst na te zien den brief, door catharina de medicis den 4 Aug. 1561 aan Paus pius IV geschreven, waarvan de vertaling in het Mengelwerk van dit Tijdschrift voor 1809, bladz. 577, is medegedeeld.

(*) Gelijk er in deze Leerrede verscheidene Nederduitsche versjes voorkomen, zoo vinden wij ook in dit gedeelte derzelve de volgende Latijnsche woorden van claudianus dus onvertolkt aangehaald: Tolluntur in altum, ut lapsa graviori ruant. In de errata wordt lapsa door lapsu verbeterd; maar graviori, waarvoor de voetmaat graviore eischt, zal zeker onder ‘de overige fouten’ behooren, die ‘de bescheidene lezer zelfs (l. zelf) gelieve te verbeteren.’

(*) Hier vooral herinnert Rec. het boven gezegde aangaande de Engelsche tijdschriften. Ook die der Tory-partij, waartoe Lord somerset behoorde, hebben pringle gunstig beoordeeld, en zijne getuigenissen niet geloochend; een groot bewijs, dat hij waarheid heeft geschreven, en dat geene partijdigheid hem de daadzaken heeft doen verdraaijen.

(*) Blond en blaauw kan de Heer sprenger van eyk ook aanteekenen, als voorkomende in de vertaling van vondel der Metamorph. van ovidius, VIII. 749. Rec.

(*) Wij twijfelen ook, of ze in gezonde Nederlandsche hersenen zou opgekomen zijn. Rec.

(*) Bij sue, Histoire de la Marine Française, T. III. p. 17 et suiv., aangehaald in het voortreffelijk werk van de jonge, Geschiedenis van het Nederl. Zeewezen, III. I. 247. Vergelijk laatstgemelde werk t.a.p. bl. 174, 330 en 387. - De Engelsche Geschiedschrijver hume (Hist. van Grootbritt. VIIde D. bl. 299 der Nederd. vertaling) noemt de ruyter ‘den eenigen Vlootvoogd in Europa, die een' naam gemaakt heeft, gelijk aan dien van den beroemdsten Veldheer.’

(*) Bij het vergelijken van menige plaatsen hebben wij een paar fouten ontdekt. Onder στῆθος staat aangehaald: Il. 3, 175; onder ἐπαλλάσσω: Il. 14, 369; beide onjuist.

(*) Omtrent dit stelsel, en verscheidene andere, vergelijke men de belangrijke Bijdragen omtrent de Geschiedenis der Geheugenleer, in het Mengelwerk van dit Tijdschrist, No. V, VI en VII van dit jaar, voorkomende.

(*) Voor de nieuwe Geschiedenis laat men, gemakshalve, de duizendtallen in de zamenstelling weg.

(*) De Steller van dit Verslag heeft, door een' der Leerlingen van de montry voorgelicht, het gewaagd, eene Tafel van Herinneringspunten, voor Nederlanders, volgens het stelsel van dien Leermeester, en de letterverwisseling van van der voo aannemende, zamen te stellen. Zij had welligt, in de keuze der woorden, gelukkiger kunnen zijn, doch dient ook slechts ter ophelderende proeve, en het zal hem aangenaam zijn, die door eene betere vervangen te zien.

(*) Het aangehaalde voorbeeld van luther wijkt zoozeer af van alles, wat Rec. van dezen grooten man las, dat hij de plaats gaarne niet enkel afgeschreven, maar ook aangehaald hadde gevonden.

(*) Volgt eene zeer uitgebreide omschrijving, die nog met enz. enz. eindigt.

(*) Op de volgende bladz. in dat werk staat verkeerdelijk, dat luther zijne stellingen den 30 September 1517 aanplakte. Het moet zijn, gelijk bekend is, de 31 October van dat jaar. Rec.

(*) Het is bekend, dat, wanneer het volgend verbum den Accusativus vordert, het pronomen relativum, per attractionem, den naamval van het voorafgaand nomen overneemt, den Genitivus namelijk of Dativus. Ook hier komt dan de Genitivus niet in plaats van den Dativus, maar van den Accusativus. Zie winer, Grammatik u.s.w. I B. § 18. Doch ook dit geldt tegen valckenaer's gevoelen. - Ref.

(*) Duidelijk wordt dit te kennen gegeven door éénen der Reviseurs, lud. ger. a renesse, Comment. hist., medegedeeld door nic. hinlopen, Historie van de Nederl. Overzetting des Bijbels, bl. 136 der Bijlagen. - Ref.

(*) De bronnen, uit welke dit alles wordt afgeleid, vindt men duidelijk en bepaald aangewezen. Onze Vertalers spiegelden zich aan voorgangers; dit blijkt uit het aangeteekende door renesse, p. 136: ‘Viri cujusdam doctissimi et reverendi in Christo fratris in Sabaudia versio Italica in annotandâ varietate lectionum luculentior quidem est, sed illâ ratione curiosis magis quam judiciosis lectoribus dicitur satisfecisse nec propterea aeque accepta Ecclesiis illam linguam intelligentibus.’ - Ref.

(*) De Schrijver zal de woorden Percussie, Auscultatie en Stetoscoop niet in onze taal overzetten; de wel eens gebezigde: gehooronderzoek, borsthoorwerktuig, kwamen hem ongepast voor. Daar hij nu het oorspronkelijke Stetoscoop wil behouden, waarom niet geschreven Stethoscoop, naar den Griekschen oorsprong, Στῆθος?

(*) Diss. med. inaug., de Stethoscopii in morbis pectoris usu, quam - h.c. van hall. Traj. ad Rhenum, 1823.

(*) 

.... that sober race of men, whose lives 
Religious titled them the sons of God.’ 


Paradise lost, Book XI. 621, 622.

(*) Le Gamin de Paris, een aardig stukje, waarin de ligtzinnige Parijsche straatslijper van de Julijdagen geestig wordt afgebeeld, maar dat ook geheel in Frankrijk te huis behoort en bij ons een onding is.

(*) Zie den Brief der Synode met die van andere Kerkbesturen, opgenomen in de Bijdragen betrekkelijk den staat en de verbetering van het Schoolwezen, VI D. X St. bl. 31.

(*) Schlosser, in de Recensie dezes werks in de Heidelberger Jahrbücher.

(*) Zie b.v. zijn' Christelijken wensch aan het Domkapittel, T. IV. p. 345.

(*) Zie Vaderl. Lett. voor 1836, bl. 476.

(*) In beweging kan brengen - soit! maar een guldentje per visite is in groote steden immers al zoo de middeltax. - Redact.

(*) Est modus in rebus. Rec.

(*) Bij voorb. El. VII. 1: Nos oculi cepere tui, cepere capilli: uwe oogen hebben ons, uw lokken zelfs genomen. El. IV. 5: Nulla meas alio temerabit amore medullas: geen ander zal door mijn gebeente teeder woelen. Of El. I. 17: Depascis nova flamma meas, Galatea, medullas: wat kunt gij, nieuwe vlam, mijn merg en beendren schroeijen? enz. enz. enz.

(*) Voorgelezen in een' letterkundigen kring.

(*) Men vergelijke voorts de, sedert in het licht verschenen, verdienstelijke overbrenging van dit gedicht door den Heer k. sybrandi. Redact.

(*) Heelmeesters ten platten lande worden hier niet bedoeld. Aan dezen is ook de inwendige geneeskundige praktijk, aldaar en in kleinere plaatsen, door de Wet vergund, terwijl men daar veelal geene Doctoren gevestigd vindt.

(*) Bovenal, wanneer hij, Lid zijnde eener Commissie van Geneeskundig Onderzoek en Toevoorzigt, als zoodanig gesteld is om tegen misbruik en overtreding der Wet te waken, en eenen Eed heeft gezworen, dat hij de Wet naar zijn vermogen zal nakomen en doen nakomen, en hare oogmerken zoo veel mogelijk bevorderlijk zal wezen.

(*) Ter aanmoediging van een zeventienjarig Meisje vinde dit versje eene gunstige opname. Redact.

(*) Zie het Mengelwerk van No. XVI.

(*) Uitgesproken in eene afdeeling van het Rotterdamsche Zendelinggenootschap.

(*) De Vertaler maakt hierbij tevens den beoefenaar der Geschiedenis op dit zeer belangrijke werk opmerkzaam, dat met regt onder de beste stukken der latere Italiaansche literatuur mag gerekend worden, en den Generaal colletta eene eervolle plaats onder de Geschiedschrijvers verzekert.

(*) Volgens het Britsche, naar ons gevoel, hoogst onkiesche Regt.

(*) Verkeerdelijk noemt men, mijns inziens, de begraafplaatsen, buiten de steden en te platten lande, alsnog Kerkboven. Volgens derzelver tegenwoordige bestemming hebben zij de oude aanspraak op dien naam verloren. Onze Duitsche naburen leenen ons daarvoor een woord, hier gebezigd, en dat zoo geheel met het Christelijk gevoel overeenkomt.

(*) Bij de vervaardiging dezer strophe dacht ik, onwillekeurig, aan twee opschriften, die de, van ijzer gegoten, naald, op de begraafplaats te Arnhem, (waar mijne onvergetelijke cornelia maria, op den 16den Julij 1834, ter aarde werd besteld) aan den aanschouwer doet lezen. - Op de regterzijde staan deze woorden: Tuti quiescant laeti resurgant quotquot haec terra tegit. (Veilig mogen ze rusten en vrolijk ontwaken, zoovelen deze aarde dekt.) en op de linkerzijde leest men: Terra quos rapuit coelum restituet. (Hen, die de Aarde heeft geroofd, zal de Hemel wedergeven.) De vermelding dezer bijzonderheid diene tevens tot toelichting der denkbeelden, in de nu volgende strophen voorgedragen. Die denkbeelden, 't is waar, zijn van een' weemoedigen aard; dan er bestaat een weemoed, die aan den eenzaam treurende vaak welkomer is, dan al de vreugde van het ijdele leven.

(*) Het zal onzen Lezeren niet onaangenaam zijn, dit duizende malen gezongene Volkslied, hetwelk tevens een geschiedkundig belang verkregen heeft, te leeren kennen. De overbrenging is meestal bijna letterlijk, en geheel in de versmaat en het rijm van het oorspronkelijke.

(*) Men stelle deze driemalige herhaling niet op rekening des Vertalers, die dezelve behield, om de eenvoudige reden, dat het oorspronkelijke ze hem voorschreef:

Que tremble, que tremble, 
Que tremble el malvado 
Al ver del soldado 
La lanza esgrimir! 


(*) Dr. strauss is van zijnen post als Repetent te Tübingen afgezet, en woont thans te Ludwigsburg.

(*) Wij hebben geene zwarigheid gemaakt, aan den wensch van den geëerden Inzender te voldoen, door het plaatsen van het nevensgaande stukje over een boek, dat hier te lande slechts bij eigenlijke Theologanten bekend is, en zich ook wel niet verder eenen weg onder ons Publiek zal banen. Hetzelve kan althans tot eene proeve verstrekken van de uitersten, waartoe de hyperkritiek van het ongeloof, dat zich op het bezit van een zuiver Christendom durft beroemen, in Duitschland vervalt, en welligt eenigzins dienen, om eene bezadigde en grondige beoefening der Godgeleerde Wetenschappen onder ons meer te doen waarderen. De geachte Inzender is van gevoelen, dat ironie het beste wapen is, om dergelijke aanvallen af te keeren: wij zouden echter nog al twijfelen, of Z. Eerw. zoo zou hebben geoordeeld, indien hij het merkwaardige geschrift gelezen had. Want hoezeer ieder geloovig Christen over de heillooze strekking van dat boek zich moge bedroeven, en zich overtuigd moge houden, dat onze Heer, naar de uitdrukking van Prof. hengstenberg, ‘einem solchen Strausse wohl gewachsen ist,’ zoo zal hij de ongemeene scherpzinnigheid en geleerdheid, waarmede het geschreven is, toch niet kunnen loochenen. Dat men dit ook in Duitschland erkent, daarvan getuigt niet alleen het Gutachten van den even eerbiedwaardigen als beroemden neander, op verzoek van de Pruissische Regering ingeleverd, maar dit bewijzen ook de belangrijke artikels, in de Evangelische Kirchenzeitung door den Redacteur, in het Tübinger Zeitschrift door Prof. steudel en kern, in het Tübinger Roomsch-Katholijke Quartalschrift door Dr. schleijer, in de Theol.
Studiën en Kritiken door de Proff. ullmann en müller geplaatst, en het even sraai als bondig tegenschrift van den hoogstbekwamen Duisburger Predikant j.p. lange: Ueber den geschichtlichen Charakter der Kanonischen Evangelien, waarbij Prof. tholuck, behalve de artikels in diens Anzeiger, eene opzettelijke wederlegging zal voegen. Dat men voorts in Duitschland het wapen der ironie in deze zaak heeft aangewend, dit blijkt niet alleen uit het nevensgaande opstel, maar ook uit een ander even geestig als bondig geschreven stukje: Das Leben luthers von Dr. casuar, (Prof. wurm, te Tübingen) waarin dezelfde gronden, door Dr. strauss ten aanzien van jezus gebruikt, op genoemden Hervormer worden toegepast. Welligt zijn beide stukjes verre navolgingen van een fraai opstel, voorkomende in het Fransche Journal Le Semeur, (tegen dupuis: Origine de tous les Cultes) waarin de geheele geschiedenis van napoleon en diens geslacht, Maarschalken enz. enz. niet als een historisch factum, maar als eene allegorie uit de Sterrekunde wordt voorgesteld. - Aanmerking der Redactie.

(*) ‘Ik sluit de eerzucht, de liefde, de wellust, de gierigheid daarbuiten, die allen telgen zijn der luiheid en voedsterlingen der onkunde.’

(*) ‘De Amphitheaters der oudheid stonden open tot het nedervellen (in de gevechten der Gladiatoren en wilde dieren) der menschen - maar de onze om te leeren hun een lang leven te verschaffen.’

(*) In onderscheidene Genootschappen in 1835 en 1836 voorgedragen.

(*) Zie het Hollandsch Magazijn bij warnars, bl. 1-24.

(*) K. w. eilderdijk, Nieuwe Dichtschakering, D. II, bl. 168.

(*) Werken van het Leydsche Genootschap, VIde D.

(*) Krekelzangen, D. III, bl. 51.

(*) Hoogstwaarschijnlijk is het vermelde door den Engelschman dan ook van toepassing op het verdwijnen van den bast der schoone ijpenboomen, in den nazomer des vorigen jaars, op sommige buitensingels te Haarlem, waarvan de linden- en andere boomen bevrijd bleven, en waaromtrent toen mede velerlei vruchtelooze gissingen gemaakt werden, en de vernieling desgelijks beurtelings aan baldadigheid en aan het gas werd toegekend. Jammer, dat wij het middel niet vonden opgegeven, door hetwelk dezelve ten laatste zoo spoedig en volkomen werd gestuit. Doch, de oorzaak der kwaal bekend zijnde, zal zij ook onze Natuurkenners niet verlegen laten in het uitvinden en aanwenden van het geneesmiddel. - Redact.

(*) Ook zijn er, die de ij voor eene vokaal houden, en toch als verlengde i willen aangemerkt hebben, waarvan weiland echter de onbestaanbaarheid heeft aangetoond, in zijne Inleid.

(†) Lelijveld, 2de D. van huydecoper's Proeve, bl. 191, (aant.)

(§) Tenkate, D. I. bl. 156.

(*) Zie Rudimenta voor de Scholen, bl. 57. Vergelijk hiermede ook b. der kinderen in zijne analogische en etymologische gronden, bl. 2, 14 en 15, die aldaar, zeer aardig tot in het grappige, onderrigt van de ij geeft.

(†) Ten kate.

(§) Ten kate, D. I, bl. 115.

(※) D. I, bl. 115.

(‡) Dit zou, volgens genoemde regelmaat, ii moeten zijn; doch zie deswege het vervolg.

(*) Zie zijne Opvoeding der Kinderen, Nederd. uitg. van 1753, bl. 311.

(*) H. van wijn, Avondstonden, B. I, bl. 268. Tusschen den klinker i en den medeklinker j is zulk eene naauwe verwantschap, dat dit sommigen heeft doen besluiten, dat i en j volstrekt eenerlei zijn. Dat met grond wordt tegengesproken in het Mengelwerk der N. Vaderl. Bibl. D. VII, No. 6, bl. 262.

(†) Ten kate, D. I.

(*) Jornandes, Episc. Fry, Pantographia, p. 100.

(†) Encycl. Franc. pl. 10. Jornandes en anth. van vlaanderen M.S.

(§) Massey, p. 103. Fourn. V. II. p. 268.

(※) Proeven van letters in de lettergieterij van j. enschedé, en b. van breidenbach, die heylighe beuarden tot dat heylighe grafft in iherusalem, en van daer tot ten bergch Synai, etc. 1488.

(*) Zie van wijn, Huiszittend Leven, No. IV. pl. 4, D.

(†) J. van iperen, Historie van het Psalmgez. D. I. bladz. 360, en d. van hoogstraten, die het onderscheid van i, ei en ij doet opmerken in zit, ziet, zeide, zijt; in vil, viel, veil, vijl; in bid, biedt, beide, bijt.

(*) J.a. clignett en j. steenwinkel schijnen het voornemen gehad te hebben, om van velthem uit te geven, dat, helaas! mislukte. Zie de Voorrede voor hunnen maerlandt, p. LXV.

(†) Hist. en Letterk. Avondst. 1800. p. 317 sqq.

(*) Proeve van Taal- en Dichtkunde, p. 507 sqq. (uitgave van lelijv.) en melis stoke, Rijmkronijk, Iste D. p. 503, IIde D. p. 259, 276, 507, 508, 561, 563, 572, 583, 585.

(†) Verh. der Maatsch. van Letterk. te Leyden, Vde D. 1781. p. 92.

(§) Iste D. p. 15, 16, nieuwste uitg.

(*) Deze uitroep was den toenmaligen tijd eigen. Men zie melis stoke, IVde B. 1086, en huydec.'s Aant. aldaar.

(†) Zie ook n.g. van kampen, Geschiedenis der Letterkunde, D. I. p. 154, die echter vrij kort over onzen dichter is.

(*) V. 25.

(†) IV. 55.

(§) VI. 4, 5. VIII. 33.

(※) III. 39.

(‡) VI. 18.

(**) Ibid. 10.

(††) VIII. 35.

(§§) III. 38.

(‖) Duiden deze woorden aan, dat lodewijk van velthem bezitter of vervaardiger van dezen roman zij? Van wijn liet zulks in het midden. C. de koning schijnt, in zijne Voorvaderl. Levenswijze, p. 142, het gevoelen te omhelzen, dat velthem er maker van was; liever vertaler, want chrestien de troyes vervaardigde den Lancelot in de 12de eeuw. (Fauchet, des Anc. Poet. Fr., f. 560 vo.)

(*) Tot op dezen Vorst, namelijk koenraad.

(†) Res gestae, geschiedenissen, seiten.

(§) Groot en gering.

(*) Ook gij durft te voorschijn komen, die naauwelijks twee of drie feiten kunt verhalen en ordelijk te boek stellen.

(†) Om heeren te believen.

(§) Boos, toornig.

(※) Levend worden.

(‡) Verzorgen, van goem, zorg.

(**) Verzoenen, overeenbrengen.

(*) Zoo verre het Latijn reikt.

(†) Dien zeg ik, dat het niet zoo is!

(§) Die mij verhaald hebben.

(※) Hist. Av. p. 319.

(*) Sp. Hist. II. 7, verg. van heelu, p. 175. Sp. Hist. III. 15, verg. van heelu. (Volgens opm. van b. huydec. op mel. stoke, IIde D. p. 507, 583.)

(*) Hij besteedde 154 hoofdstukken tot een tijdsverloop van 15 jaren, nadat hij er slechts 164 aan eene halve eeuw besteed had. Melis stoke wijdde drie boeken aan vijf eeuwen tijds, en beschreef vijftig jaar in de volgende zeven boeken.

(†) B. III. c. 43.

(*) B. III. c. 47.

(†) IV B. c. 13.

(§) Zonder dat het aan hem geraakt, vervallen is.

(※) Meld u.

(‡) Ik - niet.

(**) Wilt ge uw' staat behouden.

(*) VI B. c. 9.

(†) Al heeft hildegard deze woorden niet geschreven, echter zijn ze ongetwijfeld van eene Roomsche hand. Zie Aant. b. pag. 317 der Letterk. Avondst.

(§) Gierigheid, van 't Lat. parcere of van ons persen.

(※) Ontweldigd.

(‡) Duistere zin: het schijnt op een' bedriegelijken verkoop te doelen.

(**) Op woeker gezet.

(††) Overspel.

(§§) Koopman; ontstond door soortgelijke zamentrekking ook komenij?

(‖) Naar winst.

(*) Preux: getrouw.

(†) Getuigenissen.

(§) Beestachtige zonden.

(※) Betalen.

(‡) Verleidenis, verleiding.

(**) Toebereiding, beschikking.

(*) Naauwelijks iemand.

(†) Verdwaast, van thor, dwaas.

(*) Het is te wenschen, dat een of ander onzer Oudheidminnaars meerdere levensbijzonderheden omtrent dezen merkwaardigen man zal kunnen en gelieven mede te deelen, waaraan de Redactie van dit Tijdschrift gewisselijk gaarne een plaatsje zal inruimen. In verscheidene werken werd zijn naam te vergeefs gezocht.

(*) Mogelijk vinden treurende ouders, in deze eenvoudige woorden, een' weêrklank van hun eigen gevoel. Dit alleen bewoog mij, om voor deze regels eene plaats te vragen in de Vaderlandsche Letteroefeningen.

(*) C. van alkemade gaf er een gedeelte van uit achter zijn' melis stoke, en houdt den schrijver voor een' onbekende.

(†) Volgens de uitg. van lelijveld, IIIde D. p. 400.

(*) Eene plaats aan den linkeroever der Maas tegenover Roermond. Deszelfs Graven behoorden tot den hoogsten Adel (moreri, Dictionn. ad vocem Hornes) en voerden drie met zilver versierde jagthorens van goud op een veld van keel. (Segoing, Trésor Héraldique, p. 423.) Toen van velthem te Hornes jan visier sprak, zal willem IV er Graaf geweest zijn. Ik vind bij moreri, dat diens zuster margaretha getrouwd is met een' Heer van Bornes (of Vornes?) uit Limburg. Zou misschien dit huwelijk met visier's aanwezigheid te Hornes in verband staan?

(*) Ik zal niet zwijgen, het niet nalaten, hoezeer der priesteren naijver woede.

(†) Beloofd, toegezegd.

(§) Biechtvader, huisdeken.

(*) Ontspannen, verledigd.

(*) Voorbedachtelijk verzwegen wij malengien, confort en onnoyaelheden. Zie van wijn, bl. 278.

(†) Bacheliers, VI. 9.

(§) Obscur, VII. l.

(※) Frénesie, VII. 16.

(‡) Lac, stilstaand water, badplaats, I. 16.

(**) Saturer, I. 14.

(††) Bête de somme, II. 18.

(§§) Paix et non paix, guerre, II. 19.

(‖) Délices, genoegen.

(‡‡) Herausragen, II. 19.

(***) Bergje, I. 12.

(†††) Ringen, VII. 3.

(§§§) Iemand begeven, gebrechen, II. 18.

(⁂) Else, anders, ibid.

(‡‡‡) Engine, werktuig, IV. 21.

(*) Buik- of zadelriemen, II. 16.

(†) Versaagd, II. 18.

(§) Nieuwtje, nieuwmare, II. 19.

(※) Scheef, II. 19.

(‡) Omkoopen en soldij, II. 23. V. 1.

(**) Verbolgenheid, I. 16.

(††) Band, boei, VI. 6.

(§§) Kluister, van waar brakhond, ibid.

(‖) Bezorgen, zorg, VI. 5; hiermede kon bruidegom zamenhangen: zie echter op dat woord bilderdijk's Geslachtlijst.

(‡‡) Schavot: hangt Stavelot hiermeê zamen? VI. 8.

(***) Puit, kikvorsch, ibid.

(†††) Bros, vergankelijk, VII. 16.

(§§§) Uitgeplukt, geopend, VII. 17.

(⁂) Ongaar, bedorven, IV. 49.

(‡‡‡) Vurig, VII. 17.

(****) Miszegging, laster, var. loc.

(††††) Geraamte, Duitsch
Gerippe, in 't Iste B.

(§§§§) Ontweldigd, VII. 19.

(*) Ongaarne.

(†) Hoe men, zonder zijne hoede en magt op te roepen, zit en talmt.

(§) Bijeen.

(※) Beter den vijand, dan u bekend.

(‡) Krenken, straffen.

(*) Stand.

(†) Spenen, doen ontberen.

(§) Misvaar, onluk; oud Fr. mechef, Eng. mischief, is van dit mes.

(※) Braven.

(‡) Bezwaard worden.

(*) Zijt ge. Dit stuk is een lofzang aan maria, VIII B. c. 34.

(†) Zeden.

(§) Liefde, meêwarigheid.

(※) Wedergade.

(‡) Verdreef.

(**) Hier schijnt het Handschrift met schrijffouten, waardoor de zin duister is. Misschien: ‘Geene Christin, noch zuid, noch oost, blinkt meer dan gij uit in vlijt en arbeid.’

(*) Misvormd.

(†) Teregt is zij lieftallig, in wie onze Heer jezus christus woonde.

(§) Eenvoudig, effen.

(※) Ongepast.

(‡) Groefje.

(**) Zuiver ingerigt.

(*) De nagels net besneden van vorm.

(†) Ooren.

(§) Wanschapen.

(※) Begreep, besloeg hij.

(‡) Hij ontsloot zich: ik weet niet, op wat wijs?

(**) Scheef.

(*) Ce qui sied mal.

(†) Zie boven.

(§) Hinkte.

(*) Een beknopt verslag ook van het wetenschappelijke, theorie en praktijk, der Herinneringskunst, hetzij in het algemeen, hetzij meer bepaald volgens de leerwijze van de montry, van eene bevoegde hand, zal, wij herhalen zulks, ons welkom zijn. - Redact.

(*) Uitgesproken in het Departement Zaandam, op den 17 Junij 1835.

(*) Hieruit zou dus volgen, dat de eijeren groeiden.

(*) En niet Lammermoor. De uitgang is uir is Schotsch.

(†) Tales of my Landlord. Landlord, landheer, eigenaar, beteekent ook waard, hospes. Deze dubbele beteekenis is met een Hollandsch woord bezwaarlijk uit te drukken, maar duidt eenen trap van achting voor den hospes aan, van welken men zich elders niet wel een denkbeeld maakt.

(*) De naam zelf van Abbotsford moest, door haren zweem van leenroerigheid, voor de verbeelding van iemand als walter scott behagelijk zijn.

(*) Onder geleide van dezen nederigen maar achtingwaardigen stand, zij dit eenvoudig maar hartelijk gedichtje, dat gewis poëtischen aanleg vertoont, ook onzen Lezeren welkom. - Redact.

(*) Voorgelezen in de Maatschappij Felix Meritis, 2 Maart 1837. - Na den brief van Prof. siegenbeek, voor den bundel der Hollandsche, en de levensschets van den Hoogl. sack, voor dien der Duitsche Leerredenen van molenaar geplaatst, zal men de bekendmaking van dit stuk ligt overtollig achten. Doch, wij staan elk zoo zeer op onzen eigen grond, dat er wel bevestiging van dezelfde zaken, maar niet ligt napraterij of herhaling in zal worden opgemerkt. Ik althans las het gestelde door laatstgenoemden, lang na dit geschreven te hebben, met groote belangstelling en genoegen.

N.S.

(†) Ik bezigde deze omschrijving, deels om het bevreemdende mijner keus des te meer te doen in het oog loopen, deels omdat ik voor de zaak geen' naam wist, die allen zou voldoen.

(*) B.v. kemper, borger, ook bilderdijk en brugmans, wiens laatsten Collegie over de Geologie hij, die op alle belangrijke wetenschap prijs stelde, even als andere geleerde mannen, met groote vlijt bijwoonde, ja daarover met sommige vrienden, aan zijn huis, nog eene soort van nabetrachting plagt te houden.

(†) Volgens de verzekering van 's mans zoon, is dit ten aanzien der teekenkunst niet geheel waar.

(*) De Weleerw. Heer b. rusburg, thans Leeraar der Doopsgezinden te Kampen.

(*) Bij j. muller enco. te Amsterdam.

(*) Met dezen werd hij, door griesbach, zelfs persoonlijk bekend, en het was op schiller's aanbeveling, dat hem de plaats van Huisleeraar (Gouverneur) bij den Heer wilhelm von humboldt, zich destijds in eene staatkundige bezending te Rome bevindende, werd aangeboden. De jonge molenaar deelde mij deze bijzonderheid mede. En ik herinner mij zeer klaar, dat mijn vriend van soortgelijke gelegenheid, hem voorgekomen, om Italië en vooral Rome te zien, met geestdrift sprak; schoon hij dit genoegen aan zijn verlangen, om spoediger het predikambt te aanvaarden, had moeten opofferen.

(*) 's Mans vriendschappelijke verbindtenis met de in het hoofd dezer genoemde partij, zoo wel als gesprekken, met hem over den Geneefschen Katechismus, de Remonstrantsche vaderen enz. gehouden, deden mij aldus schrijven; schoon de Heer sack meent, dat hij geene praedestinatie leerde. Gaarne geloof ik, dat hij, vooral in een Land en onder Leeraars, waar deze niet tot de orthodoxie behoort, haar geenszins op den voorgrond plaatste, misschien wel geheel in het midden liet; maar hoe kan men, zedelijke verdorvenheid, onmagt enz. tot het uiterste drijvende, bijna buiten dezelve blijven?

(*) Predigten von izaäk molenaar enz. Meurs, 1836.

(*) Dit belangrijk geschrift, in eenen brief van den Heer julius aan den Heer w. crawford, Generaal-Inspecteur der Britsche Gevangenissen, vervat, en in de maand Januarij dezes jaars in druk verschenen, wenschte ik, door deze vertaling, aan mijne geachte Landgenooten te doen kennen. Hetzelve werd door den geeerden Schrijver, na diens terugkeer uit Amerika, opgesteld, en strekt tot voorlooper van een uitvoerig werk over de Gevangenissen in genoemd werelddeel.

(*) Beaumont en tocqueville, p. 269.

(†) First Report from the select Committee of the House of Lords, appointed to inquire into the present state of the several Gaols and Houses of Correction in England and Wales etc., ordered to be printed 12th May 1835. (421) p. 158 etc.

(*) Beaumont en tocqueville, p. 105 etc.

(*) Letter from edward livingston, Esq. to robert vaux, on the advantages of the Pennsylvania system of prison discipline. (Philadelphia, 1828. 8.)

(*) Reports of the Inspectors, appointed under the Provisions of the Act. 5 et 6. Will. IV. C. 38, to visit the different Prisons of Great Britain. Ordered, by the House of Commons, to be printed, 22 March 1836.

(*) Niet lang na zijnen dood, op den 22 Februarij 1832, met eenige verandering voorgelezen in de Maatschappijen Felix Meritis, het Nut van 't Algemeen en Nut en Beschaving, van alle welke de Steller Hoofdbestuurder of Honorair Lid was. Het stuk wordt thans, op dringend verzoek der Weduwe, hier medegedeeld, zoo als het in de Afdeeling tot Nut van 't Algemeen te Amsterdam is voorgedragen.

(*) Jer. de decker, Rijmoef. D. II, bl. 378.

(*) Men vergeve geringe onnaauwkeurigheden, welke in de beschrijving van het gebouw mogten plaats hebben. Daar hetzelve nog niet voltooid is, zoo is het moeijelijk, zich, voor het oogenblik, een juist denkbeeld er van te maken.

(*) Camper heeft hierop zijne theorie over de melancholie gegrond: ‘Melancholia non ex bile nascitur neque bilis nigrae expulsione sanatur. Nascitur ex respiratione impedita. Respiratio autem non tantum a causis permultis physicis impeditur, uti a corporis quiete, sed et a nimis profundis meditationibus: ideo docti hypochondriaci evadunt.’ Dissertat. Vol. III.

(*) Letter from edward livingston etc.

(*) Report of the Commissioners appointed to visit the Auburn Prison to the Senate, Jan. 1827.

(*) Allermerkwaardigste voorvallen uit een dertigjarig leven in eene gevangenis vindt men hieromtrent bij marquet-vasselot, Opziener van het Tuchthuis te Loos, bij Rijssel, en bij lucas, Generaal-Inspecteur der Fransche Gevangenissen, in hunne nieuwste en hoogstbelangrijke werken. L.a.a. marquet-vasselot, Examen historique et critique des Théories pénitentiaires, 3 Vol. Lille, 1835. 8. V. II p. 168 volg. en ch. lucas, de la réforme des Prisons ou de la Théorie de l'Emprisonnement (Paris, 1836. 8.) V. I. p. 88 volg.

(*) Beaumont en tocqueville, p. 276 volg.

(*) Report of william crawford, Esq. on the Penitentiaries of the United States, etc. ordered, by the House of Commons, to be printed, 11 August 1834.

(*) Zeker persoon uit een kluchtspel van foote, de Maire van Garat geheeten.

(*) Zie de Voorrede.

(*) Men moge over den Franschman, als individu, verschillend oordeelen; hij moge zijne lofsprekers, ja bewonderaars vinden, - de Franschen in het algemeen, als Natie, en met name het revolutionaire Frankrijk, zal wel geen regtschapen Nederlander thans meer in zijne bescherming nemen. Dat revolutionaire Frankrijk bedoelde ik dan ook bij de zamenstelling van dit gedichtje, waaromtrent ik overigens verwijze tot het Mengelwerk van No. II voor 1834 van dit Tijdschrift, waar het curieuze Proces zelf vertaald te lezen is.

(†) Beiden schijnen, van afkomst, Italianen te zijn; maar, de vader des overwinnaars reeds te Parijs in dezelfde verhevene betrekking vermaard geweest zijnde, mag de zoon wel een genaturaliseerde Franschman geacht worden.

(*) Beeld van God. Men ziet uit deze beweegreden, als ook uit Jac. III:9, dat de H.S. zeer verschilt van die godgeleerde zamenstellen, waarin van het verliezen van het beeld van God gesproken wordt, hetwelk bij den val zou plaats hebben gehad. Het is jammer, dat de Christenen 1 Cor. II:13 niet tot grondbeginsel aangenomen hebben voor hunne theologische bepalingen en zamenstellen; men zou dan nimmer woorden buiten de Schrift gebezigd hebben, die zekere bewijzen, dat, wanneer men een leerstuk niet zonder dezelve kan uitdrukken, men altijd ten minste bezijden de waarheid is: zoo is het gelegen met de woorden val, personen, drieëenheid enz. Ten opzigte van de uitdrukking beeld Gods behoort men alle de gevallen te beschouwen, waarin die uitdrukking gebezigd wordt, en men zal zien, dat die beteekenis hemelsbreed verschilt, hetzij die uitdrukking genomen wordt van Jezus Christus
of van den mensch, Gen. I:27. IX:6, Jac. III:9, of van den waren Christen en van Jezus Christus zelven, Eph. IV:24 (vergelijk I Cor. XV:45-49), of van den man in den huwelijkenstaat, in onderscheiding van de vrouw; doch in bijna alle die verschillende beteekenissen heerscht dit derde: heerschappij of gezag, op grond van meerdere voortreffelijkheid, en laat dus den aard dier voortreffelijkheid onbepaald. Ook als Seth, Gen. V:3, genoemd wordt Adam's evenbeeld, drukt dit zeker het eerstgeboorteregt uit, dat hij door de vlugt van Cain en den dood van Habel bezat, en dus zijn gezag over de overige kinderen van Adam en Eva. Hetzelfde denkbeeld heerscht in de uitdrukking des Apostels, dat de vrouw in den echtenstaat het beeld en de heerlijkheid des mans is, en toont, hoe het Christendom den staat der gehuwde vrouw verheft.

(*) De dijk, hoezeer genoegzamen inhoud hebbende, is op verscheidene plaatsen uit te veel maal- of welzand zamengesteld, liggende de grond, als met den kruiwagen zamengekruid zijnde, tevens zeer los op elkander; zoodat ook de vloed van den 17 Februarij 1836, zijnde 1.90 el + volzee geweest, eenen aanmerkelijken uitslag aan denzelven veroorzaakt heeft, vooral in de 5de en 6de lijn. De vloed van 4 en 5 Februarij 1825, vóór de bedijking voorgevallen, liep nog meer dan een derde el hooger dan die des volgenden jaars, hebbende hij hier eene hoogte van 2.25 el boven volzee bereikt.

De binnenzijde van den dijk, met een talus van slechts 1 op 2, is te steil, om op eene voldoende wijze te begroeijen en de noodige vastheid te bekomen; zoodat deze helling, bij de minste roering door de schapen, los wordt, bij droogte en vorst verstuift en bij regen wegspoelt, zich in breede blinkende vlammen aan den teen van den dijk verplaatsende.

Tusschen de Kilsluis en den Ruigendijk, alwaar het kanaal op denzelfden inhoud aangestoken werd, doch de dijk ligter was, heeft men den overigen grond, ofschoon de profielen van aanleg dezelfde bleven, hier en daar willekeurig opgekrooijen, waardoor de dijk hier minder fraai is dan in de drie eerste lijnen, hebbende hij een golvend aanzien. Ook bragt deze verhooging, zonder verbreeding van den grondslag, eene nog steilere helling te weeg, zoodat deze schijnbare verbetering niet alleen mindere fraaiheid, maar tevens mindere sterkte veroorzaakt heeft.

Met een gelijk oogmerk heeft men ook op sommige plaatsen het kanaal (dat door een' barm van 8 ellen breedte van den dijk gescheiden wordt) slechts ter halve diepte gegraven, tot groote belemmering der waterlozing, aan welke het Eijerland zulk eene dringende behoefte heeft; terwijl voorts dit anderzins breede kanaal, door ondiepten en inspoeling van gulzand uit de kreken, als ook door het gedurig instorten der wallen, zelfs voor aken geheel onbevaarbaar geworden is.

Ten gevolge van dezen zandigen ondergrond heeft er ook, in Januarij dezes jaars, eene verzinking der oeverwerken bij het stortebed van de Roggesluis plaats gevonden, hetwelk men met zinkwerk heeft moeten herstellen.

(*) Ed. ducpétiaux, le Bridewell de Glasgow, p. 6.

(†) First Report from the select Committee of the House of Lords etc. p. 91 volg.

(§) Reports of the Inspectors of Prisons of Great-Britain, IV Scotl. p. 13.

(*) Reports of the Inspectors of Prisons of Great-Britain (117) IV. Scotl. p. 55. Het merkwaardig gezegde luidde woordelijk: because he knew it was more for his good.

(*) First Report from the select committee of the House of Lords, etc. p. 123.

(*) First and Second Annual Report of the Inspectors of the Penitentiary of Pennsylvania. (Philadelphia, 1831. 8.) p. 19.

(*) Wij laten dit harde woord hier voor rekening van den gebruiker. Vert.

(*) 
Cold on Canadian hills or Minden's plain 
Perhaps that parent wept her husband slain, 
Bent o'er her babe, her eye dissolv'd in dew. 
The big drops, mingling with the milk he drew, 
Gave the sad presage of his future years, 
The child of misery, baptiz'd in tears. 


(*) 
Jog on, jog on, the footpath-way, 
And merrily hent the stile-a. 
A merry heart goes all the day, 
Your sad tires in a mile-a. 
 
Winters-tale, Act. IV, Scene 2. 


(*) Deze eigene Levensschets werd gevonden in de nagelatene papieren des beroemden Mans. In 1808 begonnen, heeft hij in 1826 aan dezelve eenige bijvoegsels en aanteekeningen, ook hier ingelascht, toegevoegd. Vert.

(*) Het bekende dagblad, waarin verslag wordt gedaan van de teregtzittingen der verschillende Geregtshoven in Frankrijk.

(*) Onder deze benaming verstaat men applaudisseurs, die zich daarvoor laten betalen.

(†) Hiermede worden te Parijs de groote Opera en andere groote schouwburgen bedoeld.

(§) Met dezen uitroep, dien wij voor rekening van den gebruiker laten, eindigt deze bijdrage tot de erkende diepe vernedering der Fransche, immers der Dramatische Letterkunde. - Vert.

(*) Van hoeveel belang is het toch, den geboet hebbenden misdadiger aan eene eerlijke kostwinning te helpen, opdat hij zich door gebrek niet genoodzaakt zie, andermaal een misdadiger te worden! En welk eene medewerking verdienen de pogingen, ook in ons Vaderland daartoe aangewend! - Vert.

(*) Voorgedragen in het Perpetueel Committé van het Zeeuwsch Genootschap der Wetenschappen te Middelburg, den 7 van Wintermaand 1836.

(*) Geschiedenis der nieuwere Grieksche Letterkunde. Door jacovaky rizo neroulos, Oud-eersten Minister der Grieksche Hospodars van Walachije en Moldavië. Naar de tweede verbeterde en vermeerderde uitgave, uit het Fransch vertaald en met eenige aanteekeningen voorzien, door j.j. de gelder, Phil. Theor. Mag. Litt. Hum. Doctor. Te 's Gravenhage en Amsterdam bij de gebroeders van cleef. 1829. Des Schrijvers naam wordt gespeld: Ἰακοβάκης Ῥῖζος ὁ Νερουλὸς.

(*) Voorrede van den Franschen uitgever voor gemelde werk, bl. 16-20.

(*) Het aangehaalde werk, aanteekening op bl. 24 en 25.

(*) Zie hetzelfde werk, bl. 26 in den tekst.

(*) Dat de leer van quantiteit en accent onderscheiden zijn, en het Grieksch naar den accent- of klemtoon behoort te worden uitgesproken, dit blijkt onder anderen uit het voortreffelijke werkje van Mr. l.ph.g. van den bergh, De leer der enkele en dubbele Vokaalspelling. Rotterdam, 1836.

(*) Het aangehaalde werk van rizo, bl. 153.

(*) Men zie over deze soort van gehuurde toejuichers ons Mengelwerk, No. XI.

(*) Zie ons Mengelwerk, als boven.

(*) Hier eindigt schiller, op echt dichterlijke wijze, zijn treffend verhaal. Ten gevalle des meer prozaïschen lezers voegt de Vertaler van hetzelve er, op van elders ontleend gezag, nog dit nevens:

Een paar maanden later verrees op het justitieplein der naaste hoofdstad een schavot. Eene ontzaggelijke, onverduldige volksmenigte verdrong zich in de uitgebreide ruimte, en vervulde alle toegangen. Eindelijk verscheen een misdadiger. Hij was bleek en verslagen, maar scheen met God verzoend: berouw en onderwerping aan welverdiende straf stonden op zijn demoedig gelaat geprent. De Geregtigheid volbragt aan hem haren smartelijken pligt. Nog eenige pijnlijke oogenblikken, en de ongelukkige had aan haren gestrengen eisch, ten behoeve der Maatschappij, voldaan, en met zijn verbeurde leven zijne zware schuld geboet. Het was ..... de beruchte Kastelein.

(*) Faire queue noemen de Franschen, daar, waar aandrang van volk is, zich in eene geregelde rij plaatsen, om op zijne beurt toegelaten te worden; de policie zorgt hierbij gewoonlijk voor de inachtneming van orde.

(*) In Frankrijk wordt het eigenlijke wasschen verrigt door uitkloppen in stroomend water, met hulp van een plankje en een klophout.

(*) Goede Meester, dat zijt gij alleen niet. Hoe menigen belet de bril der eigenliefde, datgene te zien, wat zijn verstand hem zegt, waarheid te zijn; dat zijn waarheidsgevoel toestemt, en door hem geloofd wordt. - Ja, theoretisch, verder niet! Zoo zijn wij: de waarheid wordt bij de meeste menschen dan eerst een levensgids, wanneer zij met eigenbelang en eigenliefde naar éénen weg heeuwijst; en dat zij dat zoo zelden doet, is hare schuld niet. Zij kan haar karakter niet verloochenen, ten gevalle van den mensch; maar deze verloochent gemakkelijk het zijne, ten gevalle der eigenliefde. Uit puren lust tot moraliseren zouden wij het verhaal van den Schoolmeester wel eens meer afbreken; maar het is niet wellevend, iemand in de rede te vallen. Dáár echter, waar de Lezer denkt, dat wij het zouden gedaan hebben, werpe hij de Letteroefeningen uit de hand en - doe het zelf. De Schrijver.

(*) Ik zal den Lezer nog eens - maar dit is voor het laatst - op den weg helpen. Hij denke aan de tallooze Romanlezers, voor wie kunst, kostuum, stijl enz. niets zijn, en die alleen lezen, ten einde de ontknooping te weten. De Schrijver.

(†) Denk eens, Lezer! De Schrijver.

(*) En zichzelven had de Schoolmeester opgedrongen, dat dit niet zoo was? - Waarom sprak hij zoo tegen zijn gemoed? - Zedekundige aanmerking van den Letterzetter.

(*) Ook in de vertaling draagt het geen' anderen titel.

(*) De geboorteplaats, zoo men zegt, van dit fraaijt dier.

(*) Uitgesproken in de Vergadering der Prijsuitdeeling van het Teekengenootschap: Hierdoor tot Hooger, gehouden den 15 April 1837, in het Gebouw der Maatschappij: tot nut van 't algemeen.

(*) In eene Redevoering, door den Heer f. smeer, over de Teeken- en Schilderkunst, als hoogst bevorderlijk aan het schoone en goede. (1834.)

(†) In eene Redevoering door den Heer a. van der hoop, jr. over de verpligtingen, welke op den Schilder berusten, om in zijne voorstellingen naar waarheid te streven. (1835.)

(*) In eene Redevoering, door den Heer Dr. e.c.a. sandifort, over de hooge roeping van den Schilder. (1836.)

(†) Redevoering over het belangrijke der Schilderkunst in betrekking tot de Geschiedenis des Vaderlands, (geplaatst in het Mengelwerk der Vad. Letteroef. No. XI. voor 1833.)

(*) Zie Reize van den jongen Anacharsis door Griekenland, 2de Druk, Iste Deel, Afd. 1.

(*) In zijne Oordeelkundige Aanmerkingen over de Poëzij en Schilderkunst, Iste D. bl. 35.

(*) T.a.p. bl. 39.

(*) J.f. willems, aen de Belgen, 1818. bl. 22.

(*) Zie Reize van Anacharsis, VIIIste D.H. 72. bl. 19.

(*) Winterbloemen, IIde D. bl. 20.

(*) Redevoeringen en losse Geschriften, D. II. bl. 190.

(†) Thans is hetzelve met het schilderkundig Genootschap Arti Sacrum vereenigd en te dezer Stede gevestigd, onder den titel van: Hierdoor tot Hooger en Arti Sacrum vereenigd.

(*) In dit, op waarheid gegronde, verhaal zou de Schrijver zulks ook dan hebben gemeend te moeten doen, wanneer de Doctor deze voorzorg niet gebruikt had.

(*) Ziedaar den Franschman naar het leven! - Vert.

(*) Voorgelezen in het Middelburgsch Departement der Maatschappij tot Nut van 't Algemeen, op den 9 April 1834.

(†) Het uitmuntende Portret van de ruiter, door bol geschilderd.

(*) Zijn naam was adriaan symonsz. leeghwater. Cronijk van de Rijp, bl. 9, No. 14.

(†) Cronijk van de Rijp, bl. 10.

(*) H.M. Boek, bl. 17, No. 48, 49; bl. 21, No. 65, 66 en verv. Cronijk van de Rijp, bl. 25, uitg. van 1727, in 4to.

(*) Haarl. M.B. bl. 15.

(†) Haarl. M.B. bl. 16. Cronijk van de Rijp, bl. 34.

(§) Cronijk van de Rijp, bl. 31, No. 20. Haarl. M.B. bl. 16, No. 44, 45.

(※) Cronijk van de Rijp, bl. 38. Verg. Leven van frederik hendrik (II Deelen, 8vo.) Iste D. bl. 259, 269. Niet onwaarschijnlijk is het, dat hij hiervoor den zilver-vergulden gedenkpenning, op de overwinningen van frederik hendrik geslagen, ten geschenke kreeg; welke penning althans onder zijne nakomelingen berustte. Zie K. en L.B. 1807, bl. 277. Verg. nog Haarl. M.B. bl. 15, No. 41.

(*) Over de heerlijke Beemster zie le francq van berkhey, Nat. Hist. van Holl. Iste D. bl. 76, en vooral a. wolf, de Bedijking van de Beemster.

(†) Martinet, Katechismus
der Natuur, Iste D. bl. 413, en le francq van berkhey, Iste D. bl. 223.

(§) Zie onder anderen Tegenw. Staat van Holland, VIde D. bl. 163 en 186.

(*) Op den titel zijner geschriften noemt hij zich Ingenieur en Molenmaker van de Rijp.

(†) Cronijk van de Rijp, bl. 38, No. 49. Dooregeest en posjager, Rijper Zeepostil, bl. 339.

(§) Haarlem, 1669, 8vo.

(*) Amst. 1727. 4to. De eerste druk is mij onbekend.

(*) Parall. Rerumpubl., vertaling van meerman, IIde D. bl. 119.

(*) Bij deze gelegenheid merk ik hierbij op, dat men te Hières, de geboorteplaats van massillon, waar ook vooronzen weldadigen landgenoot, den tot Baron verheven kleedermaker stultz, op kosten der stad, een grafteeken geplaatst is geworden, ook voor den voortreffelijken massillon een gedenkteeken heeft opgerigt. Op de schoonste plaats der stad, de Place royale, die men thans Place Massillon noemt, verheft zich eene eenvoudige zuil, waarop het voortreffelijk bewerkte borstbeeld van massillon staat: op het voetstuk bevindt zich geen verder opschrift dan de naam ‘massillon.’

(*) Ik verbeeld mij, dat er eene kleine stekeligheid in ligt, dat de Do. niet den Notaris, maar den Burgemeester om tabak vraagt; doch ik moet geene aanmerkingen maken, want: schoenmaker enz. De Letterzetter.

(*) Om den goeden geest, dien dit stukje ademt, wilden wij het de verlangde plaats niet weigeren. Redact.

(*) Uitgesproken in het Middelburgsche Departement der Maatschappij tot Nut van 't Algemeen, den 8 Nov. 1837.

(*) Zie Bijbel voor de Jeugd, Vde St. bl. 157-160, en Bijbelvertaling op Exod. XIV:22.

(*) Tot aanmoediging eener jeugdige Dichteresse, Achterkleindochter van den beroemden dirk smits, vermeenden wij, dat de opneming van het bovenstaande dichtstukje in ons Mengelwerk deszelfs Lezeren niet ongevallig zoude zijn. Redact.

